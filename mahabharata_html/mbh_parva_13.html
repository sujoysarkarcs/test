
<!DOCTYPE html>
<html>
<body>
<h1> Parva: 13</h1><br>1: नारायणं नमस्कृत्य नरं चैव नरोत्तमम्। देवी सरस्वती व्यासं ततो जयमुदीरयेत्। । युष्ठिर उवाच शमो बहुविधाकारः सूक्ष्म उक्तः पितामह। न च मे हृदये शान्तिरस्ति श्रुत्वेदमीदृशम्॥<br><br>2: अस्मिन्नर्थे बहुविधा शान्तिरुक्ता पितामह। स्वकृते का नु शान्तिः स्याच्छमाद् बहुविधादपि॥<br><br>3: शराचितशरीरं हि तीव्रव्रणमुदीक्ष्य च। शर्म नोपलभे वीर दुष्कृतान्येव चिन्तयन्॥<br><br>4: रुधिरेणावसिक्ताङ्गं प्रस्रवन्तं यथाचलम्। त्वां दृष्ट्वा पुरुषव्याघ्र सीदे वर्षास्विवाम्बुजम्॥<br><br>5: अतः कष्टतरं किं नु मत्कृते यत् पितामहः। इमामवस्थां गमितः प्रत्यमित्रै रणाजिरे॥<br><br>6: तथा चान्ये नृपतयः सहपुत्राः सबान्धवाः। मत्कृते निधनं प्राप्ताः किं नु कष्टतरं ततः॥<br><br>7: वयं हि धार्तराष्ट्राश्च कालमन्युवंशगताः। कृत्वेदं निन्दितं कर्म प्राप्स्यामः कां गतिं नृप। ॥<br><br>8: इदं तु धार्तराष्ट्रस्य श्रेयो मन्ये जनाधिप। इमामवस्थां सम्प्राप्तं यदसौ त्वां न पश्यति॥<br><br>9: सोऽहं तव ह्यन्तकरः सुहृद्वधकरस्तथा। न शान्तिमधिगच्छामि पश्यंस्त्वां दुःखितं क्षितौ॥<br><br>10: दुर्योधनो हि समरे सहसैन्यः सहानुजः। निहतः क्षत्रधर्मेऽस्मिन् दुरात्मा कुलपांसनः॥<br><br>11: न स पश्यति दुष्टात्मा त्वामद्य पतितं क्षितौ। अतः श्रेयो मृतं मन्ये नेह जीवितमात्मनः॥<br><br>12: अहं हि समरे वीर गमितः शत्रुभिः क्षयम्। अभविष्यं यदि पुरा सह भ्रातृभिरच्युत॥<br><br>13: न त्वामेवं सुदुःखार्तमद्राक्षं सायकार्दितम्। नूनं हि पापकर्माणो धात्रा सृष्टाः स्म हे नृप॥<br><br>14: अन्यस्मिन्नपि लोके वै यथा मुच्येम किल्बिषात्। तथा प्रशाधि मां राजन् मम चेदिच्छसि प्रियम्॥<br><br>15: भीष्म उवाच परतन्त्रं कथं हेतुमात्मानमनुपश्यसि। कर्मणां हि महाभाग सूक्ष्मं ह्येतदतान्द्रियम्॥<br><br>16: अत्राप्युदाहरन्तीममितिहासं पुरातनम्। संवादं मृत्युगौतम्योः काललुब्धकपन्नगैः॥<br><br>17: गौतमी नाम कौन्तेय स्थविरा शमसंयुता। सर्पण दष्टं स्वं पुत्रमपश्यद्गतचेतनम्॥<br><br>18: अथ तं स्नायुपाशेन बद्ध्वा सर्पममर्षितः। लुब्धकोऽर्जुनको नाम गौतम्याः समुपानयत्॥<br><br>19: स चाब्रवीदयं ते स पुत्रहा पन्नगाधमः। ब्रूहि क्षिप्रं महाभागे वध्यतां केन हेतुना॥<br><br>20: अग्नौ प्रक्षिप्यतामेष च्छिद्यतां खण्डशोऽपि वा। न ह्ययं बालहा पापश्चिरं जीवितुमर्हति॥<br><br>21: गौतम्युवाच विसृजैनमबुद्धिस्त्वमवध्योऽर्जुनक त्वया। को ह्यात्मानं गुरुं कुर्यात् प्राप्तव्यमविचिन्तयन्॥<br><br>22: प्लवन्ते धर्मलघवो लोकऽम्भसि यथा प्लवाः। मज्जन्ति पापगुरवः शस्त्रं स्कन्नमिवोदके॥<br><br>23: हत्वा चैनं नामृत: स्यादयं मे जीवत्यस्मिन् कोऽत्ययः स्यादयं ते। अस्योत्सर्गे प्राणयुक्तस्य जन्तोर्मृत्योर्लोकं को नु गच्छेदनन्तम्॥<br><br>24: लुब्धक उवाच जानाम्यहं देवि गुणागुणज्ञे सर्वार्तियुक्ता गुरवो भवन्ति। स्वस्थस्यैते तूपदेशा भवन्ति तस्मात् क्षुद्रं सर्पमेनं हनिष्ये। ॥<br><br>25: शमार्थिनः कालगतिं वदन्ति सद्यः शुचं त्वर्थविदस्त्यजन्ति। श्रेयःक्षयं शोचति नित्यमोहात् तस्माच्छुचं मुञ्च हते भुजङ्गे॥<br><br>26: गौतम्युवाच आतिनैवं विद्यतेऽस्मद्विधानां धर्मात्मानः सर्वदा सज्जना हि। दीशे नाहं पन्नगस्य प्रमाथे॥<br><br>27: न ब्राह्मणानां कोपोऽस्ति कुतः कोपाच्च यातनाम्। मार्दवारक्षम्यतां साधो मुच्यतामेष पन्नगः॥<br><br>28: लुब्धक उवाच ल्लभ्यो लाभ्यः स्याद् बलिभ्यः प्रशस्तः। कालाल्लाभो यस्तु सत्यो भवेत श्रेयोलाभः कुत्सितेऽस्मिन्न ते स्यात्॥<br><br>29: गौतम्युवाच का नु प्राप्तिर्गृह्य शत्रु निहत्य का कामाप्तिः प्राप्य शत्रु न मुक्त्वा। कस्मात् सौम्याहं न क्षमे नो भुजङ्गे मोक्षार्थं वा कस्य हेतोर्न कुर्याम्॥<br><br>30: लुब्धक उवाच अस्मादेकाद् बहवो रक्षितव्या नैको बहुभ्यो गौतमि रक्षितव्यः। कृतागसं धर्मविदस्त्यजन्ति सरीसृपं पापमिमं जहि त्वम्॥<br><br>31: गौतम्युवाच नास्मिन् हते पन्नगे पुत्रको मे सम्प्राप्स्यते लुब्धक जीवितं वै। गुणं चान्यं नास्य वधे प्रपश्ये तस्मात् सर्प लुब्धक मुञ्च जीवम्॥<br><br>32: लुब्धक उवाच वृत्रं हत्वा देवराट् श्रेष्ठभाग वै यज्ञं हुत्वा भागमवाप चैव। शूली देवो देववृत्तं चर त्वं क्षिप्रं सर्प जहि मा भूत्ते विशङ्का॥<br><br>33: भीष्म उवाच असकृत् प्रोच्यमानापि गौतमी भुजगं प्रति। लुब्धकेन महाभागा पापे नैवाकरोन्मतिम्॥<br><br>34: ईषदुच्छ्वसमानस्तु कृच्छ्रात् संस्तभ्य पन्नगः। उत्ससर्ज गिरं मन्दां मानुषीं पाशपीडितः॥<br><br>35: सर्प उवाच कोन्वर्जुनक दोषोऽत्र विद्यते मम बालिश। अस्वतन्त्रं हि मां मृत्युर्विवशं यदचूचुदत्॥<br><br>36: तस्यायं वचनाद् दष्टो न कोपेन न काम्यया। तस्य तत्किल्बिषं लुब्ध विद्यते यदि किल्बिषम्॥<br><br>37: लुब्धक उवाच यद्यन्यवशगेनेदं कृतं ते पन्नगाशुभम्। कारणं वै त्वमप्यत्र तस्मात् किल्बिषी॥<br><br>38: मृत्पात्रस्य क्रियायां हि दण्डचक्रादयो यथा। कारणत्वे प्रकल्प्यन्ते तथा त्वमपि पन्नग॥<br><br>39: सर्प उवाच किल्विषी चापि मे वध्यः किल्बिषी चासि पन्नग। आत्मानं कारणं ह्यत्र त्वमाख्यासि भुजङ्गम॥<br><br>40: सर्व एते ह्यस्ववशा दण्डचक्रादयो यथा। तथाऽहमपि तस्मान्मे नैष दोषो मतस्तव॥<br><br>41: अथवा मतमेतत्ते तेऽप्यन्योन्यप्रयोजकाः। कार्यकारणसन्देहो भवत्यन्योन्यचोदनात्॥<br><br>42: एवं सति न दोषो मे नास्मि वध्यो न किल्बिषी। किल्विषं समवाये स्यान्मन्यसे यदि किल्विषम्॥<br><br>43: लुब्धक उवाच कारणं यदि न स्याद् वै न कर्ता स्यास्त्वमप्युत। विनाशकारणं त्वं च तस्माद् वध्योऽसि मे मतः॥<br><br>44: असत्यपि कृते कार्यं नेह पन्नग लिप्यते। तस्मान्नात्रैव हेतुः स्याद् वध्यः किं बहु मन्यसे॥<br><br>45: सर्प उवाच कार्याभावे क्रिया न स्यात् सत्यसत्यपि कारणे। तस्मात् समेऽस्मिन् हेतौ मे वाच्यो हेतुर्विशेषतः॥<br><br>46: अन्यः प्रयोगे स्यादत्र किल्बिषी जन्तुनाशने। ॥<br><br>47: यद्यहं कारणत्वेन मतो लुब्धक तत्त्वतः। लुब्धक उवाच वध्यस्त्वं मम दुर्बुद्धे बालघाती नृशंसकृत्। भाषसे किं बहु पुनर्वध्यः सन् पन्नगाधम॥<br><br>48: सर्प उवाच यथा हवींषि जुह्वाना मखे वै लुब्धकर्विजः। न फलं प्राप्नुवन्त्यत्र फलयोगे तथा ह्यहम्॥<br><br>49: भीष्म उवाच तथा ब्रुवति तस्मिंस्तु पन्नगे मृत्युचोदिते। आजगाम ततो मृत्युः पन्नगं चाब्रवीदिदम्॥<br><br>50: मृत्युरुवाच प्रचोदितोऽहं कालेन पन्नग त्वामचूचुदम्। विनाशहेतुर्नास्य तमहं न प्राणिनः शिशोः॥<br><br>51: यथा वायुर्जलधरान् विकर्षति ततस्ततः। तद्वज्जलदवत् सर्प कालस्याहं वशानुगः॥<br><br>52: सात्त्विका राजसाश्चैव तामसा ये च केचन। भावाः कालात्मकाः सर्वे प्रवर्तन्ते ह जन्तुषु॥<br><br>53: जङ्गमाः स्थावराश्चैव दिवि वा यदि वा भुवि। सर्वे कालात्मकाः सर्प कालात्मकमिदं जगत्॥<br><br>54: प्रवृत्तयश्च लोकेऽस्मिंस्तथैव च निवृत्तयः। तासां विकृतयो याश्च सर्वं कालात्मकं स्मृतम्॥<br><br>55: आदित्यश्चन्द्रमा विष्णुरापो वायुः शतक्रतुः। अग्नि: स्वं पृथिवी मित्रः पर्जन्यो वसवोऽदितिः। । सरितः सागराचैव भावाभावौ च पन्नग। सर्व कालेन सृज्यन्ते ह्रियन्ते च पुनः पुनः॥<br><br>56: एवं ज्ञात्वा कथं मां त्वं सदोषं सर्प मन्यसे। अथ चैवंगते दोघे मयि त्वमपि दोषवान्॥<br><br>57: सर्प उवाच निर्दोषं दोषवन्तं वा न त्वां मृत्यो ब्रवीम्यहम्। त्वयाहं चोदित इति ब्रवीम्येतावदेव तु॥<br><br>58: यदि काले तु दोषोऽस्ति यदि तत्रापि नेष्यते। दोषो नैव परीक्ष्यो मे न ह्यत्राधिकृता वयम्॥<br><br>59: निर्मोक्षस्त्वस्य दोषस्य मया कार्या यथा तथा। मृत्योरपि न दोषः स्यादिति मेऽत्र प्रयोजनम्॥<br><br>60: भीष्म उवाच सर्पोऽथार्जुनकं प्राह श्रुतं ते मृत्युभाषितम्। नानागसं मां पाशेन संतापयितुमर्हसि॥<br><br>61: लुब्धक उवाच मृत्योः श्रुतं मे वचनं तव चैव भुजङ्गम। नैव तावददोषत्वं भवति त्वयि पन्नग॥<br><br>62: मृत्युस्त्वं चैव हेतुर्हि बालस्यास्य विनाशने। उभयं कारणं मन्ये न कारणमकारणम्॥<br><br>63: धिमृत्युं च दुरात्मानं क्रूरं दुःखकरं सताम्। त्वां चैवाहं वधिष्यामि पापं पापस्य कारणम्॥<br><br>64: मृत्युरुवाच विवशौ कालवशगावावां निर्दिष्टकारिणौ। नावां दोषेण गन्तव्यौ यदि सम्यक् प्रपश्यसि॥<br><br>65: लुब्धक उवाच युवामुभौ कालवशौ यदि मे मृत्युपन्नगौ। हर्षक्रोधौ यथा स्यातामेतदिच्छामि वेदितुम्॥<br><br>66: मृत्युरुवाच या काचिदेव चेष्टा स्यात् सर्वा कालप्रचोदिता। पूर्वमेवैतदुक्तं हि मया लुब्धक कालतः॥<br><br>67: तस्मादुभौ कालवशावावां निर्दिष्टकारिणौ। नावां दोषेण गन्तव्यौ त्वया लुब्धक कर्हिचित्॥<br><br>68: भीष्म उवाच अथोपगम्य कालस्तु तस्मिन् धर्मार्थसंशये। अब्रवीत् पन्नगं मृत्यु लुब्धं चार्जुनकं तथा॥<br><br>69: काल उवाच न ह्यहं नाप्ययं मृत्यु यं लुब्धक पन्नगः। किल्बिषी जन्तुमरणे न वयं हि प्रयोजकाः॥<br><br>70: अकरोद् यदयं कर्म तन्नोऽर्जुनक चोदकम्। विनाशहेतुर्नान्योऽस्य वध्यतेऽयं स्वकर्मणा॥<br><br>71: यदनेन कृतं कर्म तेनायं निधनं गतः। विनाशहेतुः कर्मास्य सर्वे कर्मवशा वयम्॥<br><br>72: कर्मदायादवाँल्लोकः कर्मसम्बन्धलक्षणः। कर्माणि चोदयन्तीह यथान्योन्यं तथा वयम्॥<br><br>73: यथा मृत्पिण्डतः कर्ता कुरुते यद् यदिच्छति। एवमात्मकृतं कर्म मानवः प्रतिपद्यते॥<br><br>74: यथाच्छायातयौ नित्यं सुसम्बद्धौ निरन्तरम्। तथा कर्म च कर्ता च सम्बद्धावात्मकर्मभिः॥<br><br>75: एवं नाहं न वै मृत्यु सर्पो न तथा भवान्। न चेयं ब्राह्मणी वृद्धा शिशुरेवात्र कारणम्॥<br><br>76: तस्मिंस्तथा ब्रुवाणे तु ब्राह्मणी गौतमी नृप। स्वकर्मप्रत्ययाँल्लोकान् मत्वाऽर्जुनकमब्रवीत्॥<br><br>77: गौतमी उवाच नैव कालो न भुजगो न मृत्युरिह कारणम्। स्वकर्मभिरयं बालः कालेन निधनं गतः॥<br><br>78: मया च तत् कृतं कर्म येनायं मे मृतः सुतः। यातु कालस्तथा मृत्युर्मुञ्चार्जुनक पन्नगम्॥<br><br>79: भीष्म उवाच ततो यथागतं जग्मुर्मृत्युः कालोऽथ पन्नगः। अभूद् विशोकोऽर्जुनको विशोका चैव गौतमी॥<br><br>80: एतच्छुत्वा शमं गच्छ मा भूः शोकपरो नृप। स्वकर्मप्रत्ययाँल्लोकान् सर्वे गच्छन्ति वै नृप॥<br><br>81: नैव त्वया कृतं कर्म नापि दुर्योधनेन वै। कालेनैतत् कृतं विद्धि निहता येन पार्थिवाः॥<br><br>82: वैशम्पायन उवाच इत्येतद् वचनं श्रुत्वा बभूव विगतज्वरः। युधिष्ठिरो महातेजाः पप्रच्छेदं च धर्मवित्॥<br><br>83: युधिष्ठिर उवाच पितामह महाप्राज्ञ सर्वशास्त्रविशारद। श्रुतं मे महदाख्यानमिदं मतिमतां वर॥<br><br>84: भूयस्तु श्रोतुमिच्छामि धर्मार्थसहितं नृप। कथ्यमानं त्वया किञ्चित् तन्मे व्याख्यातुमर्हसि॥<br><br>85: केन मृत्युर्गृहस्थेन धर्ममाश्रित्य निजितः। इत्येतत् सर्वमाचक्ष्व तत्त्वेनापि च पार्थिव॥<br><br>86: भीष्म उवाच अत्राप्युदाहरन्तीममितिहासं पुरातनम्। यथा मृत्युर्गृहस्थेन धर्ममाश्रित्य निर्जितः॥<br><br>87: मनोः प्रजापते राजनिक्ष्वाकुरभवत् सुतः। तस्य पुत्रशतं जज्ञे नृपतेः सूर्यवर्चसः॥<br><br>88: दशमस्तस्य पुत्रस्तु दशाश्वो नाम भारत। माहिष्मत्यामभूद् राजा धर्मात्मा सत्यविक्रमः॥<br><br>89: दशाश्वस्य सुतस्त्वासीद् राजा परमधार्मिकः। सत्ये तपसि दाने च यस्य नित्यं रतं मनः॥<br><br>90: मदिराश्व इति ख्यातः पृथिव्यां पृथिवीपतिः। धनुर्वेदे च वेदे च निरतो योऽभवत् सदा॥<br><br>91: मदिराश्वस्य पुत्रस्तु द्युतिमान् नाम पार्थिवः। महाभागो महातेजा महासत्त्वो महाबलः॥<br><br>92: पुत्रो द्युतिमतस्त्वासीद् राजा परमधार्मिकः। सर्वलोकेषु विख्यातः सुवीरो नाम नामतः॥<br><br>93: धर्मात्मा कोषवांश्चापि देवराज इवापरः। सुवीरस्य तु पुत्रोऽभूत् सर्वसंग्रामदुर्जयः॥<br><br>94: स दुर्जय इति ख्यातः सर्वशस्त्रभृतां वरः। दुर्जयस्येन्द्रवपुषः पुत्रोऽश्विसदृशद्युतिः॥<br><br>95: दुर्योधनो नाम महान् राजा राजर्षिस्तमः। तस्येन्द्रसमवीर्यस्य संग्रामेष्वनिवर्तिनः॥<br><br>96: विषये वासवस्तस्य सम्यगेव प्रवर्षति। रत्नैर्धनैश्च पशुभिः सस्येश्चापि पृथग्विधैः॥<br><br>97: नगरं विषयश्चास्य प्रतिपूर्णस्तदाभवत्। न तस्य विषये चाभूत् कृपणो नापि दुर्गतः॥<br><br>98: व्याधितो वा कृशो वाऽपि तस्मिन् नाभृन्नरः क्वचित्। सुदक्षिणो मधुरवागनसूयुर्जितेन्द्रियः। धर्मात्मा चानृशंसश्च विक्रान्तोऽथाविकस्थनः॥<br><br>99: यज्वा च दान्तो मेधावी ब्रह्मण्यः सत्यसङ्गरः। न चावमन्ता दाता च वेदवेदाङ्गपारगः॥<br><br>100: तं नर्मदा देवनदी पुण्या शीतजला शिवा। चकमे पुरुषव्याघ्रं स्वेन भावेन भारत। ॥<br><br>101: तस्यां जज्ञे तदा नद्यां कन्या राजीवलोचना। नाम्ना सुदर्शना राजन् रूपेण च सुदर्शना॥<br><br>102: तादृग्रूपा न नारीषु भूतपूर्वा युधिष्ठिर। दुर्योधनसुता यादृगभवद् वरवर्णिनी॥<br><br>103: तामग्निश्चकमे साक्षाद् राजकन्यां सुदर्शनाम्। भूत्वा च ब्राह्मणो राजन् वरयामास तं नृपम्॥<br><br>104: दरिद्रश्चासवर्णश्च ममायमिति पार्थिवः। न दित्सति सुतां तस्मै तां विप्राय सुदर्शनाम्॥<br><br>105: ततोऽस्य वितते यज्ञे नष्टोऽभूद्धव्यवाहनः। ततःसुदुःखितो राजा वाक्यमाह द्विजांस्तदा॥<br><br>106: दुष्कृतं मम किं नु स्याद् भवतां वा द्विजर्षभाः। येन नाशं जगामाग्निः कृतं कुपुरुषेष्विव॥<br><br>107: न ह्यल्पं दुष्कृतं नोऽस्ति येनाग्नि शमागतः। भवतां चाथवा मह्यं तत्त्वेनैतद् विमृश्यताम्॥<br><br>108: तत्र राज्ञो वचः श्रुत्वा विप्रास्ते भरतर्षभ। नियता वाग्यताश्चैव पावकं शरणं ययुः॥<br><br>109: तान् दर्शयामास तदा भगवान् हव्यवाहनः। स्वं रूपं दीप्तिमत् कृत्वा शरदर्कसमद्युतिः॥<br><br>110: ततो महात्मा तानाह दहनो ब्राह्मणर्षभान्। वरयाम्यात्मनोऽर्थाय दुर्योधनसुतामिति॥<br><br>111: ततस्ते कल्पमुत्थाय तस्मै राज्ञे न्यवेदयन्। ब्राह्मणा विस्मिताः सर्वे यदुक्तं चित्रभानुना॥<br><br>112: ततः स राजा तच्छुत्वा वचनं ब्रह्मवादिनाम्। अवाप्य परमं हर्षं तथेति प्राह बुद्धिमान्॥<br><br>113: अयाचत च तं शुल्कं भगवन्तं विभावसुम्। नित्यं सांनिध्यमिह ते चित्रभानो भवेदिति॥<br><br>114: तमाह भगवानग्निरेवमस्त्विति पार्थिवम्। ततः सांनिध्यमद्यापि माहिष्मत्यां विभावसोः॥<br><br>115: दृष्टं हि सहदेवेन दिशं विजयता तदा। ततस्तां समलंकृत्य कन्यामाहृतवाससम्॥<br><br>116: ददौ दुर्योधनो राजा पावकाय महात्मने। प्रतिजग्राह चाग्निस्तु राजकन्यां सुदर्शनाम्॥<br><br>117: विधिना वेददृष्टेन वसोर्धारामिवाध्वरे। तस्या रूपेण शीलेन कुलेन वपुषा श्रिया॥<br><br>118: अभवत् प्रीतिमानग्निर्गर्भे चास्या मनो दधे। तस्याः समभवत्पुत्रो नाम्नाऽऽग्नेयः सुदर्शनः॥<br><br>119: सुदर्शनस्तु रूपेण पूर्णेन्दुसदृशोपमः। शिशुरेवाध्यगात् सर्वं परं ब्रह्म सनातनम्॥<br><br>120: अथौघवान् नाम नृपो नृगस्यासीत् पितामहः। तस्याथौघवती कन्या पुत्रश्चौवरथोऽभवत्॥<br><br>121: तामोघवान् ददौ तस्मै स्वयमोघवतीं सुताम्। सुदर्शनाय विदुषे भार्यार्थं देवरूपिणीम्॥<br><br>122: स गृहस्थाश्रमरतस्तया सह सुदर्शनः। कुरुक्षेत्रेऽवसद् राजन्नोघवत्या समन्वितः॥<br><br>123: गृहस्थश्चावजेष्यामि मृत्युमित्येव स प्रभो। प्रतिज्ञामकरोद् धीमान् दीप्ततेजा विशाम्पते। ॥<br><br>124: तामथौघवतीं राजन् स पावकसुतोऽब्रवीत्। अतिथेः प्रतिकूलं ते न कर्तव्यं कथंचन॥<br><br>125: येन येन च तुष्येत नित्यमेव त्वयाऽतिथिः। अप्यात्मनः प्रदानेन न ते कार्या विचारणा॥<br><br>126: एतद् व्रतं मम सदा हृदि सम्परिवर्तते। गृहस्थानां च सुश्रोणि नातिथेर्विद्यते परम्॥<br><br>127: प्रमाणं यदि वामोरु वचस्ते मम शोभने। इदं वचनमव्यग्रा हृदि त्वं धारयेः सदा॥<br><br>128: निष्क्रान्ते मयि कल्याणि तथा संनिहितेऽनघे। नातिथिस्तेऽवमन्तव्यः प्रमाणं यद्यहं तव॥<br><br>129: तमब्रवीदोघवती तथा मूर्ध्नि कृताञ्जलिः। न मे त्वद्वचनात् किंचिन्न कर्तव्यं कथंचन॥<br><br>130: जिगीषमाणस्तु गृहे तदा मृत्युः सुदर्शनम्। पृष्ठतोऽन्वगमद् राजन् रन्ध्रान्वेषी तदा सदा॥<br><br>131: इध्मार्थं तु गते तस्मिन्नग्निपुत्रे सुदर्शने। अतिथिळह्मणः श्रीमांस्तामाहौघवतीं तदा॥<br><br>132: आतिथ्यं कृतमिच्छामि त्वयाऽद्य वरवर्णिनि। प्रमाणं यदि धर्मस्ते गृहस्थाश्रमसम्मतः॥<br><br>133: इत्युक्ता तेन विप्रेण राजपुत्री यशस्विनी। विधिना प्रतिजग्राह वेदोक्तेन विशाम्पते॥<br><br>134: आसनं चैव पाद्यं च तस्मै दत्त्वा द्विजातये। प्रोवाचौघवती विप्रं केनार्थः किं ददामि ते॥<br><br>135: तामब्रवीत् ततो विप्रो राजपुत्री सुदर्शनाम्। त्वया ममार्थः कल्याणि निर्विशङ्कतदाचर॥<br><br>136: यदि प्रमाणं धर्मस्ते गृहस्थाश्रमसम्मतः। प्रदानेनात्मनो राज्ञि कर्तुमर्हसि मे प्रियम्॥<br><br>137: स तया छन्द्यमानोऽन्यैरीप्सितैर्नृपकन्यया। नान्यमात्मप्रदानात् स तस्या ववे वरं द्विजः॥<br><br>138: सा तु राजसुता स्मृत्वा भर्तुर्वचनमादितः। तथेति लज्जमाना सा तमुवाच द्विजर्षभम्॥<br><br>139: ततो विहस्य विप्रर्षिः सा चैवाथ विवेश ह। संस्मृत्य भर्तुर्वचनं गृहस्थाश्रमकाङ्क्षिणः॥<br><br>140: अथेध्मानमुपादाय स पावकिरुपागमत्। मृत्युना रौद्रभावेन नित्यं बन्धुरिवान्वितः॥<br><br>141: ततस्त्वाश्रममागम्य स पावकसुतस्तदा। तां व्याजहारौघवतीं क्वासि यातेति चासकृत्॥<br><br>142: तस्मै प्रतिवचः सा तु भर्त्रे न प्रददौ तदा। कराभ्यां तेन विप्रेण स्पृष्टा भर्तृव्रता सती॥<br><br>143: उच्छिष्टाऽस्मीति मन्वाना लज्जिता भर्तुरेव च। तूष्णीं भूताऽभवत् साध्वी चोवाचाथ किंचन॥<br><br>144: अथ तां पुनरेवेदं प्रोवाच स सुदर्शनः। क्व सा साध्वी क्व सा याता गरीयः किमतो मम। । पतिव्रता सत्यशीला नित्यं चैवार्जवे रता। कथं न प्रत्युदेत्यद्य स्मयमाना यथा पुरा॥<br><br>145: उटजस्थस्तु तं विप्रः प्रत्युवाच सुदर्शनम्। अतिथिं विद्धि सम्प्राप्तं ब्राह्मणं पावके च माम्। । ६४। अनया छन्द्यमानोऽहं भार्यया तव सत्तम। तैस्तैरतिथिसत्कारैर्ब्रह्मन्नेषाा वृता मया॥<br><br>146: अनेन विधिना सेयं मामर्छति शुभानना। अनुरूपं यदनान्यत् तद् भवान् कर्तुमर्हति॥<br><br>147: कूटमुद्ररहस्तस्तु मृत्युस्तं वै समन्वगात्। हीनप्रतिज्ञमत्रैनं वधिष्यामीति चिन्तयन्॥<br><br>148: सुदर्शनस्तु मनसा कर्मणा चक्षुषा गिरा। त्यक्तेति॒स्त्यक्तमन्युश्च स्मयमानोऽब्रवीदिदम्॥<br><br>149: सुरतं तेऽस्तु विप्राय्य प्रीतिर्हि परमा मम। गृहस्थस्य हि धर्मोऽत्र्यः सम्प्राप्तातिथिपूजनम्॥<br><br>150: अतिथिः पूजितो यस्य गृहस्थस्य तु गच्छति। नान्यस्तस्मात् परो धर्म इति प्राहुर्मनीषिणः॥<br><br>151: प्राणा हि मम दाराश्च यच्चानद् विद्यते वसु। अतिथिभ्यो मया देयमिति मे व्रतमाहितम्॥<br><br>152: नि:संदिग्धं यथा वाक्यमेतन्मे समुदाहृतम्। तेनाहं विप्र सत्येन स्वयमात्मानमालभे॥<br><br>153: पृथिवी वायुराकाशमापो ज्योतिश्च पञ्चमम्। बुद्धिरात्मा मनः कालो दिशश्चैव गुणा दश॥<br><br>154: नित्यमेव हि पश्यन्ति देहिनां देहसंश्रिताः। सुकृतं दुष्कृतं चापि कर्म धर्मभृतां वर॥<br><br>155: यथैषा नानृता वाणी मयाऽद्य समुदीरिता। तेन सत्येन मां देवाः पालयन्तु दहन्तु वा॥<br><br>156: ततो नादः समभवद् दिक्षु सर्वासु भारत। असकृत् सत्यमित्येवं नैतन्मिथ्येति सर्वतः॥<br><br>157: उटजात् तु ततस्तस्मान्निश्रकाम स वै द्विजः। वपुषा द्यां च भूमिं च व्याप्य वायुरिवोद्यतः॥<br><br>158: स्वरेण विप्रः शैक्षेण त्रीन्लोकाननुनादयन्। उवाच चैनं धर्मज्ञं पूर्वमामन्त्र्य नामतः॥<br><br>159: धर्मोऽहमस्मि भद्रं ते जिज्ञासार्थं तवानघ। प्राप्तः सत्यं च ज्ञात्वा प्रीतिर्मे परमा त्वयि॥<br><br>160: विजितश्च त्वया मृत्युर्योऽयं त्वामनुगच्छति। रन्ध्रान्वेषी तव सदा त्वया धृत्या वशी कृतः॥<br><br>161: न चास्ति शक्तिस्त्रैलोक्ये कस्यचित् पुरुषोत्तम। पतिव्रतामिमां साध्वीं तवोद्वीक्षितुमप्युत॥<br><br>162: रक्षिता त्वद्गुणैरेषा पतिव्रतगुणैस्तथा। अधृष्या यदियं ब्रूयात् तथा तन्नान्यथा भवेत्॥<br><br>163: एषा हि तपसा स्वेन संयुक्ता ब्रह्मवादिनी। पावनार्थं च लोकस्य सरिच्छ्रेष्ठा भविष्यति॥<br><br>164: अर्धेनौघवती नाम त्वामधेनानुयास्यति। शरीरेण महाभाग योगो ह्यस्या वशे स्थितः॥<br><br>165: अनया सह लोकांश्च गन्ताऽसि तपसार्जितान्। यत्र नावृत्तिमभ्येति शाश्वतांस्तान् सनातनान्॥<br><br>166: अनेन चैव देहेन लोकांस्त्वमभिपत्स्यसे। निर्जितश्च त्वया मृत्युरैश्वर्ये च तवोत्तमम्॥<br><br>167: पञ्चभूतान्यतिक्रान्तः स्ववीर्याञ्च मनोजवः गृहस्थधर्मेणानेन कामक्रोधौ च ते जितौ॥<br><br>168: स्नेहो राश्च तन्द्री च मोहो द्रोहश्च केवलः। तव शुश्रूषया राजन् राजपुत्र्या विनिर्जिताः॥<br><br>169: भीष्म उवाच शुल्कानां तु सहस्त्रेण वाजिनां रथमुत्तमम्। युक्तं प्रगृह्य भगवान् वासवोऽप्याजगाम तम्॥<br><br>170: मृत्युरात्मा च लोकाश्च जिता भूतानि पञ्च च। बुद्धिः कालो मनो व्योम कामक्रोधौ तथैव च॥<br><br>171: तस्माद् गृहाश्रमस्थस्य नान्यद् दैवतमस्ति वै। ऋतेऽतिथिं नरव्याघ्र मनसैतद् विचारय॥<br><br>172: अतिथिः पूजितो यद्धि ध्यायते मनसा शुभम्। न तत् क्रतुशतेनापि तुल्यमाहुर्मनीषिणः॥<br><br>173: पात्रं त्वतिथिमासाद्य शीलाढ्यं यो न पूजयेत्। स दत्त्वा दुष्कृतं तस्मै पुण्यमादाय गच्छति॥<br><br>174: एतत् ते कथितं पुत्र मयाऽऽख्यानमनुत्तमम्। यथा हि विजितो मृत्युर्गृहस्थेन पुराभवत्॥<br><br>175: धन्यं यशस्यमायुष्यमिदमाख्यानमुत्तमम्। बुभूषताभिमन्तव्यं सर्वदुश्चरितापहम्॥<br><br>176: इदं यः कथयेद् विद्वानहन्यहनि भारत। सुदर्शनस्य चरितं पुण्याँल्लोकानवाप्नुयात्॥<br><br>177: युधिष्ठिर उवाच ब्राह्मण्यं यदि दुष्प्राप्यं त्रिभिर्वर्णैर्नराधिप। कथं प्राप्तं महाराज क्षत्रियेण महात्मना॥<br><br>178: विश्वामित्रेण धर्मात्पन् ब्राह्मणत्वं नरर्षभ। श्रोतुमिच्छामि तत्त्वेन तन्मे ब्रूहि पितामह॥<br><br>179: तेन ह्यमितवीर्येण वसिष्ठस्य महात्मनः। हतं पुत्रशतं सद्यस्तपसाऽपि पितामह॥<br><br>180: यातुधानाश्च बहवो राक्षसास्तिग्मतेजसः। मन्युनाऽऽविष्टदेहेन सृष्टाः कालान्तकोपमाः॥<br><br>181: महान् कुशिकवंशश्च ब्रह्मर्षिशतसंकुलः। स्थापितो नरलोकेऽस्मिन् विद्वद्ब्राह्मणसंस्तुतः॥<br><br>182: ऋचीकस्यात्मजश्चैव शुनःशेपो महातपाः। विमोक्षितो महासत्रात् पशुतामप्युपागतः॥<br><br>183: हरिश्चन्द्रक्रतौ देवांस्तोषयित्वाऽऽत्मतेजसा। पुत्रतामनु सम्प्राप्तो विश्वामित्रस्य धीमतः॥<br><br>184: नाभिवादयते ज्येष्ठं देवरातं नराधिप। पुत्राः पञ्चाशदेवापि शप्ताः श्वपचतां गताः॥<br><br>185: त्रिशङ्कुर्वन्धुभिर्मुक्त ऐक्ष्वाकः प्रीतिपूर्वकम्। अवाशिरा दिवं नीतो दक्षिणामाश्रितो दिशम्॥<br><br>186: विश्वामित्रस्य विपुला नदी देवर्षिसेविता। कौशिकी च शिवा पुण्या ब्रह्मर्षिसुरसेविता॥<br><br>187: तपोविनकरी चैव पञ्चचूडा सुसम्मता। रम्भा नामाप्सराः शापाद् यस्य शैलत्वमागता॥<br><br>188: तथैवास्य भयाद् बद्ध्वा वसिष्ठः सलिले पुरा। आत्मानं मज्जयन् श्रीमान् विपाशः पुनरुत्थितः॥<br><br>189: तदाप्रभृति पुण्या हि विपाशाऽभून्महानदी। विख्याता कर्मणा तेन वसिष्ठस्य महात्मनः॥<br><br>190: वाग्भिश्च भगवान् येन देवसेनाग्रगः प्रभुः। स्तुतः प्रीतमनाश्चासीच्छापाञ्चैनममुञ्चत॥<br><br>191: ध्रुवस्यौत्तानपादस्य ब्रह्मर्षीणां तथैव च। मध्यं ज्वलति यो नित्यमुदीचीमाश्रितो दिशम्॥<br><br>192: तस्यैतानि च कर्माणि तथान्यानि च कौरव। क्षत्रियस्येत्यतो जातमिदं कौतूहलं मम॥<br><br>193: किमेतदिति तत्त्वेन प्रब्रूहि भरतर्षभ। देहान्तरमनासाद्य कथं स ब्राह्मणोऽभवत्॥<br><br>194: एतत् तत्त्वेन मे तात सर्वमाख्यातुमर्हसि। मतङ्गस्य यथातत्त्वं तथैवैतद् वदस्व मे॥<br><br>195: स्थाने मतङ्गा ब्राह्मण्यं नालभद् भरतर्षभ। चण्डालयोनौ जातो हि कथं ब्राह्मण्यमाप्तवान्॥<br><br>196: किमेतदिति तत्त्वेन प्रब्रूहि भरतर्षभ। देहान्तरमनासाद्य कथं स ब्राह्मणोऽभवत्॥<br><br>197: एतत् तत्त्वेन मे तात सर्वमाख्यातुमर्हसि। मतङ्गस्य यथातत्त्वं तथैवैतद् वदस्व मे॥<br><br>198: स्थाने मतङ्गा ब्राह्मण्यं नालभद् भरतर्षभ। चण्डालयोनौ जातो हि कथं ब्राह्मण्यमाप्तवान्॥<br><br>199: भीष्म उवाच श्रूयतां पार्थ तत्त्वेन विश्वामित्रो यथा पुरा। ब्राह्मणत्वं गतस्तात ब्रह्मर्षित्वं तथैव च॥<br><br>200: भरतस्यान्वये चैवाजमीढो नाम पार्थिवः। बभूव भरतश्रेष्ठ यज्वा धर्मभृतां वरः॥<br><br>201: तस्य पुत्रो महानासीज्जह्वर्नाम नरेश्वरः। दुहितृत्वमनुप्राप्ता गङ्गा यस्य महात्मनः॥<br><br>202: तस्यात्मजस्तुल्यगुणः सिधुद्वीपो महायशाः। सिन्धुद्वीपाच्च राजर्षिर्बलाकाश्वो महाबलः॥<br><br>203: वल्लभस्तस्य तनयः साक्षाद्धर्म इवापरः। कुशिकस्तस्य तनयः सहस्त्राक्षसमद्युतिः॥<br><br>204: कुशिकस्यात्मजः श्रीमान् गाधिर्नाम जनेश्वरः। अपुत्रः प्रसवेनार्थी वनवासमुपावसत्॥<br><br>205: कन्या जज्ञे सुतात् तस्य वने निवसतः सतः। नाम्ना सत्यवती नाम रूपेणाप्रतिभा भुवि॥<br><br>206: तां वज्र भार्गवः श्रीमांश्च्यवनस्यात्मसम्भवः। ऋचीक इति विख्यातो विपुले तपसि स्थितः॥<br><br>207: स तां न प्रददौ तस्मै ऋचीकाय महात्मने। दरिद्र इति मत्वा वै गाधिः शत्रुनिबर्हणः॥<br><br>208: प्रत्याख्याय पुनर्यातमब्रवीद् राजसत्तमः। शुल्कं प्रदीयतां मह्यं ततो वत्स्यसि मे सुताम्॥<br><br>209: ऋचीक उवाच किं प्रयच्छामि राजेन्द्र तुभ्यं शुल्कमहं नृप। दुहितुर्ब्रह्यसंसक्तो माऽभूत् तत्र विचारणा॥<br><br>210: चन्द्ररश्मिप्रकाशानां हयानां वातरंहसाम्। एकतः श्यामकर्णानां सहस्रं देहि भार्गव॥<br><br>211: भीष्म उवाच ततः स भृगुशार्दूलश्च्यवनस्यात्मजः प्रभुः। अब्रवीद् वरुणं देवमादित्यं पतिमम्भसाम्॥<br><br>212: एकतः श्यामकर्णानां हयानां चन्द्रवर्चसाम्। सहस्रं वातवेगानां भिक्षे त्वां देवसत्तम॥<br><br>213: तथेति वरुणो देव आदित्यो भृगुसत्तमम्। उवाच यत्र ते च्छन्दस्तत्रोत्थास्यन्ति वाजिनः॥<br><br>214: ध्यातमात्र ऋचीकेन हयानां चन्द्रवर्चसाम्। गङ्गाजलात् समुत्तस्थौ सहस्रं विपुलौजसाम्॥<br><br>215: अदूरे कान्यकुब्जस्य गङ्गायास्तीरमुत्तमम्। अश्वतीर्थे तदद्यापि मानवैः परिचक्ष्यते॥<br><br>216: ततो वै माधये तात सहस्रं वाजिनां शुभम्। ऋचीकः प्रददौ प्रीतः शुल्कार्थं तपतां वरः॥<br><br>217: ततः स विस्मितो राजा गाधिः शापभयेन च। ददौ तां समलंकृत्य कन्यां भृगुसुताय वै॥<br><br>218: जग्राह विधिवत् पाणिं तस्या ब्रह्मर्षिसत्तमः। सा च तं पतिमासाद्य परं हर्षमवाप ह॥<br><br>219: स तुतोष च ब्रह्मर्षिस्तस्या वृत्तेन भारत। छन्दयामास चैवैनां वरेण वरवर्णिनीम्॥<br><br>220: मात्रे तत् सर्वमाचख्यौ सा कन्या राजसत्तम। अथ तामब्रवीन्माता सुतां किंचिदवाङ्मुखी॥<br><br>221: ममापि पुत्रि भर्ता ते प्रसादं कर्तुमर्हति। अपत्यस्य प्रदानेन समर्थश्च महातपाः॥<br><br>222: ततः सा त्वरितं गत्वा तत् सर्वं प्रत्यवेदयत्। मातुश्चिकीर्षितं राजन् ऋचीकस्तामथाब्रवीत्॥<br><br>223: गुणवन्तमपत्यं सा अचिराज्जनयिष्यति। मम प्रसादात् कल्याणि माऽभूत् ते प्रणयोऽन्यथा॥<br><br>224: तव चैव गुणश्लाघी पुत्र उत्पत्स्यते महान्। अस्मद्वंशकरः श्रीमान् सत्यमेतद् ब्रवीमि ते॥<br><br>225: ऋतुस्नाता च साऽश्वत्थं त्वं च वृक्षमुदुम्बरम्। परिष्वजेथाः कल्याणि तत एवमवाप्स्यथः॥<br><br>226: चरुद्वयमिदं चैव मन्त्रपूतं शुचिस्मिते। त्वं च सा चोपभुञ्जीतं ततः पुत्राववाप्स्यथः॥<br><br>227: ततः सत्यवती हृष्टा मातरं प्रत्यभाषत। यदृचीकेन कथितं तच्चाचख्यौ चरुद्वयम्॥<br><br>228: तामुवाच ततो माता सुतां सत्यवती तदा। पुत्रि पूर्वोपपन्नायाः कुरुष्व वचनं मम॥<br><br>229: भळ य एष दत्तस्ते चर्मन्त्रपुरस्कृतः। एनं प्रयच्छ मह्यं त्वं मदीयं त्वं गृहाण च॥<br><br>230: व्यत्यासं वृक्षयोश्चापि करवाव शुचिस्मिते। यदि प्रमाणं वचनं मम मातुरनिन्दिते॥<br><br>231: स्वमपत्यं विशिष्टं हि सर्व इच्छत्यनाविलम्। व्यक्तं भगवता चात्र कृतमेवं भविष्यति॥<br><br>232: ततो मे त्वच्चरौ भावः पादपे च सुमध्यमे। कथं विशिष्टो भ्राता मे भवेदित्येव चिन्तय॥<br><br>233: तथा च कृतवत्यौ ते माता सत्यवती च सा। अथ गर्भावनप्राप्ते उभे ते वै युधिष्ठिर॥<br><br>234: दृष्ट्वा गर्भमनुप्राप्तां भार्यो स च महानृषिः। उवाच तां सत्यवती दुर्मना भृगुसत्तमः॥<br><br>235: व्यत्यासेनोपयुक्तस्ते चरुर्व्यक्तं भविष्यति। व्यत्यास: पादपे चापि सुव्यक्तं कृतः शुभे॥<br><br>236: मया हि विश्वं यद्ब्रह्म त्वच्चरौ संनिवेशितम्। क्षत्रवीर्यं च सकलं चरौ तस्या निवेशितम्॥<br><br>237: त्रैलोक्यविख्यातगुणं त्वं विप्रं जनयिष्यसि। सा च क्षत्रं विशिष्टं वै तत एतत् कृतं मया॥<br><br>238: व्यत्यासस्तु कृतो यस्मात् त्वया मात्रा च ते शुभे। तस्मात् ब्राह्मणं श्रेष्ठं माता ते जनयिष्यति॥<br><br>239: क्षत्रियं तूप्रकर्माणं त्वं भद्रे जनयिष्यसि। न हि ते तत् कृतं साधु मातृस्नेहेन भाविनि॥<br><br>240: सा श्रुत्वा शोकसंतप्ता पपात वरवर्णिनी। भूमौ सत्यवती राजन् छिन्नेव रुचिरा लता॥<br><br>241: प्रतिलभ्य च सा संज्ञां शिरसा प्रणिपत्य च। उवाच भार्या भर्तारं गाधेयी भार्गवर्षभम्॥<br><br>242: प्रसादयन्त्यां भार्यायां मयि ब्रह्मविदां वर। प्रसादं कुरु विप्रर्षे न मे स्यात् क्षत्रियः सुतः॥<br><br>243: कामं ममोग्रकर्मा वै पौत्रो भवितुमर्हति। स्यात् सुतो ब्रह्मन्नेष मे दायतां वरः॥<br><br>244: एवमस्त्विति होवाच स्वां भार्यो सुमहातपाः। ततः सा जनयामास जमदग्निं सुतं शुभम्॥<br><br>245: विश्वामित्रं चाजनयद् गाधिभार्या यशस्विनी। ऋषेः प्रसादाद् राजेन्द्र ब्रह्मर्षेब्रह्मवादिनम्॥<br><br>246: ततो ब्राह्मणतां यातो विश्वामित्रो महातपाः। न तु मे तथर्षिः सैन्धवायनः॥<br><br>247: क्षत्रियः सोऽप्यथ तथा ब्रह्मवंशस्य कारकः॥<br><br>248: तस्य पुत्रा महात्मानो ब्रह्मवंशविवर्धनाः। तपस्विनो ब्रह्मविदो गोत्रकार एव च॥<br><br>249: मधुच्छन्दश्च भगवान् देवरातश्च वीर्यवान्। अक्षीणश्च शकुन्तश्च भ्रुः कालपथस्तथा॥<br><br>250: याज्ञवल्क्यश्च विख्यातस्तथा स्थूणो महाव्रतः। उलूको यमदूतश्च वल्गुजङ्घश्च भगवान् गालवश्च महानृषिः। ऋषिर्वज्रस्तथा ख्यातः सालंकायन एव च॥<br><br>251: लीलाढ्यो नारदश्चैव तथा कूर्चामुखः स्मृतः। वादुलिर्मुसलश्चैव वक्षोग्रीवस्तथैव च॥<br><br>252: आंघ्रिको नैकदृक् चैव शिलायूपः शितः शुचिः। चक्रको मारुतन्तव्यो वातमोऽथाश्वलायनः॥<br><br>253: श्यामायनोऽश्च गार्यश्च जाबालिः सुश्रुतस्तथा। कारीषिरथ संश्रुत्यः परपौरवतन्तवः॥<br><br>254: महानृषिश्च कपिलस्तथर्षिस्ताडकायनः। तथैव चोपगहनस्तथर्षिश्चासुरायणः॥<br><br>255: मार्दमर्षिर्हिरण्याक्षो जङ्गारिर्बाभ्रवायणिः। भूतिर्विभूतिः सूतश्च सुरकृत् तु तथैव च॥<br><br>256: अरालि चिकाचैव चाम्पेयोज्जयनौ तथा। नवतन्तुर्बकनखः सेयनो यतिरेव च॥<br><br>257: अम्भोरुहश्चास्मत्स्यः शिरीषी चाथ गार्दभिः। उर्जयोनिरुदापेक्षी नारदी च महानृषिः॥<br><br>258: विश्वामित्रात्मजाः सर्वे मुनयो ब्रह्मवादिनः। तथैव क्षत्रियो राजन् विश्वामित्रो महातपाः॥<br><br>259: ऋचीकेनाहितं ब्रह्म परमेतद् युधिष्ठिर। एतत् ते सर्वमाख्यातं तत्त्वेन भरतर्षभ॥<br><br>260: विश्वामित्रस्य वै जन्म सोमसूर्याग्नितेजसः। यत्र यत्र च संदेहो भूयस्ते राजसत्तम। तत्र तत्र च मां ब्रूहि च्छेत्तास्मि तव संशयम्॥<br><br>261: युधिष्ठिर उवाच आनृशंस्यस्य धर्मज्ञ गुणान् भक्तजनस्य च। श्रोतुमिच्छामि धर्मज्ञ तन्मे ब्रूहि पितामह॥<br><br>262: भीष्म उवाच अत्राप्युदाहरन्तीममितिहासं पुरातनम्। वासवस्य च संवादं शुकस्य च महात्मनः॥<br><br>263: विषये काशिराजस्य ग्रामानिष्क्रम्य लुब्धकः। सविषं काण्डमादाय मृगयामास वै मृगम्॥<br><br>264: तत्र चामिषलुब्धेन लुब्धकेन महावने। अविदूरे मृगान् दृष्ट्वा बाणः प्रतिसमाहितः॥<br><br>265: तेन दुर्वारितास्त्रेण निमित्तचपलेषुणा। महान् वनतरुस्तत्र विद्धो मृगजिघांसया॥<br><br>266: स तीक्ष्णविषदिग्धेन शरेणातिवलात् क्षतः। उत्सृज्य फलपत्राणि पादपः शोषमागतः॥<br><br>267: तस्मिन् वृक्षे तथाभूते कोटरेषु चिरोषितः। न जहाति शुको वासं तस्य भक्त्या वनस्पतेः॥<br><br>268: निष्प्रचारो निराहारो ग्लान: शिथिलवागपि। कृतज्ञः सह वृक्षण धर्मात्मा सोऽप्यशुष्यत॥<br><br>269: तमुदारं महासत्त्वमतिमानुषचेष्टितम्। समदुःखसुखं दृष्ट्वा विस्मित: पाकशासनः॥<br><br>270: ततश्चिन्तामुपगतः शक्रः कथमयं द्विजः। तिर्यग्योनावसम्भाव्यमानृशंस्यमवस्थितः॥<br><br>271: अथवा नात्र चित्रं हि अभवद् वासवस्य तु। प्राणिनामपि सर्वेषां सर्वं सर्वत्र दृश्यते॥<br><br>272: ततो ब्राह्मणवेषेण मानुषं रूपमास्थितः। अवतीर्य महीं शक्रस्तं पक्षिणमुवाच ह॥<br><br>273: शुक भो पक्षिणां श्रेष्ठ दाक्षेयी सुप्रजा त्वया। पृच्छे त्वां शुकमेनं त्वं कस्मान्न त्यजसि दुमम्॥<br><br>274: अथ पृष्टः शुकः प्राह मूर्धा समभिवाद्य तम्। स्वागतं देवराज त्वं विज्ञातस्तपसा मया॥<br><br>275: ततो दशशताक्षेण साधु साध्विति भाषितम्। अहो विज्ञानमित्येवं मनसा पूजितस्ततः॥<br><br>276: तमेवं शुभकर्माणं शुकं परमधार्मिकम्। विजानन्नपि तां प्रीतिं पप्रच्छ बलसूदनः॥<br><br>277: निष्पत्रमफलं शुष्कमशरण्यं पतत्रिणाम्। किमर्थं सेवसे वृक्षं यदा महदिदं वनम्॥<br><br>278: अन्येऽपि बहवो वृक्षाः पत्रसंच्छन्नकोटराः। पर्याप्तसंचारा विद्यन्तेऽस्मिन् महावने॥<br><br>279: गतायुषमसामर्थ्य क्षीणसारं हतश्रियम्। विमृश्य प्रज्ञया धीर जहीमं स्थविरं दुमम्॥<br><br>280: भीष्म उवाच तदुपश्रुत्य धर्मात्मा शुकः शक्रेण भाषितम्। शुभाः पर्या सुदीर्घमतिनिःश्वस्य दीनो वाक्यमुवाच ह॥<br><br>281: अनतिक्रमणीयानि दैवतानि शचीपते। यत्राभवत् तव प्रश्नस्तन्निबोध सुराधिप॥<br><br>282: अस्मिन्नहं दुमे जातः साधुभिश्च गुणैर्युतः। बालभावेन संगुप्तः शत्रुभिश्च न धर्षितः॥<br><br>283: किमनुक्रोश्य वैफल्यमुत्पादयसि मेऽनघ। आनृशंस्याभियुक्तस्य भक्तस्यानन्यगस्य च॥<br><br>284: अनुक्रोशो हि साधूनां महद्धर्मस्य लक्षणम्। अनुक्रोशश्च साधूनां सदा प्रीतिं प्रयच्छति॥<br><br>285: त्वमेव दैवतैः सर्वैः पृच्छसे धर्मसंशयात्। अतस्त्वं देवदेवानामाधिपत्ये प्रतिष्ठितः॥<br><br>286: नार्हसे मां सहस्त्राक्ष दुमं त्याजयितुं चिरात्। समर्थमुपजीव्येमं त्यजेयं कथमद्य वै॥<br><br>287: तस्य वाक्येन सौम्येन हर्षित: पाकशासनः। शुकं प्रोवाच धर्मात्मा आनृशंस्येन तोषितः॥<br><br>288: वरं वृणीष्वेति तदा स च वने वरं शुकः। आनृशंस्यपरो नित्यं तस्य वृक्षस्य सम्भवम्॥<br><br>289: विदित्वा च दृढां भक्तिं तां शुके शीलसम्पदम्। प्रीतः क्षिप्रमथो वृक्षममृतेनावसिक्तवान्॥<br><br>290: ततः फलानि पत्राणि शाखाश्चापि मनोहराः। शुकस्य दृढभक्तित्वाच्छ्रीमतां प्राप स दुमः॥<br><br>291: शुकश्च कर्मणा तेन आनृशंस्यकृतेन वै। आयुषोऽन्ते महाराज प्राप शक्रसलोकताम्॥<br><br>292: एवमेव मनुष्येन्द्र भक्तिमन्तं समाश्रितः। सर्वार्थसिद्धिं लभते शुकं प्राप्य यथा द्रुमः॥<br><br>293: युधिष्ठिर उवाच पितामह महाप्राज्ञ सर्वशास्त्रविशारद। दैवे पुरुषकारे च किंस्विच्छ्रेष्ठतरं भवेत्॥<br><br>294: भीष्म उवाच अत्राप्युदाहरन्तीममितिहासं पुरातनम्। वसिष्ठस्य च संवादं ब्रह्मणश्च युधिष्ठिर॥<br><br>295: दैवमानुषयोः किंस्वित् कर्मणोः श्रेष्ठमित्युत। पुरा वसिष्ठो भगवान् पितामहमपृच्छत॥<br><br>296: ततः पद्मोद्भवो राजन् देवदेवः पितामहः। उवाच मधुरं वाक्यमर्थवद्धेतुभूषितम्॥<br><br>297: ब्रह्मोवाच नाबीजं जायते किंचिन्न बीजेन विना फलम्। बीजाद् बीजं प्रभवति बीजादेव फलं स्मृतम्॥<br><br>298: यादृशं वपते बीजं क्षेत्रमासाद्य कर्षकः। सुकृते दुष्कृते वापि तादृशं लभते फलम्॥<br><br>299: यथा बीजं विना क्षेत्रमुप्तं भवति निष्फलम्। तथा पुरुषकारेण विना दैवं न सिध्यति॥<br><br>300: क्षेत्रं पुरुषकारस्तु दैवं बीजमुदाहृतम्। क्षेत्रबीजसमायोगात् ततः सस्यं समृद्ध्यते॥<br><br>301: कर्मणः फलनिर्वृत्तिं स्वयमश्नाति कारकः। प्रत्यक्षं दृश्यते लोके कृतस्यापकृतस्य च॥<br><br>302: शुभेन कर्मणा सौख्यं दुःखं पापेन कर्मणा। कृतं फलति सर्वत्र नाकृतं भुज्यते क्वचित्॥<br><br>303: कृती सर्वत्र लभते प्रतिष्ठां भाग्यसंयुताम्। अकृती लभते भ्रष्टः क्षते क्षारावसेचनम्॥<br><br>304: तपसा रूपसौभाग्यं रत्नानि विविधानि च। प्राप्यते कर्मणा सर्वे न दैवादकृतात्मना॥<br><br>305: तथा स्वर्गश्च भोगश्च निष्ठा या च मनीषिता। सर्वं पुरुषकारेण कृतेनेहोपलभ्यते॥<br><br>306: ज्योतींषि त्रिदशा नागा यक्षाश्चन्द्राकमारुताः। सर्वे पुरुषकारेण मानुष्याद् देवतां गताः॥<br><br>307: अर्थो वा मित्रवर्गा वा ऐश्वर्यं वा कुलान्वितम्। श्रीश्चापि दुर्लभा भोक्तुं तथैवाकृतकर्मभिः॥<br><br>308: शौचेन लभते विप्रः क्षत्रियो विक्रमेण तु। वैश्यः पुरुषकारेण शूद्रः शुश्रूषया श्रियम्॥<br><br>309: नादातारं भजन्त्यर्था न क्लीबं नापि निष्क्रियम्। नाकर्मशीलं नाशूरं तथा नैवातपस्विनम्॥<br><br>310: येन लोकास्त्रयः सृष्टा दैत्याः सर्वाश्च देवताः। स एष भगवान् विष्णुः समुद्रे तप्यते तपः॥<br><br>311: स्वं चेत् कर्मफलं न स्यात् सर्वमेवाफलं भवेत्। लोको दैवं समालक्ष्य उदासीनो भवेन्ननु॥<br><br>312: अकृत्वा मानुषं कर्म यो दैवमनुवर्तते। वृथा श्राम्यति सम्प्राप्य पतिं क्लीबमिवाङ्गना॥<br><br>313: न तथा मानुषे लोके भयमस्ति शुभाशुभे। तथा त्रिदशलोके हि भयमन्येन जायते॥<br><br>314: कृतः पुरुषकारस्तु दैवमेवानुवर्तते। न दैवमकृते किंचित् कस्यचिद् दातुमर्हति॥<br><br>315: यथा स्थानान्यनित्यानि दृश्यन्ते दैवतेष्वपि। कथं कर्म विना दैवं स्थास्यति स्थापयिष्यतः॥<br><br>316: न दैवतानि लोकेऽस्मिन् व्यापार यान्ति कस्यचित्। व्यासङ्गं जनयन्त्युग्रमात्माभिभवशङ्कया। ॥<br><br>317: ऋषीणां देवतानां च सदा भवति विग्रहः। कस्य वाचा ह्यदैवं स्याद्यतो दैवं प्रवर्तते॥<br><br>318: कथं तस्य समुत्पत्तिर्यतो दैवं प्रवर्तते। एवं त्रिदशलोकेऽपि प्राप्यन्ते बहवो गुणाः॥<br><br>319: आत्मैव ह्यात्मनो बन्धुरात्मैव रिपुरात्मनः। आत्मैव ह्यात्मन: साक्षी कृतस्याप्यकृतस्य च। ॥<br><br>320: कृतं चाप्यकृतं किंचित् कृते कर्मणि सिद्ध्यति। सुकृतं दुष्कृतं कर्म न यथार्थे प्रपद्यते॥<br><br>321: देवानां शरणं पुण्यं सर्वं पुण्यैरवाप्यते। पुण्यशीलं नरं प्राप्य किं दैवं प्रकरिष्यति॥<br><br>322: पुरा ययातिर्विभ्रष्टश्च्यावितः पतितः क्षितौ। पुनरारोपितः स्वर्गं दौहित्रैः पुण्यकर्मभिः॥<br><br>323: पुरूरवाश्च राजर्षिर्द्विजैरभिहितः पुरा। ऐल इत्यभिविख्यातः स्वर्गं प्राप्तो महीपतिः॥<br><br>324: अश्वमेधादिभिर्यज्ञैः सत्कृत: कोसलाधिपः। महर्षिशापात् सौदासः पुरुषादत्वमागतः॥<br><br>325: अश्वत्थामा च रामश्च मुनिपुत्रौ धनुर्धरौ। न गच्छतः स्वर्गलोकं सुकृतेनेह कर्मणा॥<br><br>326: वसुर्यज्ञशतैरिष्ट्वा द्वितीय इव वासवः। मिथ्याभिधानेनैकेन रसातलतलं गतः॥<br><br>327: बलिवैरोचनिर्बद्धो धर्मपाशेन दैवतैः। विष्णोः पुरुषकारेण पातालसदनः कृतः॥<br><br>328: शक्रस्योद्रम्य चरणं प्रस्थितो जनमेजयः। द्विजस्त्रीणां वधं कृत्वा किं दैवेन न वारितः॥<br><br>329: अज्ञानाद् ब्राह्यणं हत्वा स्पृष्टो बालवधेन च। वैशम्पायनविप्रर्षिः किं दैवेन न वारितः॥<br><br>330: गोप्रदानेन मिथ्या च ब्राह्मणेभ्यो महामखे। पुरा नृगश्च राजर्षिः कृकलासत्वमागतः॥<br><br>331: धुन्धुमारश्च राजर्षिः सत्रेष्वेव जरां गतः। प्रीतिदायं परित्यज्य सुष्वाप स गिरिव्रजे॥<br><br>332: पाण्डवानां हृतं राज्यं धार्तराष्ट्रैर्महाबलैः। पुनः प्रत्याहृतं चैव न दैवाद् भुजसंश्रयात्॥<br><br>333: तपोनियमसंयुक्ता मुनयः संशितव्रताः। किं त दैवबलाच्छापमुत्सृजन्ते न कर्मणा॥<br><br>334: पापमुत्सृजते लोके सर्वं प्राप्य सुदुर्लभम्। लोभमोहसमापन्नं न दैवं चायते नरम्॥<br><br>335: यथाग्निः पवनोद्भूतः सुसूक्ष्मोऽपि महान् भवेत्। तथा कर्मसमायुक्तं दैवं साधु विवर्धते॥<br><br>336: यथा तैलक्षयाद् दीपः प्रह्रासमुपगच्छति। तथा कर्मक्षयाद् दैवं प्रहासमुपगच्छति॥<br><br>337: विपुलमपि धनौघं प्राप्य भोगान् स्त्रियो वा पुरुष इह न शक्तः कर्महीनो हि भोक्तम्। सुनिहितमपि चार्थं दैवतै रक्ष्यमाणं पुरुष इह महात्मा प्राप्नुते नित्ययुक्तः॥<br><br>338: व्ययगुणमपि साधुं कर्मणा संश्रयन्ते भवति मनुजलोकाद् देवलोको विशिष्टः। बहुतरसुसमृद्ध्या मानुषाणां गृहाणि। पितृवनभवनाभं दृश्यते चामराणाम्॥<br><br>339: न च फलति विकर्मा जीवलोक न दैवं व्यपनयति विमार्गं नास्ति दैवे प्रभुत्वम्। गुरुमिव कृतमय्यं कर्म संयाति दैवं नयति पुरुषकारः संचितस्तत्र तत्र॥<br><br>340: एतत् ते सर्वमाख्यातं मया वै मुनिसत्तम। फलं पुरुषकारस्य सदा संदृश्य तत्त्वतः॥<br><br>341: अभ्युत्थानेन दैवस्य समारब्धेन कर्मणा। विधिना कर्मणा चैव स्वर्गमार्गमवाप्नुयात्॥<br><br>342: युधिष्ठिर उवाच कर्मणां च समस्तानां शुभानां भरतर्षभ। फलानि महतां श्रेष्ठ प्रब्रूहि परिपृच्छतः॥<br><br>343: भीष्म उवाच हन्त ते कथयिष्यामि यन्मां पृच्छसि भारत। रहस्यं यदृषीणां तु तच्छृणुष्व युधिष्ठिर। या गतिः प्राप्यते येन प्रेत्यभावे चिरेप्सिता॥<br><br>344: येन येन शरीरेण यद्यत् कर्म करोति यः। तेन तेन शरीरेण तत्तत् फलमुपाश्नुते॥<br><br>345: यस्यां यस्यामवस्थायां यत् करोति शुभाशुभम्। तस्यां तस्यामवस्थायां भुङ्क्ते जन्मनि जन्मनि॥<br><br>346: न नश्यति कृतं कर्म सदा पञ्चेन्द्रियैरिह। ते ह्यस्य साक्षिणो नित्यं षष्ठ आत्मा तथैव च॥<br><br>347: चक्षुर्दद्यान्मनो दद्याद् वाचं दद्याच्च सूनृताम्। अनुव्रजेदुपासीत स यज्ञः पञ्चदक्षिणः॥<br><br>348: यो दद्यादपरिक्लिष्टमन्नमध्वनि वर्तते। श्रान्तायादृष्टपूर्वाय तस्य पुण्यफलं महत्॥<br><br>349: स्थण्डिलेषु शयानानां गृहाणि शयनानि च। चीरवल्कलसंवीते वासांस्याभरणानि च॥<br><br>350: वाहनानि च यानानि योगात्मनि तपोधने। अग्नीनुपश्यानस्य राज्ञः पौरुषमेव च॥<br><br>351: रसानां प्रतिसंहारे सौभाग्यमनुगच्छति। आमिषप्रतिसंहारे पशून् पुत्रांश्च विन्दति॥<br><br>352: अवाशिरास्तु यो लम्बेदुदवासं च यो वसेत्। सततं चैकशायी य: स लभेतेप्सितां गतिम्॥<br><br>353: पाद्यमासनमेवाथ दीपमन्नं प्रतिश्रयम्। दद्यादतिथिपूजार्थं स यज्ञः पञ्चदक्षिणः॥<br><br>354: वीरासनं वीरशय्यां वीरस्थानमुपागतः। अक्षयास्तस्य वै लोकाः सर्वकामगमास्तथा। ॥<br><br>355: धनं लभेत दानेन मौनेनाज्ञां विशाम्पते। उपभोगांश्च तपसा ब्रह्मचर्येण जीवितम्॥<br><br>356: रूपमैश्वर्यमारोग्यमहिंसाफलमश्नुते। फलमूलाशिनो राज्यं स्वर्ग: पर्णाशिनां भवेत्॥<br><br>357: प्रायोपवेशिनो राजन् सर्वत्र सुखमुच्यते। गवाढ्यः शाकदीक्षायां स्वर्गगामी तृणाशनः॥<br><br>358: स्त्रियस्त्रिषवणं स्नात्वा वायुं पीत्वा क्रतुं लभेत्। स्वर्ग सत्येन लभते दीक्षया कुलमुत्तमम्॥<br><br>359: सलिलाशी भवेद् यस्तु सदाग्निः संस्कृतो द्विजः। मनुं साधयतो राज्यं नाकपृष्ठमनाशके॥<br><br>360: उपवासं च दीक्षायामभिषेकं च पार्थिव। कृत्वा द्वादश वर्षाणि वीरस्थानाद् विशिष्यते॥<br><br>361: धीत्य सर्ववेदान् वै सद्यो दुःखाद् विमुच्यते। मानसं हि चरन् धर्मं स्वर्गलोकमुपाश्नुते। । या दुस्त्यजा दुर्मतिभिर्या न जीर्यति जीर्यतः। योऽसौ प्राणान्तिको रोगस्तां तृष्णां त्यजतः सुखम्। । यथा धेनुसहस्त्रेषु वत्सो विन्दति मातरम्। एवं पूर्वकृतं कर्म कर्तारमनुगच्छति॥<br><br>362: अचोद्यमानानि यथा पुष्पाणि च फलानि च। स्वकालं नातिवर्तन्ते तथा कर्म पुरा कृतम्॥<br><br>363: जीर्यन्ति जीर्यतः केशा दन्ता जीर्यन्ति जीर्यतः। चक्षुःश्रोत्रे च जीर्येते तृष्णैका न तु जीर्यते॥<br><br>364: येन प्रीणाति पितरं तेन प्रीतः प्रजापतिः। प्रीणाति मातरं येन पृथिवी तेन पूजिता॥<br><br>365: येन प्रीणात्युपाध्यायं तेन स्याद् ब्रह्म पूजितम्। सर्वे तस्यादृता धर्मा यस्यैते त्रय आदृताः। अनादृतास्तु यस्यैते सर्वास्तस्याफला: क्रियाः॥<br><br>366: वैशम्पायन उवाच भीष्मस्यैतद् वचः श्रुत्वा विस्पताः कुरुपुङ्गवाः। आसन् प्रहृष्टमनसः प्रीतिमन्तोऽभवंस्तदा॥<br><br>367: यन्मन्त्रे भवति वृथोपयुज्यमाने यत् सोमे भवति वृथाभिषूयमाणे। यच्चाग्नौ भवति वृथाभिहूयमाने तत् सर्वं भवति वृथाभिधीयमाने॥<br><br>368: इत्येतदृषिणा प्रोक्तमुक्तवानस्मि यद् विभो। शुभाशुभफलप्राप्तौ किमतः श्रोतुमिच्छसि॥<br><br>369: युधिष्ठिर उवाच के पूज्या: के नमस्कार्याः कान् नमस्यसि भारत। एतन्मे सर्वमाचक्ष्व येभ्यः स्पृहयसे नृप॥<br><br>370: उत्तमापद्रतस्यापि यत्र ते वर्तते मनः। मनुष्यलोके सर्वस्मिन् यदमुत्रेह चाप्युत॥<br><br>371: भीष्म उवाच स्पृहयामि द्विजातिभ्यो येषां ब्रह्म परं धनम्। येषां स्वप्रत्ययः स्वर्गस्तपः स्वाध्यायसाधनम्॥<br><br>372: येषां बालाश्च वृद्धाश्च पितृपैतामहीं धुरम्। उद्वहन्ति न सीदन्ति तेभ्यो वै स्पृहयाम्यहम्॥<br><br>373: विद्यास्वभिविनीतानां दान्तानां मृदुभाषिणाम्। श्रुतवृत्तोपपन्नानां सदाक्षरविदां सताम्॥<br><br>374: संसत्सु वदतां तात हंसानामिव संघशः। मङ्गल्यरूपा रुचिरा दिव्यजीमूतनिःस्वनाः॥<br><br>375: सम्यगुच्चरिता वाचः श्रूयन्ते हि युधिष्ठिर। शुश्रूषमाणे नृपतौ प्रेत्य चेह सुखावहाः॥<br><br>376: ये चापि तेषां श्रोतारः सदा सदसि सम्मताः। विज्ञानगुणसम्पन्नास्तेभ्यश्च स्पृहयाम्यहम्॥<br><br>377: सुसंस्कृतानि प्रयताः शुचीनि गुणवन्ति च। ददत्यन्नानि तृप्त्यर्थं ब्राह्मणेभ्यो युधिष्ठिर॥<br><br>378: ये चापि सततं राजंस्तेभ्यश्च स्पृहयाम्यहम्। शक्यं ह्येवाहवे योद्धं न दातुमनसूयितम्॥<br><br>379: शूरा वीराच शतशः सन्ति लोके युधिष्ठिर। येषां संख्यायमानानां दानशूरो विशिष्यते॥<br><br>380: धन्यःस्यां यद्धहं भूयः सौम्य ब्राह्मणकोऽपि वा। कुले जातो धर्मगतिस्तपोविद्यापरायणः॥<br><br>381: मे त्वत्तः प्रियतरो लोकेऽस्मिन् पाण्डुनन्दन। त्वत्तश्चापि प्रियतरा ब्राह्मणा भरतर्षभ॥<br><br>382: यथा मम प्रियतमास्त्वत्तो प्रियाः कुरूत्तम। तेन सत्येन गच्छेयं लोकान् यत्र स शान्तनुः॥<br><br>383: न मे पिता प्रियतरो ब्राह्मणेभ्यस्तथाभवत्। न मे पितुः पिता वापि ये चान्येऽपि सुहृज्जनाः। । न हि मे वृजिनं किंचिद् विद्यते ब्राह्मणेष्विह। अणु वा यदि वा स्थूलं विद्यते साधुकर्मसु॥<br><br>384: कर्मणा मनसा वापि वाचा वापि परंतप। यन्मे कृतं ब्राह्मणेभ्यस्तेनाद्य न तपाम्यहम्॥<br><br>385: ब्रह्मण्य इति मामाहस्तया वाचाऽस्मि तोषितः। एतदेव पवित्रेभ्यः सर्वेभ्यः परमं स्मृतम्॥<br><br>386: पश्यामि लोकानमलाञ्छुचीन् ब्राह्मणयायिनः। तेषु मे तात गन्तव्यमह्नाय च चिराय च॥<br><br>387: यथा भर्नाश्रयो धर्मः स्त्रीणां लोके युधिष्ठिर। स देवः सा गतिर्नान्या क्षत्रियस्य तथा द्विजाः॥<br><br>388: क्षत्रियः शतवर्षी च दशवर्षी द्विजोत्तमः। पितापुत्रौ च विज्ञेयौ तयोर्हि ब्राह्मणो गुरुः॥<br><br>389: नारी तु पत्यभावे वै देवरं कुरुते पतिम्। पृथिवी ब्राह्मणालाभे क्षत्रियं कुरुते पतिम्॥<br><br>390: पुत्रवच्च ततो रक्ष्या उपास्या गुरुवच्च ते। अग्निवच्चोपचर्या वै ब्राह्मणाः कुरुसत्तम॥<br><br>391: ऋजून् सतः सत्यशीलान् सर्वभूतहिते रतान्। आशीविषानिव क्रूद्धान् द्विजान् परिचरेत् सदा॥<br><br>392: तेजसस्तपसश्चैव नित्यं बिभ्येद् युधिष्ठि। उभे चैते परित्याज्ये तेजश्चैव तपस्तथा॥<br><br>393: व्यवसायस्तयोः शीघ्रमुभयोरेव विद्यते। हन्युः क्रुद्धा महाराज ब्राह्मणा ये तपस्विनः॥<br><br>394: भूयः स्यादुभयं दत्तं ब्राह्मणाद् यदकोपनात्। कुर्यादुभयतः शेषं दत्तशेषं न शेषयेत्॥<br><br>395: दण्डपाणिर्यथा गोषु पालो नित्यं हि रक्षयेत्। ब्राह्मणा ब्रह्म च तथा क्षत्रियः परिपालयेत्॥<br><br>396: पितेव पुत्रान् रक्षेथा ब्राह्मणान् धर्मचेतसः। गृहे चैषामवेक्षेथाः किंस्विदस्तीति जीवनम्॥<br><br>397: युधिष्ठिर उवाच ब्राह्मणानां तु ये लोकाः प्रतिश्रुत्य पितामह। न प्रयच्छन्ति मोहात् ते के भवन्ति महाद्युते॥<br><br>398: एतन्मे तत्त्वतो ब्रूहि धर्मे धर्मभृतां वर। प्रतिश्रुत्य दुरात्मानो न प्रयच्छन्ति ये नराः॥<br><br>399: भीष्म उवाच यो न दद्यात् प्रतिश्रुत्य स्वल्पं वा यदि वा बहु। आशास्तस्य हताः सर्वाः क्लीबस्येव प्रजाफलम्॥<br><br>400: यां रात्रिं जायते जीवां यां रात्रिं च विनश्यति। एतस्मिन्नन्तरे यद् यत् सुकृतं तस्य भारत। ॥<br><br>401: यच्च तस्य हतं किंचिद् दत्तं वा भरतर्षभ। तपस्तप्तमथो वापि सर्वं तस्योपहन्यते॥<br><br>402: अथैतद् वचनं प्राहुर्धर्मशास्त्रविदो जनाः। निशम्य भरतश्रेष्ठ बुद्धया परमयुक्तया। ॥<br><br>403: अपि चोदाहरन्तीमं धर्मशास्त्रविदो जनाः। अश्वानां श्यामकर्णानां सहस्त्रेण स मुच्यते। । ७। अत्रैवोदाहरन्तीममितिहासं पुरातनम्। शृगालस्य च संवादं वानरस्य च भारत॥<br><br>404: तौ सखायौ पुरा ह्यास्तां मानुषत्वे परंतप। अन्यां योनि समापन्नौ शार्गाली वानरी तथा॥<br><br>405: ततः परासून् खादन्तं शृगालं वानरोऽब्रवीत्। श्मशानमध्ये सम्प्रेक्ष्य पूर्वजातिमनुस्मरन्॥<br><br>406: किं त्वया पापकं पूर्वं कृतं कर्म सुदारुणम्। यस्त्वं श्मशाने मृतकान् पूतिकानत्सि कुत्सितान्॥<br><br>407: एवमुक्तः प्रत्युवाच शृगालो वानरं तदा। ब्राह्मणस्य प्रतिश्रुत्य न मया तदुपाहतम्॥<br><br>408: तत्कृते पापकी योनिमापन्नोऽस्मि प्लवङ्गम। तस्मादेवंविधं भक्ष्यं भक्षयामि बुभुक्षितः॥<br><br>409: भीष्म उवाच शृगालो वानरं प्राह पुनरेव नरोत्तम। किं त्वया पातकं कर्म कृतं येनासि वानरः॥<br><br>410: वानर उवाच सदा चाहं फलाहारो ब्राह्मणानां प्लवङ्गमः। तस्मान्न ब्राह्मणस्वं तु हर्तव्यं विदुषा सदा। समं विवादो मोक्तव्यो दातव्यं स प्रतिश्रुतम्॥<br><br>411: भीष्म उवाच इत्येतद् ब्रुवतो राजन् ब्राह्मणस्य मया श्रुतम्। कथां कथयतः पुण्यां धर्मज्ञस्य पुरातनीम्॥<br><br>412: श्रुतश्चापि मया भूयः कृष्णस्यापि विशाम्पते। कथां कथयतः पूर्वं ब्राह्मणं प्रति पाण्डव॥<br><br>413: न हर्तव्यं विप्रधनं क्षन्तव्यं तेषु नित्यशः। बालाश्च नावमन्तव्या दरिद्राः कृपणा अपि॥<br><br>414: एवमेव च मां नित्यं ब्राह्मणाः संदिशन्ति वै। प्रतिश्रुत्य भवेद् देयं नाशा कार्या द्विजोत्तमे॥<br><br>415: ब्राह्मणो ह्याशया पूर्वं कृतया पृथिवीपते। सुसमिद्धो यथा दीप्तः पावकस्तद्विधः स्मृतः॥<br><br>416: यं निरीक्षेत संक्रुद्ध आशया पूर्वजातया। प्रदहेच्च हि तं राजन् कक्षमक्षय्यभुग यथा॥<br><br>417: स एव हि यदा तुष्टो वचसा प्रतिनन्दति। भवत्यगदसंकाशो विषये तस्य भारत॥<br><br>418: पुत्रान् पौत्रान् पशुंश्चैव बान्धवान् सचिवांस्तथा। पुरं जनपदं चैव शान्तिरिष्टेन पोषयेत्॥<br><br>419: एतद्धि परमं तेजो ब्राह्मणस्येह दृश्यते। सहस्त्रकिरणस्येव सवितुर्धरणीतले॥<br><br>420: तस्माद् दातव्यमेवेह प्रतिश्रुत्य युधिष्ठिर। यदीच्छेच्छोभनां जाति प्राप्तुं भरतसत्तम॥<br><br>421: ब्राह्मणस्य हि दत्तेन ध्रुवं स्वर्गो ह्यनुत्तमः। शक्यः प्राप्तुं विशेषेण दानं हि महती क्रिया॥<br><br>422: इतो दत्तेन जीवन्ति देवताः पितरस्तथा। तस्माद् दानानि देयानि ब्राह्मणेभ्यो विजानता॥<br><br>423: महद्धि भरतश्रेष्ठ ब्राह्मणस्तीर्थमुच्यते। वेलायां न तु कस्यांचिद् गच्छेद् विप्रो ह्यपूजितः। । युधिष्ठिर उवाच मित्रसौहार्दयोगेन उपदेशं करोति यः। जात्याऽधरस्य राजर्षेर्दोषस्तस्य भवेन्न वा॥<br><br>424: एतदिच्छामि तत्त्वेन व्याख्यातुं वै पितामह। सूक्ष्मा गतिर्हि धर्मस्य यत्र मुह्यन्ति मानवाः॥<br><br>425: भीष्म उवाच अत्र ते वर्तयिष्यामि शृणु राजन् यथाक्रमम्। ऋषीणां वदतां पूर्वं श्रुतमासीत् यथा पुरा॥<br><br>426: उपदेशो न कर्तव्यो जातिहीनस्य कस्यचित्। उपदेशे महान् दोष उपाध्यायस्य भाष्यते॥<br><br>427: निदर्शनमिदं राजन् शृणु मे भरतर्षभ। दुरुक्तवचने राजन् यथापूर्वं युधिष्ठिर॥<br><br>428: ब्रह्माश्रमपदे वृत्तं पाश्र्वं हिमवतः शुभे। तत्राश्रमपदं पुण्यं नानावृक्षगणायुतम्॥<br><br>429: नानागुल्मलताकीर्णं मृगद्विजनिषेवितम्। सिद्धचारणसंयुक्तं रम्यं पुष्पितकाननम्॥<br><br>430: व्रतिभिर्बहुभिः कीर्णं तापसैरुपसेवितम्। ब्राह्मणैश्च महाभागैः सूर्यज्वलनसंनिभैः॥<br><br>431: नियमव्रतसम्पन्नैः समाकीर्णं तपस्विभिः। दीक्षितैर्भरतश्रेष्ठ यताहारैः कृतात्मभिः॥<br><br>432: तपोध्ययनघोषैश्च नादितं भरतर्षभ। वालखिल्यैश्च बहुभिर्यतिभिश्च निषेवितम्॥<br><br>433: तत्र कश्चित् समुत्साहं कृत्वा शूद्रो दयान्वितः। आगतो ह्याश्रमपदं पूजितश्च तपस्विभिः॥<br><br>434: तांस्तु दृष्ट्वा मुनिगणान् देवकल्पान् महौजसः। विविधां वहतो दीक्षां सम्प्राहष्यत भारत॥<br><br>435: अथास्य बुद्धिरभवत् तपस्ये भरतर्षभ। ततोऽब्रवीत् कुलपतिं पादौ संगृह्य भारत॥<br><br>436: भवत्प्रसादादिच्छामि धर्म वक्तुं द्विजर्षभ। तन्मां त्वं भगवन् वक्तुं प्रव्राजयितुमर्हसि॥<br><br>437: वर्णावरोऽहं भगवन् शूद्रो जात्यास्मि सत्तम। शुश्रूषां कर्तुमिच्छामि प्रपन्नाय प्रसीद मे॥<br><br>438: कुलपतिरुवाच न शक्यमिह शूद्रेण लिङ्गमाश्रित्य वर्तितुम्। आस्यतां यदि ते बुद्धिः शुश्रूषानिरतो भव॥<br><br>439: शुश्रूषया पराँल्लोकानवाप्स्यसि न संशयः॥<br><br>440: भीष्म उवाच एवमुक्तस्तु मुनिना स शूद्रोऽचिन्तयन्नृप। कथमत्र मया कार्यं श्रद्धा धर्मपरा च मे॥<br><br>441: विज्ञातमेवं भवतु करिष्ये प्रियमात्मनः। गत्वाऽऽश्रमपदाद् दूरमुटजं कृतवास्तु सः॥<br><br>442: तत्र वेदी च भूमिं च देवतायतनानि च। निवेश्य भरतश्रेष्ठ नियमस्थोऽभवन्मुनिः॥<br><br>443: अभिषेकांश्च नियमान् देवतायतनेषु च। बलिं च कृत्वा हत्वा च देवतां चाप्यपूजयत्॥<br><br>444: संकल्पनियमोपेतः फलाहारो जितेन्द्रियः। नित्यं संनिहिताभिस्तु ओषधीभिः फलैस्तथा॥<br><br>445: अतिथीन् पूजयामास यथावत् समुपागतान्। एवं हि सुमहान् कालो व्यत्यकामत तस्य वै॥<br><br>446: अथास्य मुनिरागच्छत् संगत्या वै तमाश्रमम्। सम्पूज्य स्वागतेनर्षि विधिवत् समतोषयत्॥<br><br>447: अनुकूला: कथाः कृत्वा यथागतमपृच्छता ऋषिः परमतेजस्वी धर्मात्मा संशितव्रतः॥<br><br>448: एवं सुबहुशस्तस्य शूद्रस्य भरतर्षभ। सोऽगच्छदाश्रममृषिः शूद्रं द्रष्टुं नरर्षभ॥<br><br>449: अथ तं तापसं शूद्रः सोऽब्रवीद् भरतर्षभ। पितृकार्यं करिष्यामि तत्र मेऽनुग्रहं कुरु॥<br><br>450: बाढमित्येव तं विप्र उवाच भरतर्षभ। शुचिर्भूत्वा स शूद्रस्तु तस्यर्षेः पाद्यमानयत्॥<br><br>451: अथ दर्भाश्च वन्यांश्च ओषधीर्भरतर्षभ। पवित्रमासनं चैव वृषी च समुपानयत्॥<br><br>452: अथ दक्षिणमावृत्य वृषी चरमशैर्षिकीम्। कृतामन्यायतो दृष्ट्वा तं शूद्रमृषिरब्रवीत्॥<br><br>453: कुरुष्वैतां पूर्वशीर्षां भवांश्चोदङ्मुखः शुचिः। स च तत् कृतवान् शूद्रः सर्वं यदृषिरब्रवीत्॥<br><br>454: यथोपदिष्टं मेधावी दर्भा_दि यथातथम्। हव्यकव्यविधिं कृत्स्नमुक्तं तेन तपस्विना॥<br><br>455: ऋषिणा पितृकार्यं च स च धर्मपथे स्थितः। पितृकार्यं कृते चापि विसृष्टः स जगाम ह॥<br><br>456: अथ दीर्घस्य कालस्य स तप्यन् शूद्रतापसः। वने पञ्चत्वमगमत् सुकृतेन च तेन वै॥<br><br>457: अजायत महाराजवंशे स च महाद्युतिः। तथैव स ऋषिस्तात कालधर्ममवाप ह॥<br><br>458: पुरोहितकुले विप्र आजातो भरतर्षभ। एवं तौ तत्र सम्भूतावुभौ शूद्रमुनी तदा॥<br><br>459: क्रमेण वर्धितौ चापि विद्यासु कुशलावुभौ॥<br><br>460: अथर्ववेदे वेदे च बभूवर्षिः सुनिष्ठितः। कल्पप्रयोगे चोत्पन्ने ज्योतिषे च परं गतः॥<br><br>461: सांख्ये चैव परा प्रीतिस्तस्य चैवं व्यवर्धत। पितर्युपरते चापि कृतशौचस्तु पार्थिव॥<br><br>462: अभिषिक्तः प्रकृतिभी राजपुत्रः स पार्थिवः। अभिषिक्तेन स ऋषिरभिषिक्तः पुरोहितः॥<br><br>463: स तं पुरोधाय सुखमवसद् भरतर्षभ। राज्यं शशास धर्मेण प्रजाश्च परिपालयन्॥<br><br>464: पुण्याहवाचने नित्यं धर्मकार्येषु चासकृत्। उत्स्मयन् प्राहसच्चापि दृष्ट्वा राजा पुरोहितम्॥<br><br>465: एवं स बहुशो राजन् पुरोधसमुपाहसत्। लक्षयित्वा पुरोधास्तु बहुशस्तं नराधिपम्॥<br><br>466: उत्स्मयन्तं च सततं दृष्ट्वासौ मन्युमाविशत्। अथ शून्ये पुरोधास्तु सह राज्ञा समागतः॥<br><br>467: कथाभिरनुकूलाभी राजानं चाभ्यरोचयत्। ततोऽब्रवीन्नरेन्द्रं स पुरोधा भरतर्षभ॥<br><br>468: वरमिच्छाम्यहं त्वेकं दत्तं महाद्युते॥<br><br>469: राजोवाच वराणां ते शतं दद्यां किं बतैकं द्विजोत्तम। स्नेहाच्च बहुमानाच्च नास्त्यदेयं हि मे तव॥<br><br>470: पुरोहित उवाच एकं वै वरमिच्छामि यदि तुष्टोऽसि पार्थिव। प्रतिजानीहि तावत् त्वं सत्यं यद् वद नानृतम्॥<br><br>471: भीष्म उवाच बाढमित्येव तं राजा प्रत्युवाच युधिष्ठिर। यदि ज्ञास्यामि वक्ष्यामि अजानन् न तु संवदे॥<br><br>472: पुरोहित उवाच पुण्याहवाचने नित्यं धर्मकृत्येषु चासकृत्। शान्तिहोमेषु च सदा किं त्वं हससि वीक्ष्य माम्॥<br><br>473: सव्रीडं वै भवति हि मनो मे हसता त्वया। कामया शापितो राजन् नान्यथा वक्तुमर्हसि॥<br><br>474: सुव्यक्तं कारणं ह्यत्र न ते हास्यमकारणम्। कौतूहलं मे सुभृशं तत्त्वेन कथयस्व मे॥<br><br>475: राजोवाच एवमुक्ते त्वया विप्र यदवाच्यं भवेदपि। अवश्यमेव वक्तव्यं शृणुष्वैकमना द्विज॥<br><br>476: पूर्वदेहे यथा वृत्तं तन्निबोध द्विजोत्तमा जाति स्मराम्यहं ब्रह्मन्नवधानेन मे शृणु॥<br><br>477: शूद्रोऽहमभवं पूर्वं तापसो भृशसंयुतः। ऋषिरुग्रतपास्त्वं च तदाभूद् द्विजसत्तम॥<br><br>478: प्रीयता हि तदा ब्रह्मन् ममानुग्रहबुद्धिना। पितृकार्यं त्वया पूर्वमुपदेशः कृतोऽनघ॥<br><br>479: बृस्यां दर्भेषु हव्ये च कव्ये च मुनिसत्तम। एतेन कर्मदोषेण पुरोधास्त्वमजायथाः॥<br><br>480: अहं राजा च विप्रेन्द्र पश्य कालस्य पर्ययम्। मत्कृतस्योपदेशस्य त्वयावाऽऽप्तमिदं फलम्॥<br><br>481: एतस्मात् कारणाद् ब्रह्मन् प्रहसे त्वां द्विजोत्तम। न त्वां परिभवन् ब्रह्मन् प्रहसामि गुरुभवान्॥<br><br>482: विपर्ययेण मे मन्युस्तेन संतप्यते मनः। जातिं स्मराम्यहं तुभ्यमतस्त्वां प्रहसामि वै॥<br><br>483: एवं तवोग्रं हि तप उपदेशेन नाशितम्। पुरोहितत्वमुत्सृज्य यतस्व त्वं पुनर्भवे॥<br><br>484: इतस्त्वमधमामन्यां मा योनि प्राप्स्यसे द्विजा गृह्यतां द्रविणं विप्र पूतात्मा भव सत्तम॥<br><br>485: भीष्म उवाच ततो विसृष्टो राज्ञा तु विग्रो दानान्यनेकशः। ब्राह्मणेभ्यो ददौ वित्तं भूमि ग्रामांश्च सर्वशः॥<br><br>486: कृच्छ्राणि चीर्वा च ततो यथोक्तानि द्विजोत्तमैः। तीर्थानि चापि गत्वा वै दानानि विविधानि च॥<br><br>487: दत्वा गाश्चैव विप्रेभ्यः पूतात्माऽभवदात्मवान्। तमेव चाश्रमं गत्वा चचार विपुलं तपः॥<br><br>488: ततः सिद्धिं परां प्राप्तो ब्राह्मणो राजसत्तम। सम्मतश्चाभवत् तेषामाश्रमे तन्निवासिनाम्॥<br><br>489: एवं प्राप्तो महत्कृच्छ्रमृषिः सन्नृपसत्तम। ब्राह्मणेन न वक्तव्यं तस्माद् वर्णावरे जने॥<br><br>490: (वर्जयेददुपदेशं च सदैव ब्राह्मणो नृप। उपदेशं हि कुर्वाणो द्विजः कृच्छ्रमवाप्नुयात्। । नेषितव्यं सदा वाचा द्विजेन नृपसत्तम। न च प्रव्यक्तव्यमिह किञ्चिद् वर्णावरे जने॥<br><br>491: ब्राह्मणा: क्षत्रिया वैश्यास्त्रयो वर्णा द्विजातयः। एतेषु कथयन् राजन् ब्राह्मणो न प्रदुष्यति॥<br><br>492: तस्मात् सद्भिर्न वक्तव्यं कस्यचित् किंचिदग्रतः। सूक्ष्मा गतिर्हि धर्मस्य दुर्जेया ह्यकृतात्मभिः॥<br><br>493: तस्मान्मौनेन मुनयो दीक्षां कुर्वन्ति चादृताः। दुरुक्तस्य भयाद् नाभाषन्ते च किंचन॥<br><br>494: धार्मिका गुणसम्पन्नाः सत्यार्जवसमन्विताः। दुरुक्तवाचाभिहितैः प्राप्नुवन्तीह दुष्कृतम्॥<br><br>495: उपदेशो न कर्तव्यः कदाचिदपि कस्यचित्। उपदेशाद्धि तत् पापं ब्राह्मण: समवाप्नुयात्॥<br><br>496: विमृश्य तस्मात् प्राज्ञेन वक्तव्यं धर्ममिच्छता। सत्यानृतेन हि कृत उपदेशो हिनस्ति हि॥<br><br>497: वक्तव्यमिह पृष्टेन विनिश्चित्य विनिश्चयम्। स चोपदेशः कर्तव्यो येन धर्ममवाप्नुयात्॥<br><br>498: एतत् ते सर्वमाख्यातमुपदेशकृते मया। महान् केशो हि भवति तस्मान्नोपदिशेदिह॥<br><br>499: युधिष्ठिर उवाच कीदृशे पुरुषे तात स्त्रीषु वा भरतर्षभ। श्री: पद्मा वसते नित्यं तन्मे ब्रूहि पितामह॥<br><br>500: भीष्म उवाच अत्र ते वर्णयिष्यामि यथावृत्तं यथाश्रुतम्। रुक्मिणी देवकीपुत्रसंनिधौ पर्यपृच्छत॥<br><br>501: नारायणस्याङ्गतां ज्वलन्ती दृष्ट्वा श्रियं पद्मसमानवर्णाम्। कौतूहलाद् विस्मितचारु नेत्रा पप्रच्छ माता मकरध्वजस्य॥<br><br>502: कानीह भूतान्युपसेवसे त्वं संतिष्ठसे कानिव सेवसे त्वम्। तानि त्रिलोकेश्वरभूतकान्ते तत्त्वेन मे ब्रूहि महर्षिकल्पे॥<br><br>503: एवं तदा श्रीरभिभाष्यमाणा देव्या समक्षं गरुडध्वजस्य। उवाच वाक्यं मधुराभिधानं मनोहरं चन्द्रमुखी प्रसन्ना॥<br><br>504: श्रीरुवाच वसामि नित्यं सुभगे प्रगल्भे दक्षे नरे कर्मणि वर्तमाने। अक्रोधने देवपरे कृतज्ञे जितेन्द्रिये नित्यमुदीर्णसत्त्वे॥<br><br>505: नाकर्मशीले पुरुषे वसामि न नास्तिके साङ्गरिके कृतघ्ने। न भिन्नवृत्ते न नृशंसवर्णे न चापि चौरे न गुरुष्वसूये॥<br><br>506: ये चाल्पतेजोबलसत्त्वमानाः क्लिश्यन्ति कृप्यन्ति च यत्र तत्र। न चैव तिष्ठामि तथाविधेषु नरेषु संगुप्तमनोरथेषु॥<br><br>507: यश्चात्मनि प्रार्थयते न किञ्चिद् यश्च स्वभावोपहतान्तरात्मा। तेष्वल्पसंतोषपरेषु नित्यं नरेषु नाहं निवसामि सम्यक्॥<br><br>508: स्वधर्मशीलेषु च धर्मविस्तु वृद्धोपसेवानिरते च दान्ते। कृतात्मनि क्षान्तिपरे समर्थे क्षान्तासु दान्तासु तथाबलासु॥<br><br>509: सत्यस्वभावार्जवसंयुत्तासु वसामि देवद्विजपूजिकासु॥<br><br>510: प्रकीर्णभाण्डामनपेक्ष्यकारिणी सदा च भर्तुः प्रतिकूलवादिनीम्॥<br><br>511: मेवंविधां तां परिवर्जयामि। पापामचोक्षामवलेहिनीं च व्ययेतधैर्य कलहप्रिया च। । १२। निद्राभिभूतां सततं शयानां एवंविधां तां परिवर्जयामि। सत्यासु नित्यं प्रियदर्शनासु सौभाग्ययुक्तासु गुणान्वितासु॥<br><br>512: वसामि नारीषु पतिव्रतासु कल्याणशीलासु विभूषितासु। यानेषु कन्यासु विभूषणेषु यज्ञेषु मेघेषु च वृष्टिमत्सु॥<br><br>513: वसामि फुल्लासु च पद्मिनीषु नक्षत्रवीथीषु च शारदीषु। गजेषु गोष्ठेषु तथाऽऽसनेषु सर:सु फुल्लोत्पलपङ्कजेषु। । १५। नदीषु हंसस्वननादितासु क्रौञ्चावघुष्टस्वरशोभितासु। विकीर्णकूलद्रुमराजितासु तपस्विसिद्धद्विजसेवितासु। । १६। वसामि नित्यं सुबहूदकासु सिंहैर्गजैश्चाकुलितोदकासु। मत्ते गजे गोवृषभे नरेन्द्र सिंहासने सत्पुरुषेषु नित्यम्। । १७। यस्मिन् जनो हव्यभुजं जुहोति गोब्राह्मणं चार्चति देवताश्च। काले च पुष्पैर्बलयः क्रियन्ते तस्मिन् गृहे नित्यमुपैमि वासम्॥<br><br>514: स्वाध्यायनित्येषु सदा द्विजेषु क्षत्रे च कृष्याभिरते सदैव। वैश्ये च धर्माभिरते वसामि शूद्रे शुश्रूषणनित्ययुक्ते॥<br><br>515: नारायणे त्वेकमना वसामि सर्वेण भावेन शरीरभूता। तस्मिन् हि धर्मः सुमहान् निविष्टो ब्रह्मण्यता चात्र तथा प्रियत्वम्॥<br><br>516: नाहं शरीरेण वसामि देवि नैवं मया शक्यमिहाभिधातुम्। भावेन यस्मिन् निवसामि पुंसि स वर्धते धर्मयशोर्थकामैः॥<br><br>517: युधिष्ठिर उवाच स्त्रीपुंसयोः सम्प्रयोगे स्पर्शः कस्याधिको भवेत्। एतस्मिन् संशये राजन् यथावद् वक्तुमर्हसि॥<br><br>518: भीष्म उवाच अत्राप्युदाहरन्तीममितिहासं पुरातनम्। भंगास्वनेन शक्रस्य तथा वैरमभूत् पुरा॥<br><br>519: पुरा भंगास्वनो नाम राजर्षिरतिधार्मिकः। अपुत्रः पुरुषव्याघ्र पुत्रार्थं यज्ञमाहरत्॥<br><br>520: अग्निष्टुतं स राजर्षिरिन्द्रद्विष्टं महाबलः। प्रायश्चित्तेषु मर्त्यानां पुत्रकामेषु चेष्यते॥<br><br>521: इन्द्रो ज्ञात्वा तु तं यज्ञं महाभागः सुरेश्वरः। अन्तरं तस्य राजर्षेरन्विच्छनियतात्मनः॥<br><br>522: न चैवास्यान्तरं राजन् स ददर्श महात्मनः। कस्यचित्त्वथ कालस्य मृगयां गतवान् नृपः॥<br><br>523: इदमन्तरमित्येव शक्रो नृपममोहयत्। एकाश्वेन च राजर्षिर्धान्त इन्द्रेण मोहितः॥<br><br>524: न दिशाऽविन्दत नृपः क्षुत्पिपासादितस्तदा। इतश्चेतश्च वै राजन् श्रमतृष्णान्वितो नृप॥<br><br>525: सरोऽपश्यत् सुरुचिरं पूर्णं परमवारिणा। सोऽवगाह सरस्तात पाययामास वाजिनम्॥<br><br>526: अथ पीतोदकं सोऽश्वं वृक्षे बद्ध्वा नृपोत्तमः। अवगाह्य ततः स्नातस्तत्र स्त्रीत्वमवाप्तवान्॥<br><br>527: आत्मानं स्त्रीकृतं दृष्ट्वा वीडितो नृपसत्तमः। चिन्तानुगतसर्वात्मा वयाकुलेन्द्रियचेतनः॥<br><br>528: आरोहिष्ये कथं त्वश्वं कथं यास्यामि वै पुरम्। इष्टेनाग्निष्टुता चापि पुत्राणां शतमौरसम्॥<br><br>529: जातं महाबलानां मे तान् प्रवक्ष्यामि किं त्वहम्। दारेषु चात्मकीयषु पौरजानपदेषु च॥<br><br>530: मृदुत्वं च तनुत्वं च विक्लवत्वं तथैव च। स्त्रीगुणा ऋषिभिः प्रोक्ता धर्मतत्त्वार्थदर्शिभिः॥<br><br>531: व्यायामे कर्कशत्वं च वीर्यं च पुरुषे गुणाः। पौरुषं विप्रनष्टं वै स्त्रीत्वं कनापि मेऽभवत्॥<br><br>532: स्त्रीभावात् पुनरश्वं तं कथमारोढुमुत्सहे। महता त्वथ यत्नेन आरुह्याश्वं नराधिपः॥<br><br>533: पुनरायात् पुरं तात स्त्रीकृतो नृपसत्तमः। पुत्रा दाराश्च भृत्याश्च पौरजानपदाश्च ते॥<br><br>534: किंत्विदं विति विज्ञाय विस्मयं परमं गताः। अथोवाच स राजर्षिः स्त्रीभूतो वदतां वरः॥<br><br>535: मृगयामस्मि निर्याता बलैः परिवृतो दृढम्। उद्भ्रान्तः प्राविशं घोरामटवीं दैवचोदितः। ॥<br><br>536: अटव्यां च सुघोरायां तृष्णा” नष्टचेतनः। सरः सुरुचिरप्रख्यमपश्यं पक्षिभिर्वृतम्॥<br><br>537: तत्रावगाढः स्त्रीभूतो दैवेनाहं कृतः पुराः। नामगोत्राणि चाभाष्य दाराणां मन्त्रिणां तथा॥<br><br>538: आह पुत्रांस्ततः सोऽथ स्त्रीभूतः पार्थिवोत्तमः। सम्प्रीत्या भुज्यतां राज्यं वनं यास्यामि पुत्रकाः॥<br><br>539: एवमुक्त्वा पुत्रशतं वनमेव जगाम ह। गत्वा चैवाश्रमं सा तु तापसं प्रत्यपद्यत॥<br><br>540: तापसेनास्य पुत्राणामाश्रमेष्वभवच्छतम्। अथ साऽऽदाय तान् सर्वान् पूर्वपुत्रानभाषत। ॥<br><br>541: पुरुषत्वे सुता यूयं स्त्रीत्वे चेमे शतं सुताः। एकत्र भुज्यतां राज्यं भ्रातृभावेन पुत्रकाः॥<br><br>542: सहिता भ्रातरस्तेऽथ राज्यं बुभुजिरे तदा। तान् दृष्ट्वा भ्रातृभावेन भुञ्जानान् राज्यमुत्तमम्॥<br><br>543: चिन्तयामास देवेन्द्रो मन्युनाऽथ परिप्लुतः। उपकारोऽस्य राजर्षेः कृतो नापकृतं मया। ॥<br><br>544: ततो ब्राह्मणरूपेण देवराजः शतक्रतुः। भेदयामास तान् गत्वा नगरं वै नृपात्मजान्॥<br><br>545: भ्रातृणां नास्ति सौभ्रात्रं येष्वेकस्य पितुः सुताः। राज्यहेतोर्विवदिताः कश्यपस्य सुरासुराः॥<br><br>546: यूयं भङ्गास्वनापत्यास्तापसस्येत्तरे सुताः। कश्यपस्य सुराश्चैव असुराश्च सुतास्तथा॥<br><br>547: युष्माकं पैतृकं राज्यं भुज्यते तापसात्मजैः। इन्द्रेण भेदितास्ते तु युद्धेऽन्योन्यमपातयन्। ॥<br><br>548: तच्छुत्वा तापसी चापि संतप्ता प्ररुरोद ह। ब्राह्मणच्छद्मनाभ्येत्य तामिन्द्रोऽथान्वच्छत॥<br><br>549: केन दुःखेन संतप्ता रोदिषि त्वं वरानने। ब्राह्मणं तं ततो दृष्ट्वा सा स्त्री करुणमब्रवीत्॥<br><br>550: पुत्राणां वे शते ब्रह्मन् कालेन विनिपातिते। अहं राजाभवं विप्र तत्र पूर्वं शतं मम॥<br><br>551: समुत्पन्नं स्वरूपाणां पुत्राणां ब्राह्मणोत्तम। कदाचिन्मृगयां यात उद्भान्तो गहने वने॥<br><br>552: अवगाढश्च सरसि स्त्रीभूतो ब्राह्मणोत्तम। पुत्रान् राज्ये प्रतिष्ठाप्य वनमस्मि ततो गतः॥<br><br>553: स्त्रियाश्च मे पुत्रशतं तापसेन महात्मना। आश्रमे जनितं ब्रह्मन् नीतं तन्नगरं मया॥<br><br>554: तेषां च वैरमुत्पन्नं कालयोगेन वै द्विजा एतच्छोचाम्यहं ब्रह्मन् दैवेन समभिप्लुता॥<br><br>555: इन्द्रस्तां दुःखितां दृष्ट्वा अब्रवीत् परुषं वचः। पुरा सुदुःसहं भद्रे मम दुःखं त्वया कृतम्॥<br><br>556: इन्द्रद्विष्टेन यजता मामनाहूय धिष्ठितम्। इन्द्रोऽहमस्मि दुर्बुद्धे वैरं ते पातितं मया॥<br><br>557: इन्द्रं दृष्ट्वा तु राजर्षिः पादयोः शिरसा गतः। प्रसीद त्रिदशश्रेष्ठ पुत्रकामेन स क्रतुः॥<br><br>558: इष्टस्त्रिदशशार्दूल तत्र मे क्षन्तुमर्हसि। प्रणिपातेन तस्येन्द्रः परितुष्टो वरं ददौ॥<br><br>559: पुत्रास्ते कतमे राजन् जीवन्त्वेतत् प्रचक्ष्व मे। स्त्रीभूतस्य हि ये जाताः पुरुषस्याथ येऽभवन्॥<br><br>560: तापसी तु ततः शक्रमुवाच प्रयताञ्जलिः। स्त्रीभूतस्य हि ये पुत्रास्ते मे जीवन्तु वासव। ॥<br><br>561: इन्द्रस्तु विस्मितो दृष्ट्वा स्त्रियं पप्रच्छ तां पुनः। पुरुषोत्पादिता ये ते कथं द्वेष्याः सुतास्तव॥<br><br>562: स्त्र्युवाच स्त्रीभूतस्य हि ये जाताः स्नेहस्तेभ्योऽधिकः कथम्। कारणं श्रोतुमिच्छामि तन्मे वक्तुमिहार्हसि॥<br><br>563: भीष्म उवाच स्त्रियास्त्वभ्यधिकः स्नेहो न तथा पुरुषस्य वै। तस्मात् ते शक्र जीवन्तु ये जाताः स्त्रीकृतस्य वै। एवमुक्तस्ततस्त्विन्द्रः प्रीतो वाक्यमुवाच ह। सर्व एवेह जीवन्तु पुत्रास्ते सत्यवादिनि॥<br><br>564: स्त्युवाच वरं च वृणु राजेन्द्र यं त्वमिच्छसि सुव्रत। पुरुषत्वमथ स्त्रीत्वं मत्तो यदभिकांक्षते॥<br><br>565: स्त्रीत्वमेव वृणे शक्र पुंस्त्वं नेच्छामि वासव। एवमुक्तस्तु देवेन्द्रस्तां स्त्रियं प्रत्युवाच ह॥<br><br>566: पुरुषत्वं कथं त्यक्त्वा स्त्रीत्वं चोदयसे विभो। एवमुक्तः प्रत्युवाच स्त्रीभूतो राजसत्तमः॥<br><br>567: स्त्रियाः पुरुषसंयोगे प्रीतिरभ्यधिका सदा। एतस्मात् कारणाच्छक स्त्रीत्वमेव वृणोम्यहम्॥<br><br>568: रमिताऽभ्यधिकं स्त्रीत्वे सत्यं वै देवसत्तम। स्त्रीभावेन हि तुष्यामि गम्यतां त्रिदशाधिप॥<br><br>569: एवमस्त्विति चोक्त्वा तामापृच्छच्य त्रिदिवं गतः। एवं स्त्रिया महाराज अधिका प्रतिरुच्यते॥<br><br>570: युधिष्ठिर उवाच किं कर्तव्यं मनुष्येण लोकयात्राहितार्थिना। कथं वै लोकयात्रां तु किंशीलश्च समाचरेत्॥<br><br>571: भीष्म उवाच कार्येन त्रिविधं कर्म वाचर चापि चतुर्विधम्। मनसा त्रिविधं चैव दशकर्मपथांस्त्यजेत्॥<br><br>572: प्राणातिपात: स्तैन्यं च परदारानथापि च। त्रीणि पापानि कायेन सर्वतः परिवर्जयेत्॥<br><br>573: असत्प्रलाप पारुष्यं पैशुन्यमनृतं तथा। चत्वारि वाचा राजेन्द्र न जल्पेन्नानुचिन्तयेत्॥<br><br>574: अनभिघ्या परस्वेषु सर्वसत्त्वेषु सौहृदम्। कर्मणां फलमस्तीति त्रिविधं मनसा चरेत्॥<br><br>575: तस्माद् वाक्कायमनसा नाचरेदशुभं नरः। शुभाशुभान्याचरन् हि तस्य तस्याश्नुते फलम्॥<br><br>576: युधिष्ठिर उवाच त्वयाऽऽपगेय नामानि श्रुतानीह जगत्पतेः। पितामहेशाय विभो नामान्याचक्ष्व शम्भवे॥<br><br>577: बभ्रवे विश्वरूपाय महाभाग्यं च तत्त्वतः। सुरासुरगुरौ देवे शंकरेऽव्यक्तयोनये॥<br><br>578: भीष्म उवाच अशक्तोऽहं गुणान् वक्तुं महादेवस्य धीमतः। यो हि सर्वगतो देवो न च सर्वत्र दृश्यते॥<br><br>579: ब्रह्मविष्णुसुरेशानां स्रष्टा च प्रभुरेव च। ब्रह्मादयः पिशाचान्ता यं हि देवा उपासते॥<br><br>580: प्रकृतीनां परत्वेन पुरुषस्य च यः परः। चिन्त्यते यो योगविद्भिर्ऋषिभिस्तत्त्वदर्शिभिः। अक्षरं परमं ब्रह्म असच्च सदसच्च यः॥<br><br>581: प्रकृति पुरुषं चैव क्षोभयित्वा स्वतेजसा। ब्रह्माणमसृजत् तस्माद् देवदेवः प्रजापतिः॥<br><br>582: को हि शक्तो गुणान् वक्तुं देवदेवस्य धीमतः। गर्भजन्मजरायुक्तो मर्यो मृत्युसमन्वितः॥<br><br>583: को हि शक्तो भवं ज्ञातुं मद्विधः परमेश्वरम्। ऋते नारायणात् पुत्र शङ्खचक्रगदाधरात्॥<br><br>584: एष विद्वान् गुणश्रेष्ठो विष्णुः परमदुर्जयः। दिव्यचक्षुर्महातजा वीक्षते योगचक्षुषा॥<br><br>585: रुद्रभक्त्या तु कृष्णेन जगद् व्याप्तं महात्मना। तं प्रसाद्य तदा देवं बदाँ किल भारत॥<br><br>586: अर्थात् प्रियतरत्वं च सर्वलोकेषु वै तदा। प्राप्तवानेव राजेन्द्र सुवर्णाक्षान्महेश्वरात्॥<br><br>587: पूर्णं वर्षसहस्रं तु तप्तवानेष माधवः। प्रसाद्य वरदं देवं चराचरगुरुं शिवम्॥<br><br>588: युगे युगे तु कृष्णेन तोषितो वै महेश्वरः। भक्त्या परमया चैव प्रीतश्चैव महात्मनः॥<br><br>589: ऐश्वर्यं यादृशं तस्य जगधोनेर्महात्मनः। तदयं दृष्टवान् साक्षात् पुत्रार्थे हरिरच्युतः॥<br><br>590: यस्मात् परतरं चैव नान्यं पश्यामि भारत। व्याख्यातुं देवदेवस्य शक्तो नामान्यशेषतः॥<br><br>591: एष शक्तो महाबाहुर्वक्तुं भगवतो गुणान्। विभूतिं चैव कात्स्न्र्थेन सत्यां माहेश्वरी नृप॥<br><br>592: वैशम्पायन उवाच एवमुक्त्वा तदा भीष्मो वासुदेवं महायशाः। भवमाहात्म्यसंयुक्तमिदमाह पितामहः॥<br><br>593: भीष्म उवाच सुरासुरगुरो देव विष्णो त्वं वक्तुमर्हसि। शिवाय विष्णुरूपाय यन्मां पृच्छद् युधिष्ठिरः॥<br><br>594: नाम्नां सहस्रं देवस्य तण्डिना ब्रह्मयोनिना। निवेदितं ब्रह्मलोके ब्रह्मणो यत् पुराभवत्॥<br><br>595: द्वैपायनप्रभृतयस्तथा चेमे तपोधनाः। ऋषयः सुव्रता दान्ताः शृण्वन्तु गदतस्तव॥<br><br>596: ध्रुवाय नन्दिने होः गोप्ने विश्वसृजेऽग्नये। महाभाग्यं विभो—हि मुण्डिनेऽथ कपर्दिने॥<br><br>597: वासुदेव उवाच न गतिः कर्मणां शक्या वेत्तुमीशस्य तत्त्वतः। हिरण्यगर्भप्रमुखा देवाः सेन्द्रा महर्षयः॥<br><br>598: न विदुर्यस्य भवनमादित्याः सूक्ष्मदर्शिनः। स कथं नरमात्रेण शक्यो ज्ञातुं सतां गतिः॥<br><br>599: तस्याहमसुरघ्नस्य कांश्चिद् भगवतो गुणान्। भवतां कीर्तयिष्यामि व्रतेशाय यथातथम्॥<br><br>600: वैशम्पायन उवाच एवमुक्त्वा तु भगवान् गुणांस्तस्य महात्मनः। उपस्पृश्य शुचिर्भूत्वा कथयामास धीमतः॥<br><br>601: वासुदेव उवाच शुश्रूषध्वं ब्राह्मणेन्द्रास्त्वं च तात युधिष्ठिर। त्वं चापगेय नामानि शृणुष्वेह कपर्दिने॥<br><br>602: यदवाप्तं च मे पूर्वं साम्बहेतोः सुदुष्करम्। यथावद् भगवान् दृष्टो मया पूर्वं समाधिना॥<br><br>603: शम्बरे निहते पूर्वं रौक्मिणेयेन धीमता। अतीते द्वादशे वर्षे जाम्बवत्यब्रवीद्धि माम्॥<br><br>604: प्रद्युम्नचारुदेष्णादीन् रुक्मिण्या वीक्ष्य पुत्रकान्। पुत्रार्थिनी मामुपेत्य वाक्यमाह युधिष्ठिर॥<br><br>605: शूरं बलवतां श्रेष्ठं कान्तरूपमकल्मषम्। आत्मतुल्यं मम सुतं प्रयच्छाच्युत माचिरम्॥<br><br>606: न हि तेऽप्राप्यमस्तीह त्रिषु लोकेषु किंचन। लोकान् सृजेस्त्वमपरानिच्छन् यदुकुलोद्वह॥<br><br>607: त्वया द्वादशवर्षाणि व्रतीभूतेन शुष्यता। आराध्य पशुभर्तारं रुक्मिण्यां जनिताः सुताः॥<br><br>608: चारुदेष्णः सुचारश्च चारुवेशो यशोधरः। चारुश्रवाश्चारुयशाः प्रद्युम्नः शुम्भुरेव च॥<br><br>609: यथा ते जनिताः पुत्रा रुक्मिण्यां चारुविक्रमाः। तथा ममापि तनयं प्रयच्छ मधुसूदन। ॥<br><br>610: इत्येवं चोदितो देव्या तामवोचं सुमध्यमाम्। अनुजानीहि मां राज्ञि करिष्ये वचनं तव॥<br><br>611: सा च मामब्रवीद् गच्छ शिवाय विजयाय च। ब्रह्मा शिवः काश्यपश्च नद्यो देवा मनोनुगाः॥<br><br>612: क्षेत्रौषध्यो यज्ञवाहाश्छन्दांस्य॒षिगणाध्वराः। समुद्रा दक्षिणास्तोभा ऋक्षाणि पितरो ग्रहाः॥<br><br>613: देवपल्यो देवकन्या देवमातर एव च। मन्वन्तराणि गावश्च चन्द्रमाः सविता हरिः॥<br><br>614: सावित्री ब्रह्मविद्या च ऋतवो वत्सरास्तथा। क्षणा लवा मुहूर्ताश्च निमेषा युगपर्ययाः॥<br><br>615: रक्षन्तु सर्वत्र गतं त्वां यादव सुखाय च। अरिष्टं गच्छ पन्थानमप्रमत्तो भवानघ॥<br><br>616: एवं कृतस्वस्त्ययनस्तयाऽहं ततोऽभ्यनुज्ञाय नरेन्द्रपुत्रीम्। पितुः समीपं नरसत्तमस्य मातुश्च राज्ञश्च तथाऽऽहकस्य॥<br><br>617: गत्वा समावेद्य यदब्रवीन्मां विद्याधरेन्द्रस्य सुता भृशार्ता। तानभ्यनुज्ञाय तदातिदुःखाद् गदं तथैवातिबलं च रामम्। अथोचतुः प्रीतियुतौ तदानीं तप:समृद्धिर्भवतोऽस्त्वविघ्नम्॥<br><br>618: प्राप्यानुज्ञां गुरुजनादहं तार्क्ष्यमचिन्तयम्। सोऽवहद्धिमवन्तं मां प्राप्य चैनं व्यसर्जयम्॥<br><br>619: तत्राहमद्भुतान् भावानपश्यं गिरिसत्तमे। क्षेत्रं च तपसां श्रेष्ठं पश्याम्यद्भुतमुत्तमम्॥<br><br>620: दिव्यं वैयाघ्रपद्यस्य उपमन्योर्महात्मनः। पूजितं देवगन्धर्वैाझ्या लक्ष्या समावृतम्॥<br><br>621: धव-ककुभ-कदम्ब-नारिकेलैः कुरबक-केतक जम्बु-पाटलाभिः। वट-वरुणक-वत्सनाभ-बिल्वैः सरल-कपित्थ-प्रियाल-साल तालैः॥<br><br>622: बदरी-कुन्द-पुन्नागैरशोकाम्रातिमुक्तकैः। मधूकैः कोविदारैश्च चम्पकैः पनसैस्तथा॥<br><br>623: वन्यैर्बहुविधैर्वक्षैः फलपुष्यप्रदैर्युतम्। पुष्पगुल्मलताकीर्णं कदलीषण्डशोभितम्॥<br><br>624: नानाशकुनिसम्भोज्यैः फलैर्वृक्षरलंकृतम्। यथास्थानविनिक्षिप्तैर्भूषितं भस्मराशिभिः॥<br><br>625: रुरु-वानर-शार्दूल-सिंह-द्वीपि-समाकुलम्। कुरङ्ग-बर्हिणाकीर्णं मार्जार-भुजगावृतम्। पूगैश्च मृगजातीनां महिष‘निषेवितम्॥<br><br>626: सकृत्प्रभिन्नैश्च गजैर्विभूषितं प्रहष्टनानाविधपक्षिसेवितम्। महीरुहाणां च वनैर्विचित्रैः॥<br><br>627: नानापुष्परजोमिश्रो गजदानाधिवासितः। दिव्यस्रीगीतबहुलो मारुतोऽभिमुखो ववौ॥<br><br>628: धारानिनादैविहगप्रणादैः शुभैस्तथा बृंहितैः कुञ्जराणाम्। गीतैस्तथा किन्नराणामुदारैः शुभैः स्वनैः सामगानां च वीर॥<br><br>629: अचिन्त्यं मनसाऽप्यन्यैः सरोभिः समलंकृतम्। विशालैश्चाग्निशरणैर्भूषितं कुसुमावृतैः॥<br><br>630: विभूषितं पुण्यपवित्रतोयया सदा च जुष्टं नृप जलकन्यया। महात्मभिर्वन्हिासमानकल्पैः॥<br><br>631: वाय्वाहारैरम्बुपैर्जप्यनित्यैः सम्प्रक्षालैर्योगिभिर्ध्याननित्यैः। धूमप्राशैरूष्मपैः क्षीरपैश्च संजुष्टं च ब्राह्मणेन्द्रैः समन्तात्॥<br><br>632: गोचारिणोऽथाश्मकुट्टा दन्तोलूखलिकास्तथा। मरीचिपाः फेनपाश्च तथैव मृगचारिणः॥<br><br>633: अश्वत्थफलभक्षाश्च तथा छुदकशायिनः। चीरचर्माम्बरधरास्तथा वल्कलधारिणः॥<br><br>634: सुदुःखान् नियमांस्तांस्तान् वहतः सुतपोधनान्। पश्यन् मुनीन् बहुविधान् प्रवेष्टुमुपचक्रमे॥<br><br>635: सुपूजितं देवगणैर्महात्मभिः शिवादिभिर्भारत पुण्यकर्मभिः। रराज तच्चाश्रममण्डलं सदा दिवीव राजन् शशिमण्डलं यथा॥<br><br>636: क्रीडन्ति सर्नकुला मृगैर्व्याघ्राच मित्रवत्। प्रभावाद् दीप्ततपसां संनिकर्षान्महात्मनाम्॥<br><br>637: तत्राश्रमपदे श्रेष्ठे सर्वभूतमनोरमे। सेविते द्विजशार्दूलैर्वेदवेदाङ्गपारगैः॥<br><br>638: नानानियमविख्यातैर्ऋषिभिः सुमहात्मभिः। प्रविशन्नेव चापश्यं जटाचीरधरं प्रभुम्॥<br><br>639: तेजसा तपसा चैव दीप्यमानं यथाऽनलम्। शिष्यैरनुगतं शान्तं युवानं ब्राह्मणर्षभम्॥<br><br>640: शिरसा वन्दमानं मामुपमन्युरभाषत॥<br><br>641: स्वागतं पुण्डरीकाक्ष सफलानि तपांसि नः। यः पूज्यः पूजयसि मां द्रष्टव्यो द्रष्टुमिच्छसि॥<br><br>642: तमहं प्राञ्जलिर्भूत्वा मृगपक्षिष्वथाग्निषु। धर्मं च शिष्यवर्गं च समपृच्छमनामयम्॥<br><br>643: ततो मां भगवानाह साम्ना परमवल्गुना। लप्स्यसे तनयं कृष्ण आत्मतुल्यमसंशयम्॥<br><br>644: तपः सुमहदास्थाय तोषयेशानमीश्वरम्। इह देवः सपत्नीकः समाक्रीडत्यधोक्षज॥<br><br>645: इहैनं दैवतश्रेष्ठं देवाः सर्षिगणाः पुरा। तपसा ब्रह्मचर्येण सत्येन च दमेन च॥<br><br>646: तोषयित्वा शुभान कामान् प्राप्तवन्तो जनार्दन। तेजसां तपसां चैव निधिः स भगवानिह॥<br><br>647: शुभाशुभान्वितान् भगवान् विसृजन संक्षिपन्नापि। आस्ते देव्या सदाचिन्त्यो यं प्रार्थयसि शत्रुहन्॥<br><br>648: हिरण्यकशिपुर्योऽभूद् दानवो मेरुकम्पनः। तेन सर्वामरैश्वर्यं शर्वात् प्राप्तं समार्बुदम्॥<br><br>649: तस्यैव पुत्रप्रवरो मन्दारो नाम विश्रुतः। महादेववराच्छकं वर्षार्बुदमयोधयत्॥<br><br>650: विष्णोश्चक्रं च तद् घोरं वज्रमाखण्डलस्य च। शीर्णं पुराऽभवत् तात ग्रहस्याङ्गेषु केशव॥<br><br>651: यत् तद् भगवता पूर्वं दत्तं चक्रं तवानघ। जलान्तरचरं हत्वा दैत्यं च बलगार्वितम्॥<br><br>652: उत्पादितं वृषाङ्केन दीप्तज्वलनसंनिभम्। दत्तं भगवता तुभ्यं दुर्धर्षं तेजसाद्भुतम्॥<br><br>653: न शक्यं द्रष्टुमन्येन वर्जयित्वा पिनाकिनम्। सुदर्शनं भवत्येवं भवेनोक्तं तदा तु तत्॥<br><br>654: सुदर्शनं तदा तस्य लोके नाम प्रतिष्ठितम्। तज्जीर्णमभवत् तात ग्रहस्यालेषु केशव॥<br><br>655: ग्रहस्यातिबलस्याङ्गे वरदत्तस्य धीमतः। न शस्राणि वहन्त्यङ्गे चक्रवज्रशतान्यपि॥<br><br>656: अर्धमानाश्च विबुधा ग्रहेण सुबलीयसा। शिवदत्तवरान् जघ्नुरसुरेन्द्रान् सुरा भृशम्॥<br><br>657: तुष्टो विद्युत्प्रभस्यापि त्रिलोकेश्वरतां ददौ। शतं वर्षसहस्राणां सर्वलोकेश्वरोऽभवत्॥<br><br>658: मनसैवानुचरो नित्यं भवितासीति चाब्रवीत्। तथा पुत्रसहस्राणामयुतं च ददौ प्रभुः॥<br><br>659: कुशद्वीपं च स ददौ राज्येन भगवानजः। तथा शतमुखो नाम धात्रा सृष्टो महासुरः॥<br><br>660: येन वर्षशतं साग्रमात्ममांसैर्हतोऽनलः। तं प्राह भगवांस्तुष्टः किं करोमीति शंकरः॥<br><br>661: तं वै शतमुखः प्राह योगो भवतु मेऽद्भुतः। बलं च दैवतश्रेष्ठ शाश्वतं सम्प्रयच्छ मे॥<br><br>662: तथेति भगवानाह तस्य तद् वचनं प्रभुः। स्वायम्भुवः क्रतुश्चापि पुत्रार्थमभवत् पुरा॥<br><br>663: आविश्य योगेनात्मानं त्रीणि वर्षशतान्यपि। योगेश्वरं देवगीतं वेस्थ कृष्ण न संशयः। तस्य चौपददौ पुत्रान् सहस्रं क्रतुसम्मितान्॥<br><br>664: आराध्य स महादेवं प्राप्तवानतुलं यशः। याज्ञवल्क्य इति ख्यात ऋषिः परमधार्मिकः॥<br><br>665: सोऽपि शङ्करमाराध्य प्राप्तवानतुलं यशः। वेदव्यासश्च योगात्मा पराशरसुतो मुनिः॥<br><br>666: तैः क्रुद्धैर्भगवान् रुद्रस्तपसा तोषितो ह्यभूत्। बालखिल्या मघवता ह्यवज्ञाताः पुरा किल॥<br><br>667: सुपर्णं सोमहर्तारं तपसोत्पादयिष्यथा तांश्चापि दैवतश्रेष्ठः प्राह प्रीतो जगत्पतिः॥<br><br>668: महादेवस्य रोषाच्च आपो नष्टाः पुराभवन्॥<br><br>669: ताश्च सप्तकपालेन देवैरन्याः प्रवर्तिताः। तत: पानीयमभवत् प्रसन्ने व्यम्बके भुवि॥<br><br>670: अनेर्भार्याऽपि भर्तारं संत्यज्य ब्रह्मवादिनी। नाहं तस्य मुनेर्भूयो वशगा स्यां कथंचन॥<br><br>671: इत्युक्त्वा सा महादेवमगच्छच्छरणं किला निराहारा भयादत्रेस्रीणि वर्षशतान्यपि॥<br><br>672: अशेत मुसलेष्वेव प्रसादार्थे भवस्य सा। तामब्रवीद्धसन् देवो भविता वै सुतस्तव॥<br><br>673: विना भर्चा च रुद्रेण भविष्यति न संशयः। वंशे तथैव नाम्ना तु ख्याति यास्यति चेप्सिताम्॥<br><br>674: विकर्णश्च महादेवं तथा भक्तसुखावहम्। प्रसाद्य भगवान् सिद्धि प्राप्तवान् मधुसूदन॥<br><br>675: शाकल्यः संशितात्मा वै नववर्षशतान्यपि। आराधयामास भवं मनोयज्ञेन केशव॥<br><br>676: तं चाह भगवांस्तुष्टो ग्रन्थकारो भविष्यसि। वत्साक्षया च ते कीर्तिपैलोक्ये वै भविष्यति॥<br><br>677: रुद्र उवाच अक्षयं च कुलं तेऽस्तु महर्षिभिरलंकृतम्। भविष्यति द्विजश्रेष्ठः सूत्रकर्ता सुतस्तव॥<br><br>678: सावर्णिश्चापि विख्यात ऋषिरासीत् कृते युगे। इह तेन तपस्तप्तं षष्टिवर्षशतान्यथ॥<br><br>679: तस्य तुष्टो महादेवो जगौ देवगुरुर्गुरुः । तमाह भगवान् रुद्रः साक्षात् तुष्टोऽस्मि तेऽनघ। ग्रन्थकृल्लोकविख्यातो भविताऽस्यजरामरः॥<br><br>680: गीतेन वादितव्येन नित्यं मामनुयास्यसि। शक्रेण तु पुरा देवो वाराणस्यां जनार्दन। आराधितोऽभूद् भक्तेन दिग्वासा भस्मगुण्ठितः॥<br><br>681: आराध्य स महादेवं देवराजमवाप्तवान्। नारदेन तु भक्त्याऽसौ भव आराधित: पुरा॥<br><br>682: प्रबोधितो महातेजास्तं चापि शृणु विस्तरम्। तेजसा तपसा कीर्त्या त्वत्समो न भविष्यति॥<br><br>683: साक्षात् पशुपतिस्तात तच्चापि शृणु माधव। तत्सर्वं निखिलेनाद्य कथयिष्यामि तेऽनघ। मयाऽपि च यथा दृष्टो देवदेवः पुरा विभो॥<br><br>684: व्याघ्रपाद इति ख्यातो वेदवेदाङ्गपारगः। यदर्थं च मया देवः प्रयतेन तथा विभो॥<br><br>685: प्रबोधितो महातेजास्तं चापि शृणु विस्तरम्। यदवाप्तं च मे पूर्वं देवदेवान्महेश्वरात्॥<br><br>686: तस्याहमभवं पुत्रो धौम्यश्चापि ममानुजः॥<br><br>687: कस्यचित् त्वथ कालस्य धौम्येन सह माधव। आगच्छमाश्रमं क्रीडन् मुनीनां भावितात्मनाम्॥<br><br>688: तत्रापि च मया दृष्टा दुह्यमाना पयस्विनी। लक्षितं च मया क्षीरं स्वादुतो ह्यमृतोपमम्॥<br><br>689: ततोऽहमब्रुवं बाल्याज्जननीमात्मनस्तथा। क्षीरोदनसमायुक्तं भोजनं हि प्रयच्छ मे॥<br><br>690: नेदं क्षीरोदनं मातर्यत् त्वं मे दत्तवत्यसि। अभावाच्चैव दुग्धस्य दुःखिता जननी तदा। ततः पिष्टं समालोड्य तोयेन सह माधव॥<br><br>691: आवयोः क्षीरमित्येव पानार्थं समुपानयत्। अथ गव्यं पयस्तात कदाचित् प्राशितं मया॥<br><br>692: पित्राहं यज्ञकाले हि नीतो ज्ञातिकुलं महत्। तत्र साक्षरते देवी दिव्या गौः सुरनन्दिनी॥<br><br>693: तस्याहं तत् पयः पीत्वा रसेन ह्यमृतोपमम्। ज्ञात्वा क्षीरगुणांश्चैव उपलभ्य हि सम्भवम्॥<br><br>694: स च पिष्टरसस्तात न मे प्रीतिमुपावहत्। ततोऽहमब्रुवं बाल्याज्जननीमात्मनस्तथा। नेदं क्षीरोदनं मातर्यत् त्वं मे दत्तवत्यसि। ततो मामब्रवीन्माता दुःखशोकसमन्विता॥<br><br>695: पुत्रस्नेहात् परिष्वज्य मूर्ध्नि चाघ्राय माधव। कुतः क्षीरोदनं वत्स मुनीनां भावितात्मनाम्॥<br><br>696: वने निवसतां नित्यं कन्दमूलफलाशिनाम्। कुतः क्षीरं वनस्थानां मुनीनां गिरिवासिनाम्। आस्थितानां नदीं दिव्यां वालखिल्यैर्निषेविताम्॥<br><br>697: पावनानां वनाशानां वनाश्रमनिवासिनाम्॥<br><br>698: ग्राम्याहारनिवृत्तानामारण्यफलभोजिनाम्। नास्ति पुत्र पयोऽरण्ये सुरभीगोत्रवर्जिते॥<br><br>699: नदीगह्वरशैलेषु तीर्थेषु विविधेषु च। तपसा जप्यनित्यानां शिवो नः परमा गतिः॥<br><br>700: अप्रसाद्य विरूपाक्षं वरदं स्थाणुमव्ययम्। कुतः क्षीरोदनं वत्स सुखानि वसनानि च॥<br><br>701: तं प्रपद्य सदा वत्स सर्वभावेन शङ्करम्। तत्प्रसादाच्च कामेभ्यः फलं प्राप्स्यसि पुत्रक॥<br><br>702: जनन्यास्तद् वचः श्रुत्वा तदाप्रभृति शत्रुहन्। प्राञ्जलिः प्रणतो भूत्वा इदमम्बामचोदयम्॥<br><br>703: कोऽयमम्ब महादेवः स कथं च प्रसीदति। कुत्र वा वसते देवो द्रष्टव्यो वा कथंचन॥<br><br>704: तुष्यते वा कथं शो रूपं तस्य च कीदृशम्। कथं ज्ञेयः प्रसन्नो वा दर्शयेज्जननि मम॥<br><br>705: एवमुक्ता तदा कृष्ण माता मे सुतवत्सला। मूर्धन्याघ्राय गोविन्द सबाष्पाकुललोचना॥<br><br>706: प्रमार्जन्ती च गात्राणि मम वै मधुसूदन। दैन्यमालम्ब्य जननी इदमाह सुरोत्तम॥<br><br>707: अम्बोवाच दुर्विज्ञेयो महादेवो दुराधारो दुरन्तकः। दुराबाधश्च दुर्ब्रह्यो दुर्दश्यो ह्यकृतात्मभिः॥<br><br>708: यस्य रूपाण्यनेकानि प्रवदन्ति मनीषिणः। स्थानानि च विचित्राणि प्रसादाश्चाप्यनेकशः॥<br><br>709: को हि तत्त्वेन तद् वेद ईशस्य चरितं शुभम्। कृतवान् यानि रूपाणि देवदेवः पुरा किल। क्रीडते च तथा शर्वः प्रसीदति यथा च वै॥<br><br>710: हृदिस्थः सर्वभूतानां विश्वरूपो महेश्वरः। भक्तानामनुकम्पार्थं दर्शनं च यथाश्रुतम्॥<br><br>711: मुनीनां ब्रुवतां दिव्यमीशानचरितं शुभम्। कृतवान् यानि रूपाणि कथितानि दिवौकसैः॥<br><br>712: अनुग्रहार्थं विप्राणां शृणु वत्स समासतः। तानि ते कीर्तयिष्यामि यन्मां त्वं परिपृच्छसि॥<br><br>713: अम्बोवाच ब्रह्मविष्णुसुरेन्द्राणां रुद्रादित्याश्विनामपि। विश्वेषामपि देवानां वपुर्धारयते भवः॥<br><br>714: नराणां देवनारीणां तथा प्रेतपिशाचयोः। किरातशबराणां च जलजानामनेकश:॥<br><br>715: करोति भगवान् रूपमाटव्यशबराण्यपि। कूर्मो मत्स्यस्तथा शङ्खः प्रवालाकुरभूषणः॥<br><br>716: यक्षराक्षससाणां दैत्यदानवयोरपि। वपुर्धारयते देवो भूयश्च विलवासिनाम्॥<br><br>717: व्याघ्रसिंहमृगाणां च तरक्ष्वृक्षपतत्रिणाम्। उलूकश्वशृगालानां रूपाणि कुरुतेऽपि च॥<br><br>718: हंसकाकमयूराणां कृकलासकसारसाम्। रूपाणि च बलाकानां गृध्रचक्राङ्गयोरपि॥<br><br>719: करोति वा स रूपाणि धारयत्यपि पर्वतम्। गोरूपं च महादेवो हस्त्यश्वोष्ट्रखराकृतिः॥<br><br>720: छागशार्दूलरूपश्च अनेकमृगरूपधृक्। अण्डजानां च दिव्यानां वपुर्धारयते भवः॥<br><br>721: दण्डी छत्री च कुण्डी च द्विजानां धारणस्तथा। पण्मुखो वै बहुमुखस्त्रिनेत्रो बहुशीर्षकः॥<br><br>722: अनेककटिपादश्च अनेकोदरवक्त्रधृक्। अनेकपाणिपार्श्वश्च अनेकगणसंवृतः॥<br><br>723: ऋपिगन्धर्वरूपश्च सिद्धचारणरूपधृक्। भस्मपाण्डुरगात्रश्च चन्द्रार्धकृतभूषणः॥<br><br>724: अनेकरावसंघुष्टश्चानेकस्तुतिसंस्कृतः। सर्वभूतान्तक: सर्वः सर्वलोकप्रतिष्ठितः॥<br><br>725: सर्वलोकान्तरात्मा च सर्वगः सर्ववाद्यपि। सर्वत्र भगवान् ज्ञेयो हृदिस्थः सर्वदेहिनाम्॥<br><br>726: यो हि यं कामयंत् कामं यस्मिन्नर्थेऽळते पुनः। तत् सर्वं वेत्ति देवेशस्तं प्रपद्य यदीच्छसि॥<br><br>727: नन्दते कुप्यते चापि तथा हुंकारयत्यपि। चक्री शूली गदापाणिर्मुसली खङ्गपट्टिशी॥<br><br>728: भूधरो नागमौजी च नागकुण्डलकुण्डली। नागयज्ञोपवीती च नागचर्मोत्तरच्छदः॥<br><br>729: हसते गायते चैव नृत्यते च मनोहरम्। वादयत्यपि वाद्यानि विचित्राणि गणैर्युतः॥<br><br>730: वल्गते जृम्भते चैव रुदते रोदयत्यपि। उन्मत्तमत्तरूपं च भाषते चापि सुस्वरः॥<br><br>731: अतीत हसते रौद्रस्रासयन् नयनैर्जनम्। जागर्ति चैव स्वपिति जृम्भते च यथासुखम्॥<br><br>732: जपते जप्यते चैव तपते तप्यते पुनः। ददाति प्रतिगृह्णाति युञ्जते ध्यायतेऽपि च॥<br><br>733: वेदीमध्ये तथा यूपे गोष्ठमध्ये हुताशने। दृश्यते दृश्यते चापि बालो वृद्धो युवा तथा॥<br><br>734: क्रीडते ऋषिकन्याभिर्ऋषिपत्नीभिरेव च। ऊर्ध्वकेशो महाशेफो नग्ना विकृतलोचनः॥<br><br>735: गौरः श्यामस्तथा कृष्णः पाण्डुरो धूमलोहितः। विकृताक्षो विशालाक्षो दिग्वासाः सर्ववासकः॥<br><br>736: अरूपस्याद्यरूपस्य अतिरूपाद्यरूपिणः। अनाद्यन्तमजस्यान्तं वेत्स्यते कोऽस्य तत्त्वतः॥<br><br>737: हृदि प्राणो जनो जीवो योगात्मा योगसंज्ञितः। ध्यानं तत्परमात्मा च भावग्राह्यो महेश्वरः॥<br><br>738: वादको गायनश्चैव सहस्रशतलोचनः। एकवक्त्रो द्विवक्त्रश्च त्रिवक्त्रोऽनेकवक्त्रकः॥<br><br>739: तद्भक्तस्तद्गतो नित्यं तन्निष्ठस्तत्परायणः। भज पुत्र महादेवं ततः प्राप्स्यसि चेप्सितम्॥<br><br>740: जनन्यास्तद् वचः श्रुत्वा तदाप्रभृति शत्रुहन्। मम भक्तिर्महादेवे नैष्ठिकी समपद्यत॥<br><br>741: ततोऽहं तप आस्थाय तोषयामास शङ्करम्। एकं वर्षसहस्रं तु वामाङ्गुष्ठाग्रविष्ठितः॥<br><br>742: एकं वर्षशतं चैव फलाहारस्ततोऽभवम्। द्वितीयं शीर्णपर्णाशी तृतीयं चाम्बुभोजनः॥<br><br>743: शतानि सप्त चैवाहं वायुभक्षस्तदाभवम्। एक वर्षसहस्रं तु दिव्यमाराधितो मया॥<br><br>744: ततस्तुष्टो महादेवः सर्वलोकेश्वरः प्रभुः। एकभक्त इति ज्ञात्वा जिज्ञासां कुरुते तदा॥<br><br>745: शक्ररूपं स कृत्वा तु सर्वैर्देवगणैर्वृतः। सहस्राक्षस्तदा भूत्वा वज्रपाणिर्महायशाः॥<br><br>746: सुधावदातं रक्ताक्षं स्तब्धकर्ण मदोत्कटम्। आवेष्टितकरं घोरं चतुर्दष्ट्रं महागजम्॥<br><br>747: समास्थितः स भगवान् दीप्यमानः स्वतेजसा। आजगाम किरीटी तु हारकेयूरभूषितः॥<br><br>748: पाण्डुरेणातपत्रेण ध्रियमाणेन मूर्धनि। सेव्यमानोऽप्सरोभिश्च दिव्यगन्धर्वनादितैः॥<br><br>749: ततो मामाह देवेन्द्रस्तुष्टस्तेऽहं द्विजोत्तम। वरं वृणीष्व मत्तस्त्वं यत् ते मनसि वर्तते॥<br><br>750: शक्रस्य तु वचः श्रुत्वा नाहं प्रीतमनाऽभवम्। अब्रुवंश्च तदा हृष्टो देवराजमिदं वचः॥<br><br>751: नाहं त्वत्तो वरं काक्षे नान्यस्मादपि दैवतात्। महादेवादृते सौम्य सत्यमेतद् ब्रवीमि ते॥<br><br>752: सत्यं सत्यं हि नः शक्र वाक्यमेतत् सुनिश्चितम्। न यन्महेश्वरं मुक्त्वा कथाऽन्या मम रोचते॥<br><br>753: पशुपतिवचनाद् भवामि सद्यः कृमिरथवा तरुरप्यनेकशाखः। अपशुपतिवरप्रसादजा मे त्रिभुवनराज्यविभूतिरप्यनिष्टा॥<br><br>754: जन्म श्वपाकमध्येऽपि मेऽस्तु हरचरणवन्दनरतस्य। मा वानीश्वरभक्तो भवानि भवनेऽपि शक्रस्य॥<br><br>755: वाय्वम्बुभुजोऽपि सतो नरस्य दुःखक्षयः कुतस्तस्य। भवति हि सुरासुरगुरौ यस्य न विश्वेश्वरे भक्तिः॥<br><br>756: अलमन्याभिस्तेषां कथाभिरप्यन्यधर्मयुक्ताभिः। येषां न क्षणमपि रुचितो हरचरणस्मरणविच्छेदः। हरचरणनिरतमतिना भवितव्यमनार्जवं युगं प्राप्य। संसारभयं न भवति हरभक्तिरसायनं पीत्वा॥<br><br>757: दिवसं दिवसाधु वा मुहूर्तं वा क्षणं लवम्। न ह्यलब्धप्रसादस्य भक्तिर्भवति शङ्करे॥<br><br>758: अपि कीट: पतङ्गो वा भवेयं शङ्कराज्ञया। न तु शक्र त्वया दत्तं त्रैलोक्यमपि कामये॥<br><br>759: श्वापि महेश्वरवचनाद् भवामि स हि नः परः कामः। त्रिदशगणराज्यमपि खलु नेच्छाभ्यमहेश्वराज्ञप्तम्। । इन्द्र उवाच न नाकपृष्ठं न च देवराज्यं न ब्रह्मलोकं न च निष्फलत्वम्। न सर्वकामानखिलान् वृणोमि हरस्य दासत्वमहं वृणोमि॥<br><br>760: उपमन्युरुवाच न प्रीयते पशुपतिर्भगवान् ममेशः। १ःखानि देहविहितानि समुद्वहामि। । दिवसकरशशाङ्कराह्रिदीप्तं त्रिभुवनसारमसारमाद्यमेकम्। अजरममरमप्रसाद्य रुद्रं जगति पुमानिह को लभेत शान्तिम्॥<br><br>761: यदि नाम जन्म भूयो अवति मदीयैः पुनर्दोषैः। तस्मिंस्तस्मिञ्जन्मनि भवे भवेन्मेऽक्षया भक्तिः॥<br><br>762: शक्र उवाच कः पुनर्भवने हेतुरीशे कारणकारणे। येन शर्वादृतेऽन्यस्मात् प्रसादं नाभिकाक्षसि॥<br><br>763: उपमन्युरुवाच सदसद् व्यक्तमव्यक्तं यमाहुर्ब्रह्मवादिनः। नित्यकमनेकं च वरं तस्माद् वृणीमहे॥<br><br>764: अनादिमध्यपर्यन्तं ज्ञानैश्चर्यमचिन्तितम्। आत्मानं परमं यस्माद् वरं तस्माद् वृणीमहे॥<br><br>765: ऐश्वर्यं सकलं यस्मादनुत्पादितमव्ययम्। अबीजाद् बीजसम्भूतं वरं तस्माद् वृणीमहे॥<br><br>766: तमसः परमं ज्योतिस्तपस्तवृत्तिनां परम्। यं ज्ञात्वा नानुशोचन्ति वरं तस्माद् वृणीमहे ॥<br><br>767: भूतभावनभावज्ञं सर्वभूताभिभावनम्। सर्वगं सर्वदं देवं पूजयामि पुरन्दर॥<br><br>768: हेतुवादैर्विनिमुक्तं सांख्ययोगार्थदं परम्। यमुपासन्ति तत्त्वज्ञा वरं तस्माद् वृणीमहे॥<br><br>769: मघवन् मघवात्मानं यं वदन्ति सुरेश्वरम्। सर्वभूतगुरुं देवं वरं तस्माद् वृणीमहे॥<br><br>770: यतः पूर्वमसृजद् देवं ब्रह्माणं लोकभावनम्। अण्डमाकाशमापूर्य वरं तस्माद् वृणीमहे॥<br><br>771: अग्निरापोऽनिल: पृथ्वी खं बुद्धिश्च मनो महान्। स्रष्टा चैषां भवेद् योऽन्यो ब्रूहि कः परमेश्वरात्। । मनो मतिरहंकारस्तन्मात्राणीन्द्रियाणि च। ब्रूहि चैषां भवेच्छक कोऽन्योऽस्ति परमं शिवात्। । स्रष्टारं भुवनस्येह वदन्तीह पितामहम्। आराध्य स तु देवेशमश्नुते महतीं श्रियम्॥<br><br>772: भगवत्युत्तमैश्वर्यं ब्रह्मविष्णुपुरोगमम्। विद्यते वै महादेवाद् ब्रूहि कः परमेश्वरात्॥<br><br>773: दैत्यदानवमुख्यानामाधिपत्यारिमर्दनात्। कोऽन्यः शक्नोति देवेशाद् दितेः सम्पादितुं सुतान्। । दिक्कालसूर्यतेजांसि ग्रहवाग्विन्दुतारकाः। विद्धि त्वेते महादेवाद् ब्रूहि कः परमेश्वरात्॥<br><br>774: अथोत्पत्तिविनाशे वा यज्ञस्य त्रिपुरस्य वा। दैत्यदानवमुख्यानामाधिपत्यारिमर्दनः॥<br><br>775: किं चात्र बहुभिः सूक्तैर्हेतुवादैः पुरंदर सहस्त्रनयनं दृष्ट्वा त्वामेव सुरसत्तम॥<br><br>776: पूजितं सिद्धगन्धर्वैर्देवैश्च ऋषिभिस्तथा। देवदेवप्रसादेन तत् सर्वं कुशिकोत्तम॥<br><br>777: अव्यक्तमुक्तकेशाय सर्वगस्येदमात्मकम्। चेतनाचेतनाद्येषु शक्र विद्धि महेश्वरात्॥<br><br>778: भुवाद्येषु महान्तेषु लोकालोकान्तरेषु च। द्वीपस्थानेषु मेरोश्च विभवेष्वन्तरेषु च॥<br><br>779: भगवन् मघवन् देवं वदन्ते तत्त्वदर्शिनः। यदि देवाः सुराः शक्र पश्यन्त्यन्यां भवाद् गतिम्। । किं न गच्छन्ति शरणं मर्दिताश्चासुरैः सुराः। अभिघातेषु देवानां सयक्षोरगरक्षसाम्॥<br><br>780: परस्परविनाशेषु स्वस्थानैश्वर्यदो भवः। अन्धकस्याथ शुक्रस्य दुन्दुभेर्महिषस्य च॥<br><br>781: यक्षेन्द्रबलरक्षःसु निवातकवचेषु च। वरदानवघाताय ब्रूहि कोऽन्यो महेश्वरात्॥<br><br>782: सुरासुरगुरोर्वक्त्रे कस्य रेत: पुरा हतम्। कस्य वाऽन्यस्य रेतस्तद् येन हैमो गिरिः कृतः। । दिग्वासः कीर्त्यते कोऽन्यो लोके कश्चोर्ध्वरेतसः। कस्य चार्धे स्थिता कान्ता अनङ्ग केन निर्जितः। । २१७। ब्रूहीन्द्र परमं स्थानं कस्य देवैः प्रशस्यते। श्मशाने कस्य क्रीडाथ नृत्ते वा कोऽभिभाष्यते। । २१८। कस्यैश्वर्यं समानं च भूतैः को वापि क्रीडते। कस्य तुल्यबला देव गणाश्चैश्वर्यदर्पिताः॥<br><br>783: घुष्यते ह्यचलं स्थानं कस्य त्रैलोक्यपूजितम्। वर्षते तपते कोऽन्यो ज्वलते तेजसा च कः॥<br><br>784: कस्मादोषधिसम्पत्तिः को वा धारयते वसु। प्रकामं क्रीडते को वा त्रैलोक्ये सचराचरे॥<br><br>785: ज्ञानसिद्धिक्रियायोगैः सेव्यमानश्च योगिभिः। ऋषिगन्धर्वसिद्धैश्च विहितं कारणं परम्॥<br><br>786: कर्मयज्ञक्रियायोगैः सेव्यमानः सुरासुरैः। नित्यं कर्मफलैहीनं तमहं कारणं वदे॥<br><br>787: स्थूलं सूक्ष्ममनौपम्यमग्राह्यं गुणगोचरम्। गुणहीनं गुणाध्यक्षं परं माहेश्वरं पदम्॥<br><br>788: विश्वेशं कारणगुरुं लोकालोकान्तकारणम्। भूताभूतभविष्यच्च जनकं सर्वकारणम्॥<br><br>789: अक्षराक्षरमव्यक्तं विद्याविद्ये कृताकृते। धर्माधर्मी यतः शक्र तमहं कारणं ब्रुवे॥<br><br>790: प्रत्यक्षमिह देवेन्द्र पश्य लिङ्गं भगाङ्कितम्। देवदेवेन रुद्रेण सृष्टिसंहारहेतुना॥<br><br>791: मात्रा पूर्वं ममाख्यातं कारणं लोकलक्षणम्। नास्ति चेशात् परं शक तं प्रपद्य यदीच्छसि॥<br><br>792: प्रत्यक्षं ननु ते सुरेश विदितं संयोगलिङ्गोद्धम्। त्रैलोक्यं सविकारनिर्गुणगणं ब्रह्मादिरेतोद्भवम्। यद्ब्रह्मेन्द्रहुताशविष्णुसहिता देवाश्च दैत्येश्वरा। नान्यत् कामसहस्रकल्पितधियः शंसन्ति ईशात् परम्। । तं देवं सचराचरस्य जगतो व्याख्यातवेद्योत्तम। कामार्थीवरयामि संयतमना मोक्षाय सद्यः शिवम्। । हेतुभिर्वा किमन्यैस्तैरीश: कारणकारणम्। न शुश्रुम यदन्यस्य लिङ्गमभ्यर्चितं सुरैः॥<br><br>793: कस्यान्यस्य सुरैः सर्वैर्लिङ्गं मुक्त्वा महेश्वरम्। अर्च्यतेऽर्चितपूर्व वा ब्रूहि यद्यस्ति ते श्रुतिः॥<br><br>794: यस्य ब्रह्मा च विष्णुश्च त्वं चापि सह दैवतैः। अर्चयध्वं सदा लिङ्गं तस्माच्छ्रेष्ठतमो हि सः॥<br><br>795: न पद्माङ्का न चक्राङ्का न वज्राङ्का यतः प्रजाः। लिङ्गाङ्का च भगाङ्का च तस्मान्माहेश्वरी प्रजा॥<br><br>796: देव्याः कारणरूपभावजनिता: सर्वा भगाङ्का स्रियो। लिंगनापि हरस्य सर्वपुरुषाः प्रत्यक्षचिह्नीकृताः। योऽन्यत्कारणमीश्वरात् प्रवदते देव्या च यन्नाङ्कितं। त्रैलोक्ये सचराचरे स तु पुमान् बाह्यो भवेद् दुर्मतिः। । पुंलिङ्गं सर्वमीशानं स्रीलिङ्गं विद्धि चाप्युमाम्। द्वाभ्यां तनुभ्यां व्याप्तं हि चराचरमिदं जगत्॥<br><br>797: तस्माद् वरमहं काइक्षे निधनं वाऽपि कौशिक। गच्छ वा तिष्ठ वा शक्र यथेष्टं बलसूदन॥<br><br>798: काममेष वरो मेऽस्तु शापो वाथ महेश्वरात्। न चान्यां देवता काइक्षे सर्वकामफलामपि॥<br><br>799: एवमुक्त्वा तु देवेन्द्रं दुःखादाकुलितेन्द्रियः। न प्रसीदति मे देवः किमेतदिति चिन्तयन्॥<br><br>800: अथापश्यं क्षणेनैव तमेवैरावतं पुन:। हंसकुन्देन्दुसदृशं मृणालरजतप्रभम्॥<br><br>801: वृषरूपधरं साक्षात् क्षीरोदमिव सागरम्। कृष्णपुच्छं महाकायं मधुपिङ्गललोचनम्॥<br><br>802: वज्रसारमयैः शृङ्गैर्निष्टप्तकनकप्रभैः। सुतीक्ष्णैर्मृदुरक्तात्रैरुत्किरन्तमिवावनिम्॥<br><br>803: जाम्बूनदेन दाम्ना च सर्वतः समलंकृतम्। सुवक्त्रखुरनासं च सुकर्णं सुकटीतटम्॥<br><br>804: सुपार्वं विपुलस्कन्धं सुरूपं चारुदर्शनम्। ककुदं तस्य चाभाति स्कन्धमापूर्य धिष्ठितम्॥<br><br>805: तुषारगिरिकूटाभं सिताभ्रशिखरोपमम्। तमास्थितश्च भगवान् देवदेवः सहोमया)। २४४। । अशोभत महादेवः पौर्णमास्यामिवोडुराट्। तस्य तेजोभवो वह्निः समेघः सन्तयित्नुमान्। । २४५ सहस्रमिव सूर्याणां सर्वमापूर्य धिष्ठितः। ईश्वरः सुमहातेजाः संवर्तक इवानलः॥<br><br>806: युगान्ते सर्वभूतानां दिधक्षुरिव चोद्यतः। तेजसा तु सदा व्याप्तं दुर्निरीक्ष्यं समन्ततः॥<br><br>807: पुनरुद्विग्नहृदयः किमेतदिति चिन्तयन्। मुहूर्तमिव तत् तेजो व्याप्य सर्वा दिशो दश॥<br><br>808: प्रशान्तं दिक्षु सर्वासु देवदेवस्य मायया। अथापश्यं स्थितं स्थाणुं भगवन्तं महेश्वरम्॥<br><br>809: नीलकण्ठं महात्मानमसक्तं तेजसां निधिम्। अष्टादशभुजं स्थाणुं सर्वाभरणभूषितम्॥<br><br>810: शुक्लाम्बरधरं देवं शुक्लमाल्यानुलेपनम्। शुक्लध्वजमनाधृष्यं शुक्लयज्ञोपवीतिनम्॥<br><br>811: गायद्भिर्नृत्यमानैश्च वादयद्भिश्च सर्वशः। वृतं पार्श्वचरैर्दिव्यैरात्मतुल्यपराक्रमैः॥<br><br>812: बालेन्दुमुकुटं पाण्डु शरच्चन्द्रमिवोदितम्। त्रिभिर्नेत्रैः कृतोद्योतं त्रिभिः सूर्यरिवोदितैः॥<br><br>813: अशोभतास्य देवस्य माला गात्रे सितप्रभे। जातरूपमयैः पौग्रथिता रत्नभूषिता॥<br><br>814: मूर्तिमन्ति तथाऽस्त्राणि सर्वतेजोमयानि च। मया दृष्टानि गोविन्द भवस्यामिततेजसः॥<br><br>815: इन्द्रायुधसवर्णाभं धनुस्तस्य महात्मनः। पिनाकमिति विख्यातमभवत् पन्नगो महान्॥<br><br>816: सप्तशीर्षो महाकायस्तीक्ष्णदंष्ट्रो विघोल्बणः। ज्यावेष्टितमहाग्रीवः स्थितः पुरुषविग्रहः॥<br><br>817: शरश्च सूर्यसंकाशः कालानलसमद्युतिः। एतदस्त्रं महाघोरं दिव्यं पाशुपतं महत्॥<br><br>818: अद्वितीयमनिर्देश्यं सर्वभूतभयावहम्। सस्फुलिङ्गं महाकायं विसृजन्तमिवानलम्॥<br><br>819: एकपादं महादंष्ट्रं सहस्रशिरसोदरम्। सहस्रभुजजिह्वाक्षमुद्गिरन्तमिवानलम्॥<br><br>820: ब्राह्यान्नारायणाच्चैन्द्रादाग्नेयादपि वारुणात्। यद् विशिष्टं महाबाहो सर्वशस्त्रविघातनम्॥<br><br>821: येन तत् त्रिपुरं दग्ध्वा क्षणाद् भस्मीकृतं पुरा। शरेणैकेन गोविन्द महादेवेन लीलया॥<br><br>822: निर्दहेत च यत् कृत्स्नं त्रैलोक्यं सचराचरम्। महेश्वरभुजोत्सृष्टं निमेषार्धान्न संशयः॥<br><br>823: नावध्यो यस्य लोकेऽस्मिन् ब्रह्मविष्णुसुरेष्वपि। तदहं दृष्टवांस्तत्र आश्चर्यमिदमुत्तमम्॥<br><br>824: गुह्यमस्त्रवरं नान्यत् तत्तुल्यमधिकं हि वा। यत् तच्छूलमिति ख्यातं सर्वलोकेषु शूलिनः॥<br><br>825: दाहयेद् यां महीं कृत्स्नां शोषयेद् वा महोदधिम्। संहरेद् वा जगत् कृत्स्नं विसृष्टं शूलपाणिना। । २६६। यौवनाश्वो हतो येन मान्धाता सवल: पुरा। चक्रवर्ती महातेजास्त्रिलोकविजयी नृपः॥<br><br>826: महाबलो महावीर्यः शक्रतुल्यपराक्रमः। करस्थेनैव गोविन्द लवणस्येह रक्षसः॥<br><br>827: तच्छूलमतितीक्ष्णाग्रं सुभीमं लोमहर्षणम्। त्रिशिखां भृकुटि कृत्वा तर्जमानमिव स्थितम्॥<br><br>828: विधूमं सार्चिषं कृष्णं कालसूर्यमिवोदितम्। सर्पहस्तमनिर्देश्यं पाशहस्तमिवान्तकम्॥<br><br>829: दृष्टवानस्मि गोविन्द तदस्त्रं रुद्रसंनिधौ। परशुस्तीक्ष्णधारश्च दत्तो रामस्य यः पुरा॥<br><br>830: महादेवेन तुष्टेन क्षत्रियाणां क्षयंकरः। कार्तवीर्यो हतो येन चक्रवर्ती महामृधे॥<br><br>831: त्रिःसप्तकृत्वः पृथिवी येन निःक्षत्रिया कृता। जामदग्न्येन गोविन्द रामेणाक्लिष्टकर्मणा॥<br><br>832: दीप्तधारः सुरौद्रास्यः सर्पकण्ठाग्रधिष्ठितः। अभवच्छूलिनोऽभ्याशे दीप्तवह्निशतोपमः॥<br><br>833: असंख्येयानि चास्त्राणि तस्य दिव्यानि धीमतः। प्राधान्यतो मयैतानि कीर्तितानि तवानघ॥<br><br>834: सव्यदेशे लोकपितामहः। दिव्यं विमानमास्थाय हंसयुक्तं मनोजवम्॥<br><br>835: वामपार्श्वगतश्चापि तथा नारायणः स्थितः। वैनतेयं समारुह्य शङ्खचक्रगदाधरः॥<br><br>836: स्कन्दो मयूरमास्थाय स्थितो देव्याः समीपतः। शक्तिघण्टे समादाय द्वितीय इव पावकः॥<br><br>837: पुरस्ताच्चैव देवस्य नन्दि पश्याम्यवस्थितम्। शूलं विष्टभ्य तिष्ठन्तं द्वितीयमिव शङ्करम्॥<br><br>838: स्वायम्भुवाद्या मनवो भृग्वाद्या ऋषयस्तथा। शक्राद्या देवताश्चैव सर्व एव समभ्ययुः॥<br><br>839: सर्वभूतगणाश्चैव मातरो विविधाः स्थिताः। तेऽभिवाद्य महात्मानं परिवार्य समन्ततः॥<br><br>840: अस्तुवन् विविधैः स्तोत्रैर्महादेवं सुरास्तदा। ब्रह्मा भवं तदाऽस्तौषीद् रथन्तरमुदीरयन्॥<br><br>841: ज्येष्ठसाम्ना च देवेशं जगौ नारायणस्तदा॥<br><br>842: गृणन् ब्रह्म परं शक्रः शतरुद्रियमुत्तमम्। ब्रह्मा नारायणश्चैव देवराजश्च कौशिकः॥<br><br>843: अशोभन्त महात्मानस्त्रयस्त्रय इवाग्नयः। तेषां मध्यगतो देवो रराज भगवाञ्छिवः॥<br><br>844: शरदभ्रविनिर्मुक्तः परिधिस्थ इवांशुमान्। अयुतानि च चन्द्रार्कानपश्यं दिवि केशव॥<br><br>845: ततोऽहमस्तुवं देवं विश्वस्य जगतः पतिम्। उपमन्युरुवाच नमो देवाधिदेवाय महादेवाय ते नमः॥<br><br>846: शक्ररूपाय शक्राय शक्रवेषधराय च। नमस्ते वज्रहस्ताय पिङ्गलायारुणाय च॥<br><br>847: पिनाकपाणये नित्यं शङ्खशूलधराय च। नमस्ते कृष्णवासाय कृष्णकुञ्चितमूर्धजे॥<br><br>848: कृष्णाजिनोत्तरीयाय कृष्णाष्टमिरताय च। शुक्लवर्णाय शुक्लाय शुक्लाम्बरधराय च॥<br><br>849: शुक्लभस्मावलिप्ताय शुक्लकर्मरताय च। नमोऽस्तु रक्तवर्णाय रक्ताम्बरधराय च॥<br><br>850: रक्तध्वजपताकाय रक्तस्रगनुलेपिने। नमोऽस्तु पीतवर्णाय पीताम्बरधराय च॥<br><br>851: नमोऽस्तूच्छ्रितच्छत्राय किरीटवरधारिणे। अर्धहारार्धकेयूर अर्धकुण्डलकर्णिने॥<br><br>852: नमः पवनवेगाय नमो देवाय वै नमः। सुरेन्द्राय मुनीन्द्राय महेन्द्राय नमोऽस्तु ते॥<br><br>853: नमः पद्मार्धमालाय उत्पलैर्मिश्रिताय च। अर्धचन्दनलिप्ताय अर्धस्रगनुलेपिने॥<br><br>854: नम आदित्यवक्त्राय आदित्यनयनाय च। नम आदित्यवर्णाय आदित्यप्रतिमाय च॥<br><br>855: नमः सोमाय सौम्याय सौम्यवक्त्रधराय च। सौम्यरूपाय मुख्याय सौम्यदंष्ट्राविभूषिणे॥<br><br>856: नमः श्यामाय गौराय अर्धपीतार्धपाण्डवे। नारीनरशरीराय स्त्रीपुंसाय नमोऽस्तु ते॥<br><br>857: नमो वृषभवाहाय गजेन्द्रगमनाय च। दुर्गमाय नमस्तुभ्यमगम्यगमनाय च॥<br><br>858: नमोऽस्तु गणगीताय गणवृन्दरताय च। गणानुयातमार्गाय गणनित्यव्रताय च॥<br><br>859: नमः श्वेताभ्रवर्णाय संध्यारागप्रभाय च। अनुद्दिष्टाभिधानाय स्वरूपाय नमोऽस्तु ते॥<br><br>860: नमो रक्ताग्रवासाय रक्तसूत्रधराय च। रक्तमालाविचित्राय रक्ताम्बरधराय च॥<br><br>861: मणिभूषितमूर्धाय नमश्चन्द्रार्धभूषिणे। विचित्रमणिमूर्धाय कुसुमाष्टधराय च॥<br><br>862: नमोऽग्निमुखनेत्राय सहस्रशशिलोचने। अग्निरूपाय कान्ताय नमोऽस्तु गहनाय च॥<br><br>863: खचराय नमस्तुभ्यं गोचराभिरताय च। भूचराय भुवनाय अनन्ताय शिवाय च॥<br><br>864: नमो दिग्वाससे नित्यमधिवाससुवाससे। नमो जगन्निवासाय प्रतिपत्तिसुखाय च॥<br><br>865: नित्यमुद्वद्धमुकुटे महाकेयूरधारिणे। सर्पकण्ठोपहाराय विचित्राभरणाय च॥<br><br>866: नमस्त्रिनेत्रनेत्राय सहस्रशतलोचने। स्त्रीपुंसाय नपुंसाय नमः सांख्याय योगिने॥<br><br>867: शंयोरभिस्रवन्ताय अथर्वाय नमो नमः। नमः सर्वार्तिनाशाय नमः शोकहराय च॥<br><br>868: नमो मेघनिनादाय बहुमायाधराय च। बीजक्षेत्राभिपालाय स्रष्ट्राराय नमो नमः॥<br><br>869: नमः सुरासुरेशाय विश्वेशाय नमो नमः। नमः पवनवेगाय नमः पवनरूपिणे॥<br><br>870: नमः काञ्चनमालाय गिरिमालाय वै नमः। नमः सुरारिमालाय चण्डवेगाय वै नमः॥<br><br>871: ब्रह्मशिरोपहर्ताय महिषघ्नाय वै नमः। नमः स्त्रीरूपधाराय यज्ञविध्वंसनाय च॥<br><br>872: नमस्त्रिपुरहर्ताय यज्ञविध्वंसनाय च। नमः कामाङ्गनाशाय कालदण्डधराय च॥<br><br>873: नमः स्कन्दविशाखाय ब्रह्मदण्डाय वै नमः। नमो भवाय शर्वाय विश्वरूपाय वै नमः॥<br><br>874: ईशानाय भवघ्नाय नमोऽस्त्वनघकघातिने। नमो विश्वाय मायाय चिन्त्याचिन्त्याय वैनमः॥<br><br>875: त्वं नो गतिश्च श्रेष्ठश्च त्वमेव हृदयं तथा। त्वं ब्रह्मा सर्वदेवानां रुद्राणां नीललोहितः॥<br><br>876: आत्मा च सर्वभूतानां सांख्ये पुरुष उच्यते। ऋषभस्त्वं पवित्राणां योगिनां निष्कलः शिवः। । ३१८। गृहस्थस्त्वमाश्रमिणामीश्वराणां महेश्वरः। कुबेरः सर्वयक्षाणां क्रतूनां विष्णुरुच्यते॥<br><br>877: पर्वतानां भवान् मेरुर्नक्षत्राणां च चन्द्रमाः। वसिष्ठस्त्वमृषीणां च ग्रहाणां सूर्य उच्यते॥<br><br>878: अरण्यानां पशूनां च सिंहस्त्वं परमेश्वरः। ग्राम्याणां गोवृषश्चासि भवाँल्लोकप्रपूजितः॥<br><br>879: आदित्यानां भवान् विष्णुर्वसूनां चैव पावकः। पक्षिणां वैनतेयस्त्वमनन्तो भुजगेषु च॥<br><br>880: सामवेदश्च वेदानां यजुषां शतरुद्रियम्। सनत्कुमारो योगानां सांख्यानां कपिलो ह्यसि। । ३२३। शक्रोऽसि मरुतां देव पितॄणां हव्यवाडसि। ब्रह्मलोकश्च लोकानां गतीनां मोक्ष उच्यसे॥<br><br>881: क्षीरोदः सागराणां च शैलानां हिमवान् गिरिः। वर्णानां ब्राह्मणशासि विप्राणां दीक्षितो द्विजः॥<br><br>882: ३२५। आदिस्त्वमसि लोकानां संहर्ता काल एव च। यच्चान्यदपि लोके वै सर्वं तेजोधिकं स्मृतम्। । तत् सर्वं भगवानेव इति मे निश्चिता मतिः। नमस्ते भगवन् देव नमस्ते भक्तवत्सल॥<br><br>883: योगेश्वर नमस्तेऽस्तु नमस्ते विश्वसम्भव। प्रसीद मम भक्तस्य दीनस्य कृपणस्य च॥<br><br>884: अनैश्वर्येण युक्तस्य गतिर्भव सनातन। यच्चापराधं कृतवानज्ञात्वा परमेश्वर॥<br><br>885: मद्भक्त इति देवेश तत्सर्वं क्षन्तुमर्हसि। मोहितश्चास्मि देवेश त्वया रूपविपर्ययात्॥<br><br>886: नाय॑ ते न मया दत्तं पाद्यं चापि महेश्वर। एवं स्तुत्वाऽहमीशानं पाद्यमय॑ च भक्तितः॥<br><br>887: कृताञ्जलिपुटो भूत्वा सर्वं तस्मै न्यवेदयम्। ततः शीताम्बुसंयुक्ता दिव्यगन्धसमन्विता॥<br><br>888: पुष्पवृष्टिः शुभा तात पपात मम मूर्धनि। दुन्दुभिश्च तदा दिव्यस्ताडितो देवकिङ्करैः। ववौ च मारुतः पुष्पः शुचिगन्धः सुखावहः॥<br><br>889: तत: प्रीतो महादेवः सपत्नीको वृषध्वजः। अब्रवीत् त्रिदशांस्तत्र हर्षयन्निव मां तदा॥<br><br>890: पश्यध्वं त्रिदशाः सर्वे उपमन्योर्महात्मनः। मयि भक्तिं परां नित्यमेकभावादवस्थिताम्॥<br><br>891: एवमुक्तास्तदा कृष्ण सुरास्ते शूलपाणिना। ऊचुः प्राञ्जल: सर्वे नमस्कृत्वा वृषध्वजम्॥<br><br>892: भगवन् देवदेवेश लोकनाथ जगत्पते। लभतां सर्वकामेभ्यः फलं त्वत्तो द्विजोत्तमः॥<br><br>893: एवमुक्तस्ततः शर्वः सुरैर्ब्रह्मादिभिस्तथा। आह मां भगवानीशः प्रहसन्निव शंकरः॥<br><br>894: शंङ्कर उवाच वत्सोपमन्यो तुष्टोऽस्मि पश्य मां मुनिपुङ्गव। दृढभक्तोऽसि विप्रर्षे मया जिज्ञासितो ह्यसि॥<br><br>895: अनया चैव भक्त्या ते अत्यर्थे प्रीतिमानहम्। तस्मात्सर्वान्ददाम्यद्य कामांस्तव यथेप्सितान्॥<br><br>896: एवमुक्तस्य चैवाथ महादेवेन धीमता। हर्षादश्रूण्यवर्तन्त रोमहर्षस्त्वजायत॥<br><br>897: अब्रुवं च तदा देवं हर्षगद्गदया गिरा। जानुभ्यामवनीं गत्वा प्रणम्य च पुनः पुनः॥<br><br>898: अद्य जातो ह्यहं देव सफलं जन्म चाद्य मे। सुरासुरगुरुर्देवो यत् तिष्ठति ममाग्रतः॥<br><br>899: यं न पश्यन्ति चैवाद्धा देवा ह्यमितविक्रमम्। तमहं दृष्टवान् देवं कोऽन्यो धन्यतरो मया॥<br><br>900: एवं ध्यायन्ति विद्वांसः परं तत्त्वं सनातनम्। तद् विशेषमिति ख्यातं यदजं ज्ञानमक्षरम्॥<br><br>901: स एष भगवान् देवः सर्वसत्त्वादिरव्ययः। सर्वतत्त्वविधानज्ञः प्रधानपुरुषः परः॥<br><br>902: योऽसृजद् दक्षिणादङ्गाद् ब्रह्माणं लोकसम्भवम्। वामपार्थात् तथा विष्णुं लोकरक्षार्थमीश्वरः॥<br><br>903: युगान्ते चैव सम्प्राप्ते रुद्रमीशोऽसृजत् प्रभुः। रुद्रः संहरन् कृत्स्नं जगत् स्थावरजङ्गमम्॥<br><br>904: कालो भूत्वा महातेजाः संवर्तक इवानलः। युगान्ते सर्वभूतानि ग्रसन्निव व्यवस्थितः॥<br><br>905: एष देवो महादेवो जगत् सृष्ट्वा चराचरम्। कल्पान्ते चैव सर्वेषां स्मृतिमाक्षिप्य तिष्ठति॥<br><br>906: सर्वगः सर्वभूतात्मा सर्वभूतभवोद्भवः। आस्ते सर्वगतो नित्यमदृश्यः सर्वदैवतैः॥<br><br>907: यदि देयो वरो मह्यं यदि तुष्टोऽसि मे प्रभो। भक्तिर्भवतु मे नित्यं त्वयि देव सुरेश्वर॥<br><br>908: अतीतानागतं चैव वर्तमानं च यद् विभो। जानीयामिति मे बुद्धिः प्रसादात् सुरसत्तम॥<br><br>909: क्षीरोदनं च भुञ्जीयामक्षयं सह बान्धवैः। आश्रमे च सदास्माकं सांनिध्यं परमस्तु ते॥<br><br>910: एवमुक्तः स मां प्राह भगवाँल्लोकपूजितः। महेश्वरो महातेजाश्चराचरगुरुः शिवः॥<br><br>911: भगवानुवाच अजरचामरश्चैव भव त्वं दुःखवर्जितः। यशस्वी तेजसा युक्तो दिव्यज्ञानसमन्वितः॥<br><br>912: ऋषीणामभिगम्यश्च मत्प्रसादाद् भविष्यसि। शीलवान् गुणसम्पन्नः सर्वज्ञः प्रियदर्शनः॥<br><br>913: अक्षयं यौवनं तेऽस्तु तेजश्चैवानलोपमम्। क्षीरोदः सागरश्चैव यत्र यत्रेच्छसि प्रियम्॥<br><br>914: तत्र ते भविता कामं सांनिध्यं पयसो निधेः। क्षीरोदनं च भुड्क्ष्व त्वममृतेन समन्वितम्॥<br><br>915: बन्धुभिः सहितः कल्पं ततो मामुपयास्यसि। अक्षया बान्धवाश्चैव कुलं गोत्रं च ते सदा॥<br><br>916: भविष्यति द्विजश्रेष्ठ मयि भक्तिश्च शाश्वती। सांनिध्यं चाश्रमे नित्यं करिष्यामि द्विजोत्तम॥<br><br>917: तिष्ठ वत्स यथाकामं नोत्कण्ठां च करिष्यसि। स्मृतस्त्वया पुनर्विप्र करिष्यामि च दर्शनम्॥<br><br>918: एवमुक्त्वा स भगवान् सूर्यकोटिसमप्रभः। ईशानः स वरान् दत्त्वा तत्रैवान्तरधीयत॥<br><br>919: एवं दृष्टो मया कृष्ण देवदेवः समाधिना। तदवाप्तं च मे सर्वं यदुक्तं तेन धीमता॥<br><br>920: प्रत्यक्षं चैव ते कृष्ण पश्य सिद्धान् व्यवस्थितान्। ऋषीन् विद्याधरान् यक्षान् गन्धर्वाप्सरसस्तथा॥<br><br>921: पश्य वृक्षलतागुल्मान् सर्वपुष्पफलप्रदान्। सर्वर्तुकुसुमैर्युक्तान् सुखपत्रान् सुगन्धितः॥<br><br>922: सर्वमेतन्महाबाहो दिव्यभावसमन्वितम्। प्रसादाद् देवदेवस्य ईश्वरस्य महात्मनः॥<br><br>923: वासुदेव उवाच एतच्छ्रुत्वा वचस्तस्य प्रत्यक्षमिव दर्शनम्। विस्मयं परमं गत्वा अध्रुवं तं महामुनिम्॥<br><br>924: धन्यस्त्वमसि विप्रेन्द्र कस्त्वदन्योऽसि पुण्यकृत्। यस्य देवाधिदेवस्ते सांनिध्यं कुरुतेऽऽश्रमे॥<br><br>925: अपि तावन्ममाप्येवं दद्यात् स भगवाञ्छिवः। दर्शनं मुनिशार्दूल प्रसादं चापि शंकरः॥<br><br>926: उपमन्यु उवाच द्रक्ष्यसे पुण्डरीकाक्ष महादेवं न संशयः। अचिरेणैव कालेन यथा दृष्टो मयानघ॥<br><br>927: चक्षुषा चैव दिव्येन पश्याम्यमितविक्रमम्। षष्ठे मासि महादेवं द्रक्ष्यसे पुरुषोत्तम॥<br><br>928: षोडशाष्टौ वरांश्चापि प्राप्स्यसि त्वं महेश्वरात्। सपत्नीकाद् यदुश्रेष्ठ सत्यमेतद् ब्रवीमि ते॥<br><br>929: अतीतानागतं चैव वर्तमानं च नित्यशः। विदितं मे महाबाहो प्रसादात् तस्य धीमतः॥<br><br>930: एतान् सहस्रशश्चान्यान् समनुध्यातवान् हरः। कस्मात् प्रसादं भगवान् न कुर्यात् तव माधव। । ३७५। त्वादृशेन हिं देवानां श्लाघनीयः समागमः। ब्रह्मण्येनानृशंसेन श्रद्दधानेन चाप्युत॥<br><br>931: जप्यं तु ते प्रदास्यामि येन द्रक्ष्यसि शंकरम्। विष्णु उवाच अब्रुवं तमहं ब्रह्मंस्त्वत्प्रसादान्महामुने॥<br><br>932: द्रक्ष्ये क्षितिजसंघानां मर्दनं त्रिदशेश्वरम्। एवं कथयतस्तस्य महादेवाश्रितां कथाम्॥<br><br>933: दिनान्यष्टौ ततो जग्मुर्मुहूर्तमिव भारत। दिनेऽष्टमे तु विप्रेण दीक्षितोऽहं यथाविधि॥<br><br>934: दण्डी मुण्डी कुशी चीरी घृताक्तो मेखली कृतः। मासमेकं फलाहारो द्वितीयं सलिलाशनः॥<br><br>935: तृतीयं च चतुर्थं च पञ्चमं चानिलाशनः। एकपादेन तिष्ठंश्च ऊर्ध्वबाहुरतन्द्रितः॥<br><br>936: तेजः सूर्यसहस्रस्य अपश्यं दिवि भारत। तस्य मध्यगतं चापि तेजसः पाण्डुनन्दन॥<br><br>937: इन्द्रायुधपिनद्धाङ्गं विद्युन्मालागवाक्षकम्। नीलशैलचयप्रख्यं वलाकाभूषिताम्बरम्॥<br><br>938: तत्र स्थितश्च भगवान् देव्या सह महाद्युतिः। तपसा तेजसा कान्त्या दीप्तया सह भार्यया। ॥<br><br>939: रराज भगवांस्तत्र देव्या सह महेश्वरः। सोमेन सहितः सूर्यो यथा मेघस्थितस्तथा॥<br><br>940: संहृष्टरोमा कौन्तेय विस्मयोत्फुल्ललोचनः। अपश्यं देवसंघानां गतिमार्तिहरं हरम्॥<br><br>941: किरीटिनं गदिनं शूलपाणिं व्याघ्राजिनं जटिलं दण्डपाणिम्। पिनाकिन वज्रिणं तीक्ष्णदंष्ट्र शुभाङ्गदं व्यालयज्ञोपवीतम्॥<br><br>942: दिव्यां मालामुरसानेकवर्णां समुद्वहन्तं गुल्फदेशावलम्बाम्। चन्द्रं यथा परिविष्टं ससंध्यं वर्षात्यये तद्वदपश्यमेनम्॥<br><br>943: प्रमथानां गणैश्चैव समन्तात् परिवारितम्। शरदीव सुदुष्प्रेक्ष्यं परिविष्टं दिवाकरम्॥<br><br>944: एकादशशतान्येवं रुद्राणां वृषवाहनम्। अस्तुवं नियतात्मानं कर्मभिः शुभकर्मिणम्॥<br><br>945: आदित्या वसवः साध्या विश्वेदेवास्तथाश्विनौ। विश्वाभिःस्तुतिभिर्देवं विश्वदेवं समस्तुवम्॥<br><br>946: शतक्रतुश्च भगवान् विष्णुश्चादितिनन्दनौ। ब्रह्मा रथन्तरं साम ईरयन्ति भवान्तिके॥<br><br>947: योगीश्वराः सुबहवो योगदं पितरं गुरुम्। ब्रह्मर्षयश्च ससुतास्तथा देवर्षयश्च वै॥<br><br>948: पृथिवी चान्तरिक्षं च नक्षत्राणि ग्रहास्तथा। मासार्धमासा ऋतवो रात्रिः संवत्सराः क्षणाः। । ३९४ मुहूर्ताश्च निमेषाश्च तथैव युगपर्ययाः। दिव्या राजन् नमस्यन्ति विद्याः सत्त्वविदस्तथा। । सनत्कुमारो देवाश्च इतिहासास्तथैव च। मरीचिरङ्गिरा अत्रिः पुलस्त्यः पुलहः क्रतुः॥<br><br>949: मनवः सप्त सोमश्च अथर्वा सबृहस्पतिः। भृगुर्दक्षः कश्यपश्च वसिष्ठः काश्य एव च॥<br><br>950: छन्दांसि दीक्षा यज्ञाश्च दक्षिणाः पावको हविः। यज्ञोपगानि द्रव्याणि मूर्तिमन्ति युधिष्ठिर॥<br><br>951: प्रजानां पालकाः सर्वे सरितः पन्नगा नगाः। देवानां मातरः सर्वा देवपल्यः सकन्यकाः॥<br><br>952: सहस्राणि मुनीनां च अयुतान्यर्बुदानि च। नमस्यन्ति प्रभुं शान्तं पर्वताः सागरा दिशः॥<br><br>953: गन्धर्वाप्सरसश्चैव गीतवादित्रकोविदाः। दिव्यतालेषु गायन्तः स्तुवन्ति भवमद्भुतम्॥<br><br>954: विद्याधरा दानवाश्च गुह्यका राक्षसास्तथा। सर्वाणि चैव भूतानि स्थावराणि चराणि च। नमस्यन्ति महाराज वाङ्मनःकर्मभिर्विभुम्॥<br><br>955: पुरस्ताद् धिष्ठितः शर्वो ममासीत् त्रिदशेश्वरः। पुरस्ताद् धिष्ठितं दृष्ट्वा ममेशानं च भारत॥<br><br>956: सप्रजापतिशक्रान्तं जगन्मामभ्युदैक्षत। ईक्षितुं च महादेवं न मे शक्तिरभूत् तदा॥<br><br>957: ततो मामब्रवीद् देवः पश्य कृष्ण वदस्व च। त्वया ह्याराधितश्चाहं शतशोऽथ सहस्रशः॥<br><br>958: त्वत्समो नास्ति मे कश्चित् त्रिषु लाकेषु वै प्रियः। शिरसा वन्दिते देवे देवी प्रीता झुमा तदा। ततोऽहमब्रुवं स्थाणुं स्तुतं ब्रह्मादिभिः सुरैः॥<br><br>959: नमोऽस्तु ते शाश्वत सर्वयोने ब्रह्माधिपं त्वामृषयो वदन्ति। तपश्च सत्त्वं च रजस्तमश्च त्वामेव सत्यं च वदन्ति सन्तः॥<br><br>960: त्वं वै ब्रह्मा च रुद्रश्च वरुणोऽग्निर्मनुर्भवः। धाता त्वष्टा विधाता च त्वं प्रभुः सर्वतोमुखः॥<br><br>961: ४०८। त्वत्तो जातानि भूतानि स्थावराणि चराणि च। त्वया सृष्टमिदं कृत्स्नं त्रैलोक्यं सचराचरम्॥<br><br>962: यानीन्द्रियाणीह मनश्च कृत्स्रं ये वायवः सप्त तथैव चाग्नयः। ये देवसंस्थास्तवदेवताश्च तस्मात् परं त्वामृषयो वदन्ति॥<br><br>963: वेदाश्च यज्ञाः सोमश्च दक्षिणा पावको हविः। यज्ञोपगं च यत् किंचिद् भगवांस्तदसंशयम्॥<br><br>964: इष्टं दत्तमधीतं च व्रतानि नियमाश्च ये। ह्वीः कीर्तिः श्रीर्युतिस्तुष्टिः सिद्धिश्चैव तदर्पणी। । काम: क्रोधो भयं लोभो मदः स्तम्भोऽथ मत्सरः। आधयो व्याधयश्चैव भगवंस्तनवस्तव॥<br><br>965: कृतिर्विकारः प्रणयः प्रधानं बीजमव्ययम्। मनसः परमा योनिः प्रभावश्चापि शाश्वतः॥<br><br>966: अव्यक्तः पावनोऽचिन्त्यः सहस्रांशुर्हिरण्मयः। आदिर्गणानां सर्वेषां भवान् वै जीविताश्चयः॥<br><br>967: महानात्मा मतिर्ब्रह्मा विश्वः शम्भु स्वयम्भुवः। बुद्धिः प्रज्ञोपलब्धिश्च संविख्यातिधृतिःस्मृतिः। । ४१६ पर्यायवाचकैः शब्दैर्महानात्मा विभाव्यते। त्वां बुद्ध्वा ब्राह्मणो वेदात् प्रमोहं विनियच्छति॥<br><br>968: हृदयं सर्वभूतानां क्षेत्रज्ञस्त्वमृषिस्तुतः। सर्वत:पाणिपादस्त्वं सर्वतोऽक्षिशिरोमुखः॥<br><br>969: सर्वतःश्रुतिमाल्लोके सर्वमावृत्य तिष्ठसि। फलं त्वमसि तिग्मांशोर्निमेषादिषु कर्मसु॥<br><br>970: त्वं वै प्रभार्चिः पुरुषः सर्वस्य हृदि संश्रितः। अणिमा महिमा प्राप्तिरीशानो ज्योतिरव्ययः॥<br><br>971: त्वयि बुद्धिर्मतिर्लोकाः प्रपन्नाः संश्रिताश्च ये। ध्यानिनो नित्ययोगाश्च सत्यसत्त्वा जितेन्द्रियाः॥<br><br>972: यस्त्वां ध्रुवं वेदयते गुहाशयं प्रभुं पुराणं पुरुषं च विग्रहम्। हिरण्मयं बुद्धिमतां परां गतिं स बुद्धिमान् बुद्धिमतीत्य तिष्ठति॥<br><br>973: विदित्वा सप्त सूक्ष्माणि षडङ्गं त्वां च मूर्तितः। प्रधानविधियोगस्थस्त्वामेव विशते बुधः॥<br><br>974: एवमुक्ते मया पार्थ भवे चार्तिविनाशने। चराचरं जगत् सर्वं सिंहनादं तदाकरोत्॥<br><br>975: तं विप्रसंघाश्च सुरासुराश्च नागाः पिशाचाः पितरो वयांसि। रक्षोगणा भूतगणाश्च सर्वे महर्षयश्चैव तदा प्रणेमुः॥<br><br>976: मम मूर्ध्नि च दिव्यानां कुसुमानां सुगन्धिनाम्। राशयो निपतन्ति स्प वायुश्च सुसुखो ववौ॥<br><br>977: निरीक्ष्य भगवान् देवी ह्युमां मां च जगद्धितः। शतक्रतुं चाभिवीक्ष्य स्वयं मामाह शङ्करः॥<br><br>978: विदुः कृष्ण परां भक्तिमस्मासु तव शत्रुहान्। क्रियतामात्मनः श्रेयः प्रीतिर्हि त्वयि मे परा॥<br><br>979: वृणीष्वाष्टौ वरान् कृष्ण दातास्मि तव सत्तम। ब्रूहि यादवशार्दूल यानिच्छसि सुदुर्लभान्॥<br><br>980: वृणीष्वाष्टौ वरान् कृष्ण दातास्मि तव सत्तम। ब्रूहि यादवशार्दूल यानिच्छसि सुदुर्लभान्॥<br><br>981: कृष्ण उवाच मूर्जा निपत्य नियतस्तेजःसंनिचये ततः। परमं हर्षमागत्य भगवन्तमथाब्रुवम्॥<br><br>982: धर्मे दृढत्वं युधि शत्रुघातं यशस्तथाग्र्यं परमं बलं च। योगप्रियत्वं तव संनिकर्ष वृणे सुतानां च शतं शतानि॥<br><br>983: एवमस्त्विति तद्वाक्यं मयोक्तः प्राह शङ्करः। ततो मां जगतो माता धारिणी सर्वपावनी॥<br><br>984: उवाचोमा प्रणिहिता शर्वाणी तपसां निधिः। दत्तो भगवता पुत्रः साम्बो नाम तवानघ। ॥<br><br>985: मत्तोऽप्यष्टौ वरानिष्टान् गृहाण त्वं ददामि ते। प्रणम्य शिरसा सा च मयोक्ता पाण्डुनन्दन। ॥<br><br>986: द्विजेष्वकोपं पितृतः प्रसाद शतं सुतानां परमं च भोगम्। कुले प्रीतिं मातृतश्च प्रसाद शमप्राप्तिं प्रवृणे चापि दाक्ष्यम्॥<br><br>987: उमा उवाच एवं भविष्यत्यमरप्रभाव नाहं मृषा जातु वदे कदाचित्। भार्यासहस्राणि च षोडशैव तासु प्रियत्वं च तथाक्षयं च॥<br><br>988: प्रीतिं चाग्र्यां बान्धवानां सकाशाद् ददामि तेऽहं वपुषः काम्यतां च। भोक्ष्यन्ते वै सप्ततिं वै शतानि गृहे तुभ्यमतिथीनां च नित्यम्॥<br><br>989: एवं दत्त्वा वरान् देवो मम देवी च भारत। अन्तर्हितः क्षणे तस्मिन् सगणो भीमपूर्वज॥<br><br>990: एतदत्यद्भुतं पूर्वं ब्राह्मणायातितेजसे। उपमन्यवे मया कृत्स्नं व्याख्यातं पार्थिवोत्तम। नमस्कृत्वा तु स प्राह देवदेवाय सुव्रत॥<br><br>991: उपमन्युरुवाच नास्ति शर्वसमो देवो नास्ति शर्वसमा गतिः। नास्ति शर्वसमो दाने नास्ति शर्वसमो रणे॥<br><br>992: उपमन्युरुवाच ऋषिरासीत् कृते तात तण्डिरित्येव विश्रुतः। दशवर्षसहस्राणि तेन देव: समाधिना॥<br><br>993: आराधितोऽभूद् भक्तेन तस्योदकं निशामय। स दृष्टवान् महादेवमस्तौषीच्च स्तवैर्विभुम्॥<br><br>994: इति तण्डिस्तपोयोगात् परमात्मानमव्ययम्। चिन्तयित्वा महात्मानमिदमाह सुविस्मितः॥<br><br>995: यं पठन्ति सदा सांख्याश्चिन्तयन्ति च योगिनः। परं प्रधानं पुरुषमधिष्ठातारमीश्वरम्॥<br><br>996: उत्पत्तौ च विनाशे च कारणं यं विदुर्बुधाः। देवासुरमुनीनां च परं यस्मान्न विद्यते॥<br><br>997: अजं तमहमीशानमनादिनिधनं प्रभुम्। अत्यन्तसुखिनं देवमनघं शरणं व्रजे॥<br><br>998: एवं ब्रुवन्नेव तदा ददर्श तपसां निधिम्। तमव्ययमनौपम्यमचिन्त्यं शाश्वतं ध्रुवम्॥<br><br>999: निष्कलं सकलं ब्रह्म निर्गुणं गुणगोचरम्। योगिनां परमानन्दमक्षरं मोक्षसंज्ञितम्॥<br><br>1000: मनोरिन्द्राग्निमरुतां विश्वस्य ब्रह्मणो गतिम्। अग्राह्यमचलं शुद्धं बुद्धिग्राह्यं मनोमयम्॥<br><br>1001: दुर्विज्ञेयमसंख्येयं दुष्प्रापमकृतात्मभिः। योनि विश्वस्य जगतस्तमसः परतः परम्॥<br><br>1002: यः प्राणवन्तमात्मानं ज्योतिर्जीवस्थितं मनः। तं देवं दर्शनाकाङ्क्षी बहून् वर्षगणानृषिः॥<br><br>1003: तण्डि उवाच तपस्युग्रे स्थितो भूत्वा दृष्ट्वा तुष्टाव चेश्वरम्। । पवित्राणां पवित्रस्त्वं गतिर्गतिमतां वर॥<br><br>1004: अत्युग्रं तेजसां तेजस्तपां परमं तपः। विश्वावसुहिरण्याक्षपुरुहूतनमस्कृत॥<br><br>1005: भूरिकल्याणद विभो परं सत्यं नमोऽस्तु ते। जातीमरणभीरूणां यतीनां यततां विभो॥<br><br>1006: निर्वाणद सहस्रांशो नमस्तेऽस्तु सुखाश्रय। ब्रह्मा शतक्रतुर्विष्णुर्विश्वेदेवा महर्षयः॥<br><br>1007: त्वत्तः प्रवर्तते सर्वं त्वयि सर्वं प्रतिष्ठितम्॥<br><br>1008: कालाख्यः पुरुषाख्यश्च ब्रह्माख्यश्च त्वमेव हि। तनवस्ते स्मृतास्तिस्रः पुराणज्ञैः सुरर्षिभिः॥<br><br>1009: अधिपौरुषमध्यात्ममधिभूताधिदैवतम्। अधिलोकाधिविज्ञानमधियज्ञस्त्वमेव हि॥<br><br>1010: त्वां विदित्वात्मदेहस्थं दुर्विदं दैवतैरपि। विद्वांसो यान्ति निर्मुक्ताः परं भावमनामयम्॥<br><br>1011: अनिच्छतस्तव विभो जन्ममृत्युरनेकतः। द्वारं तु स्वर्गमोक्षाणामाक्षेप्ता त्वं ददासि च॥<br><br>1012: त्वं वै स्वर्गच कामः क्रोधस्त्वमेव च। सत्त्वं रजस्तमश्चैव अधश्चोर्ध्वं त्वमेव हि॥<br><br>1013: ब्रह्मा भवश्च विष्णुश्च स्कन्देन्द्रौ सविता यमः। वरुणेन्दू मनुर्धाता विधाता त्वं धनेश्वरः॥<br><br>1014: भूर्वायुः सलिलाग्निश्च खं वाग्बुद्धिः स्थितिर्मतिः। कर्म सत्यानृते चोभे त्वमेवास्ति च नास्ति च॥<br><br>1015: इन्द्रियाणीन्द्रियार्थाश्च प्रकृतिभ्यः परं ध्रुवम्। विश्वाविश्वपरोभावश्चिन्त्याचिन्त्यस्त्वमेव हि॥<br><br>1016: यच्चैतत् परमं ब्रह्म यच्च तत् परमं पदम्। या गतिः सांख्ययोगानां स भवान् नात्र संशयः॥<br><br>1017: नूनमद्य कृतार्थाः स्म नूनं प्राप्ताः सतां गतिम्। यां गतिं प्रार्थयन्तीह ज्ञाननिर्मलबुद्धयः॥<br><br>1018: अहो मूढाः स्म सुचिरमिमं कालमचेतसा। यन्न विद्यः परं देवं शाश्वतं यं विदुर्बुधाः॥<br><br>1019: सेयमासादिता साक्षात् त्वद्भक्तिर्जनमभिर्मया। भक्तानुग्रहकृद् देवो यं ज्ञात्वामृतमश्नुते॥<br><br>1020: देवासुरमुनीनां तु यच्च गुह्यं सनातनम्। गुहायां निहितं ब्रह्म दुर्विज्ञेयं मुनेरपि॥<br><br>1021: स एष भगवान् देवः सर्वकृत् सर्वतोमुखः। सर्वात्मा सर्वदर्शी च सर्वगः सर्ववेदिता। ॥<br><br>1022: देहकृद् देहभृद् देही देहभुगदेहिनां गतिः। प्राणकृत् प्राणभृत् प्राणी प्राणदः प्राणिनां गतिः॥<br><br>1023: अध्यात्मगतिरिष्टानां ध्यायिनामात्मवेदिनाम्। अपुनर्भवकामानां या गतिः सोऽयमीश्वरः॥<br><br>1024: अयं च सर्वभूतानां शुभाशुभगतिप्रदः। अयं च जन्ममरणे विदध्यात् सर्वजन्तुषु॥<br><br>1025: अयं संसिद्धिकामानां या गतिः सोऽयमीश्वरः। भूराद्यान् सर्वभुवनानुत्पाद्य सदिवौकसः। दधाति देवस्तनुभिरष्टाभिर्यो बिभर्ति च॥<br><br>1026: अतः प्रवर्तते सर्वमस्मिन् सर्वं प्रतिष्ठितम्। अस्मिंश्च प्रलयं याति अयमेकः सनातनः॥<br><br>1027: अयं स सत्यकामानां सत्यलोकः परं सताम्। अपवर्गश्च मुक्तानां कैवल्यं चात्मवेदिनाम्॥<br><br>1028: अयं ब्रह्मादिभिः सिद्धैर्गुहायां गोपितः प्रभुः। देवासुरमनुष्याणामप्रकाशो भवेदिति॥<br><br>1029: तं त्वां देवासुरनरास्तत्त्वेन न विदुर्भवम्। मोहिताः खल्वनेनैव हृदिस्थेनाप्रकाशिना॥<br><br>1030: ये चैनं प्रतिपद्यन्ते भक्तियोगेन भाविताः। तेषामेवात्मनाऽऽत्मानं दर्शयत्येष हृच्छयः॥<br><br>1031: यं ज्ञात्वा न पुनर्जन्म मरणं चापि विद्यते। यं विदित्वा परं वेद्यं वेदितव्यं न विद्यते॥<br><br>1032: यं लब्वा परमं लाभं नाधिकं मन्यते बुधः। यां सूक्ष्मां परमां प्राप्तिं गच्छन्नव्ययमक्षयम्॥<br><br>1033: यं सांख्या गुणतत्त्वज्ञाः सांख्यशास्त्रविशारदाः। सूक्ष्मज्ञानतराः सूक्ष्म ज्ञात्वा मुच्यन्ति बन्धनैः॥<br><br>1034: यं च वेदविदो वेद्यं वेदान्ते च प्रतिष्ठितम्। प्राणायामपरा नित्यं यं विशन्ति जपन्ति च॥<br><br>1035: ओंकाररथमारुह्य ते विशन्ति महेश्वरम्। अयं स देवयानानामादिते द्वारमुच्यते॥<br><br>1036: अयं च पितृयानानां चन्द्रमा द्वारमुच्यते। एष काष्ठा दिशश्चैव संवत्सरयुगादि च॥<br><br>1037: दिव्यादिव्यः परो लाभ अयने दक्षिणोत्तरे। एनं प्रजापतिः पूर्वमाराध्य बहुभिः स्तवैः॥<br><br>1038: प्रजार्थं वरयामास नीललोहितसंज्ञितम्। ऋग्भिर्यमनुशासन्ति तत्त्वे कर्मणि बढचाः॥<br><br>1039: यजुर्भिर्यन्त्रिधा वेद्यं जुह्वत्यध्वर्यवोऽध्वरे। सामभिर्ये च गायन्ति सामगा: शुद्धबुद्धयः॥<br><br>1040: ऋतं सत्यं परं ब्रह्म स्तुवन्त्याथर्वणा द्विजाः। यज्ञस्य परमा योनिः पतिश्चायं परः स्मृतः॥<br><br>1041: रात्र्यहःश्रोत्रनयन: पक्षमासशिरोभुजः। ऋतुवीर्यस्तपोधैर्यो ह्यब्दगुह्योरुपादवान्॥<br><br>1042: मृत्युर्यमो हताशश्च कालः संहारवेगवान्। कालस्य परमा योनिः कालश्चायं सनातनः॥<br><br>1043: चन्द्रादित्यौ सनक्षत्रौ ग्रहाश्च सह वायुना। ध्रुव: सप्तर्षयश्चैव भुवनाः सप्त एव च॥<br><br>1044: प्रधानं महदव्यक्तं विशेषान्तं सवैकृतम्। ब्रह्मादिस्तम्बपर्यन्तं भूतादि सदसच्च यत्॥<br><br>1045: अष्टौ प्रकृतयश्चैव प्रकृतिभ्यश्च यः परः। अस्य देवस्य यद् भागं कृत्स्नं सम्परिवर्तते॥<br><br>1046: एतत् परममानन्दं यत् तच्छाश्वतमेव च। एषा गतिर्विरक्तानामेष भावः परः सताम्॥<br><br>1047: एतत् पदमनुद्विग्नमेतद् ब्रह्म सनातनम्। शास्त्रवेदाङ्गविदुषामेतद् ध्यानं परं पदम्॥<br><br>1048: इयं सा परमा काष्ठा इयं सा परमा कला। इयं सा परमा सिद्धिरियं सा परमा गतिः॥<br><br>1049: इयं सा परमा शान्तिरियं सा निर्वृति: परा। यं प्राप्य कृतकृत्याः स्म इत्यमन्यन्त योगिनः॥<br><br>1050: इयं तुष्टिरियं सिद्धिरियं श्रुतिरियं स्मृतिः। अध्यात्मगतिरिष्टानां विदुषां प्राप्तिरव्यया॥<br><br>1051: यजतां कामयानानां मखैर्विपुलदक्षिणैः। या गतिर्यज्ञशीलानां सा गतिस्त्वं न संशयः॥<br><br>1052: सम्यग् योगजपैः शान्तिर्नियमैर्देहतापनैः। तप्यतां या गतिर्देव परमा सा गतिर्भवान्॥<br><br>1053: कर्मन्यासकृतानां च विरक्तानां ततस्ततः। या गतिर्ब्रह्मसदने सा गतिस्त्वं सनातन॥<br><br>1054: उपमन्युरुवाच अपुनर्भवकामानां वैराग्ये वर्ततां च या। प्रकृतीनां लयानां च सा गतिस्त्वं सनातन॥<br><br>1055: ज्ञानविज्ञानयुक्तानां निरुपाख्या निरञ्जना। कैवल्या या गतिर्देव परमा सा गतिर्भवान्॥<br><br>1056: वेदशास्त्रपुराणोक्ताः पञ्चैता गतयः स्मृताः। त्वत्प्रसादिद्धि लभ्यन्ते न लभ्यन्तेऽन्यथा विभो॥<br><br>1057: इति तण्डिस्तपोराशिस्तुष्टावेशानमात्मना। जगौ च परमं ब्रह्म यत् पुरा लोककृज्जगौ॥<br><br>1058: एवं स्तुतो महादेवस्तण्डिना ब्रह्मवादिना। उवाच भगवान् देव उमया सहितः प्रभुः॥<br><br>1059: तण्डि उवाच ब्रह्मा शतक्रतुर्विष्णुर्विश्वेदेवा महर्षयः न विदुस्त्वामिति ततस्तुष्टः प्रोवाच तं शिवः॥<br><br>1060: अक्षयश्चाव्ययश्चैव भविता दुःखवर्जितः। यशस्वी तेजसा युक्तो दिव्यज्ञानसमन्वितः॥<br><br>1061: ऋषीणामभिगम्यश्च सूत्रकर्ता सुतस्तव। मत्प्रसादाद् द्विजश्रेष्ठ भविष्यति न संशयः॥<br><br>1062: कं वा कामं ददाम्यद्य ब्रूहि यद् वत्स काङ्क्षसे। प्राञ्जलिः स उवाचेदं त्वयि भक्तिर्दृढास्तु मे॥<br><br>1063: उपमन्युरुवाच एतान् दत्त्वा वरान् देवो वन्द्यमानः सुरर्षिभिः। स्तूयमानश्च विबुधैस्तत्रैवान्तरधीयत॥<br><br>1064: अन्तर्हिते भगवति सानुगे यादवेश्वर। ऋषिराश्रममागम्य ममैतत् प्रोक्तवानिह॥<br><br>1065: यानि च प्रथितान्यादौ तण्डिराख्यातवान् मम। नामानि मानवश्रेष्ठ तानि त्वं शृणु सिद्धये॥<br><br>1066: दशनामसहस्राणि देवेष्वाह पितामहः। शर्वस्य शास्त्रेषु तथा दशनामशतानि च॥<br><br>1067: गुह्यानीमानि नामानि तण्डिर्मवतोऽच्युत। देवप्रसादाद् देवेशः पुरा प्राह महात्मने॥<br><br>1068: वासुदेव उवाच ततः स प्रयतो भूत्वा मम तात युधिष्ठिर। प्राञ्जलिः प्राह विप्रर्षिर्नामसंग्रहमादितः॥<br><br>1069: उपमन्युरुवाच ब्रह्मप्रोक्तैर्ऋषिप्रोक्तैर्वेदवेदाङ्गसम्भवैः। सर्वलोकेषु विख्यातं स्तुत्यं स्तोष्यामि नामभिः॥<br><br>1070: महद्भिर्विहितैः सत्यैः सिद्धैः सर्वार्थसाधकैः। ऋषिणा तण्डिना भक्त्या कृतैर्वेदकृतात्मना॥<br><br>1071: यथोक्तैः साधुभिः ख्यातैर्मुनिभिस्तत्त्वदशिभिः। प्रवरं प्रथमं स्वर्ये सर्वभूतहितं शुभम्॥<br><br>1072: श्रुतैः सर्वत्र जगति ब्रह्मलोकावतारितैः। सत्यैस्तत् परमं ब्रह्म ब्रह्मप्रोक्तं सनातनम्॥<br><br>1073: वक्ष्ये यदुकुलश्रेष्ठ शृणुष्वावहितो मम। वरयैनं भवं देवं भक्तस्त्वं परमेश्वरम्॥<br><br>1074: तेन ते श्रावयिष्यामि यत् तद् ब्रह्म सनातनम्। न शक्यं विस्तरात् कृत्स्नं वक्तुं सर्वस्य केनचित्॥<br><br>1075: युक्तेनापि विभूतीनामपि वर्षशतैरपि। यस्यादिमध्यमन्तं च सुरैरपि च गम्यते॥<br><br>1076: कस्तस्य शक्नुयाद् वक्तुं गुणान् कात्स्र्येन माधवा किं तु देवस्य महत: संक्षिप्तार्थपदाक्षरम्॥<br><br>1077: शक्तितश्चरितं वक्ष्ये प्रसादात् तस्य धीमतः। अप्राप्य तु ततोऽनुज्ञां न शक्यः स्तोतुमीश्वरः॥<br><br>1078: यदा तेनाभ्यनुज्ञातः स्तुतो वै स तदा मया। अनादिनिधनस्याहं जगद्योनेर्महात्मनः॥<br><br>1079: नाम्नां कंचित् समुद्देशं वक्ष्याम्यव्यक्तयोनिनः। वरदस्य वरेण्यस्य विश्वरूपस्य धीमतः॥<br><br>1080: शृणु नाम्नां चयं कृष्ण यदुक्तं पद्मयोनिना। दशनामसहस्राणि यान्याह प्रपितामहः॥<br><br>1081: तानि निर्मथ्य मनसा दध्मो घृतमिवोद्धृतम्। गिरेः सारं यथा हेम पुष्पसारं यथा मधु॥<br><br>1082: घृतात् सारं यथा मण्डस्तथैतत् सारमुद्धृतम्। सर्वपापापहमिदं चतुर्वेदसमन्वितम॥<br><br>1083: प्रयत्नेनाधिगन्तव्यं धार्ये च प्रयताम्ना। माङ्गल्यं पौष्टिकं चैव रक्षोभं पावनं महत्॥<br><br>1084: इदं भक्ताय दातव्यं श्रद्दधानास्तिकाय च। नाश्रद्दधानरूपाय नास्तिकायाजितात्मने॥<br><br>1085: यश्चाभ्यसूयते देवं कारणात्मानमीश्वरम्। स कृष्ण नरकं याति सह पूर्वैः सहात्मजैः॥<br><br>1086: इदं ध्यानमिदं योगमिदं ध्येयमनुत्तमम्। इदं जप्यमिदं ज्ञानं रहस्यमिदमुत्तमम्॥<br><br>1087: यं ज्ञात्वा अन्तकालेऽपि गच्छेत परमां गतिम्। पवित्रं मङ्गलं मेध्यं कल्याणमिदमुत्तमम्॥<br><br>1088: इदं ब्रह्मा पुरा कृत्वा सर्वलोकपितामहः। सर्वस्तवानां राजत्वे दिव्यानां समकल्पयत्॥<br><br>1089: तदाप्रभृति चैवायमीश्वरस्य महात्मनः। स्तवराज इति ख्यातो जगत्यमरपूजितः॥<br><br>1090: पुरा प्राप ब्रह्मलोकादयं स्वर्गे स्तवराजोऽवतारितः। यतस्तण्डि: तेन तण्डिकृतोऽभवत्॥<br><br>1091: स्वर्गाच्चैवात्र भूर्लोकं तण्डिना ह्यवतारितः। सर्वमङ्गलमाङ्गल्यं सर्वपापप्रणाशनम्॥<br><br>1092: निगदिष्ये महाबाहो स्तवानामुत्तमं स्तवम्। ब्रह्मणामपि यद् ब्रह्म पराणामपि यत् परम्॥<br><br>1093: तेजसामपि यत् तेजस्तपसामपि यत् तपः। शान्तानामपि यः शान्तो द्युतीनामपि या द्युतिः॥<br><br>1094: दान्तानामपि यो दान्तो धीमतामपि या च धीः। देवानामपि यो देव ऋषीणामपि यस्त्वृषिः॥<br><br>1095: यज्ञानामपि यो यज्ञः शिवानामपि यः शिवः। रुद्राणामपि यो रुद्रः प्रभा प्रभवतामपि॥<br><br>1096: योगिनामपि यो रोगी कारणानां च कारणम्। यतो लोकाः सम्भवन्ति न भवन्ति यतः पुनः॥<br><br>1097: सर्वभूतात्मभूतस्य हरस्यामिततेजसः। अष्टोत्तरसहस्रं तु नाम्नां शर्वस्य मे शृणु। यच्छ्रुत्वा मनुजव्याघ्र सर्वान् कामानवाप्स्यसि॥<br><br>1098: स्थिरः स्थाणुः प्रभुर्भीमः प्रवरो वरदो वरः। सर्वात्मा सर्वविख्यातः सर्वः सर्वकरो भवः॥<br><br>1099: जटी चर्मी शिखण्डी च सर्वाङ्गः सर्वभावनः। हव्यश्च हरिणाक्षश्च सर्वभूतहरः प्रभुः॥<br><br>1100: प्रवृत्तिश्च निवृत्तिश्च नियतः शाश्वतो ध्रुवः। श्मशानवासी भगवान् खचरो गोचरोऽर्दनः॥<br><br>1101: अभिवाद्यो महाकर्मा तपस्वी भूतभावनः। उन्मत्तवेषप्रच्छन्नः सर्वलोकप्रजापतिः॥<br><br>1102: महारूपो महाकायो वृषरूपो महायशाः। महात्मा सर्वभूतात्मा विश्वरूपो महाहनुः॥<br><br>1103: लोकपालोऽन्तर्हितात्मा प्रसादो हयगर्दभिः। पवित्रं च महांश्चैव नियमो नियमाश्रितः॥<br><br>1104: सर्वकर्मा स्वयम्भूत आदिरादिकरो निधिः। सहस्राक्षो विशालाक्ष: सोमो नक्षत्रसाधकः॥<br><br>1105: चन्द्रः सूर्यः शनिः केतुर्ग्रहो ग्रहपतिर्वरः। अत्रिरत्र्या नमस्कर्ता मृगबाणार्पणोऽनघः॥<br><br>1106: महातपा घोरतपा अदीनो दीनसाधकः। संवत्सरकरो मन्त्रः प्रमाणं परमं तपः॥<br><br>1107: योगी योज्यो महाबीजो महारेता महाबलः। सुवर्ण रेताः सर्वज्ञः सुबीजो बीजवाहनः॥<br><br>1108: दशबाहुस्त्वनिमिषो नीलकण्ठ उमापतिः। विश्वरूपः स्वयं श्रेष्ठो बलबीरोऽवलो गणः॥<br><br>1109: गणकर्ता गणपतिदिग्वासाः काम एव च। मन्त्रवित् परमो मन्त्रः सर्वभावकरो हरः॥<br><br>1110: कमण्डलुधरो धन्वी बाणहस्तः कपालवान्। अशनी शतघ्री खड्डी पट्टिशी चायुधी महान्॥<br><br>1111: स्रवहस्तः सुरूपश्च तेजस्तेजस्करो निधिः। उष्णीषी च सुवक्त्रश्च उदग्रो विनतस्तथा॥<br><br>1112: दीर्घश्च हरिकेशश्च सुतीर्थः कृष्ण एव च। शृगालरूपः सिद्धार्थो मुण्डः सर्वशुभङ्करः॥<br><br>1113: अजश्च बहुरूपश्च गन्धधारी कपद्यपि। ऊर्ध्वरेता ऊर्ध्वलिङ्ग ऊर्ध्वशायी नभःस्थल॥<br><br>1114: त्रिजटी चीरवासाश्च रुद्रः सेनापतिर्विभुः। अहश्चरो नक्तंचरस्तिग्ममन्युः सुवर्चसः॥<br><br>1115: सिंहशार्दूलरूपश्च आर्द्रचर्माबरावृतः॥<br><br>1116: कालयोगी महानादः सर्वकामश्चतुष्पथः। निशाचर: प्रेतचारी भूतचारी महेश्वरः॥<br><br>1117: बहुभूतो बहुधरः स्वर्भानुरमितो गतिः। नृत्यप्रियो नित्यन” नर्तकः सर्वलालसः॥<br><br>1118: घोरो महातपाः पाशो नित्यो गिरिरुहो नभः। सहस्रहस्तो विजयो व्यवसायो ह्यतन्द्रितः॥<br><br>1119: अधर्षणो धर्षणात्मा यज्ञहा कामनाशकः। दक्षयागापहारी च सुसहो मध्यमस्तथा॥<br><br>1120: तेजोऽपहारी बलहा मुदितोऽर्थोऽजितोऽवरः। गम्भीरघोषो गम्भीरो गम्भीरबलवाहनः॥<br><br>1121: न्यग्रोधरूपो न्यग्रोधो वृक्षकर्णस्थितिर्विभुः। सुतीक्ष्णदशनश्चैव महाकायो महाननः॥<br><br>1122: विष्वक्सेनो हरियज्ञः संयुगापीडवाहनः। विष्णुप्रसादितो यज्ञः समुद्रो वडवामुखः। हुताशनसहायश्च प्रशान्तात्मा हुताशनः॥<br><br>1123: उग्रतेजा महातेजा जन्यो विजयकालवित्। ज्योतिषामयनं सिद्धिः सर्वविग्रह एव च॥<br><br>1124: शिखी मुण्डी जटी ज्वाली मूर्तिजो मूर्द्धगो बली। वेणवी पणवी ताली खली कालकटंकटः॥<br><br>1125: नक्षत्रविग्रहमतिर्गुणबुद्धिर्लयोऽगमः। प्रजापतिर्विश्वबाहुर्विभागः सर्वगोऽमुखः॥<br><br>1126: विमोचनः सुसरणो हिरण्यकवचोद्भवः। मेदजो बलचारी च महीचारी स्रुतस्तथा॥<br><br>1127: सर्वतूर्यनिनादी च सर्वातोद्यपरिग्रहः। व्यालरूपो गुहावासी गुहो माली तरङ्गवित्॥<br><br>1128: त्रिदशस्त्रिकालधृक् कर्मसर्वबन्धविमोचनः। बन्धनस्त्वसुरेन्द्राणां युधि शत्रुविनाशनः॥<br><br>1129: सांख्यप्रसादो दुर्वासाः सर्वसाधुनिषेवितः। प्रस्कन्दनो विभागज्ञोऽतुल्यो यज्ञविभागवित्॥<br><br>1130: हैमो हेमकरोऽयज्ञः सर्वधारी धरोत्तमः॥<br><br>1131: लोहिताक्षो महाक्षश्च विजयाक्षो विशारदः। संग्रहो निग्रहः कर्ता सर्पचीरनिवासनः॥<br><br>1132: मुख्योऽमुख्यश्च देहश्च काहलिः सर्वकामदः। सर्वकालप्रसादश्च सुबलो बलरूपधृक्॥<br><br>1133: सर्वकामवरश्चैव सर्वदः सर्वतोमुखः। आकाशनिर्विरूपश्च निपाती ह्यवशः खगः॥<br><br>1134: वसुवेगो महावेगो मनोवेगो निशाचरः॥<br><br>1135: सर्ववासी श्रियावासी उपदेशकरोऽकरः। मुनिरात्मनिरालोकः सम्भग्नश्च सहस्रदः॥<br><br>1136: पक्षी च पक्षरूपश्च अतिदीप्तो विशाम्पतिः। उन्मादो मदनः कामो ह्यश्वत्थोऽर्थकरो यशः॥<br><br>1137: वामदेवश्च वामश्च प्राग् दक्षिणश्च वामनः। सिद्धयोगी महर्षिश्च सिद्धार्थ: सिद्धसाधकः॥<br><br>1138: महासेनो विशाखश्च षष्टिभागो गवां पतिः॥<br><br>1139: वज्रहस्तश्च विष्कम्भी चमूस्तम्भन एव च। वृत्तावृत्तकरस्तालो मधुर्मधुकलोचनः॥<br><br>1140: वाचस्पत्यो वाजसनो नित्यमाश्रमपूजितः। ब्रह्मचारी लोकचारी सर्वचारी विचारवित्॥<br><br>1141: ईशान ईश्वरः कालो निशाचारी पिनाकवान्। निमित्तस्थो निमित्तं च नन्दिनन्दिकरो हरिः॥<br><br>1142: नन्दीश्वरश्च नन्दी च नन्दनो नन्दिवर्द्धनः। भगहारी निहन्ता च कालो ब्रह्मा पितामहः॥<br><br>1143: चतुर्मुखो महालिङ्गश्चारुलिङ्गस्तथैव च। लिङ्गाध्यक्षः सुराध्यक्षो योगाध्यक्षो युगावहः॥<br><br>1144: बीजाध्यक्षो बीजकर्ता अध्यात्मानुगतो बलः इतिहास: सकल्पश्च गौतमोऽथ निशाकरः॥<br><br>1145: दम्भो ह्यदम्भो वैदम्भो वश्यो वशकरः कलिः। लोककर्ता पशुपतिर्महाकर्ता ह्यनौषधः॥<br><br>1146: अक्षरं परमं ब्रह्म बलवच्छक एव च। नीतिमुनीतिः शुद्धात्मा शुद्धो मान्यो गतागतः॥<br><br>1147: बहुप्रसादः सुस्वप्नो दर्पणोऽथ त्वमित्रजित्। वेदकारो मन्त्रकारो विद्वान् समरमर्दनः॥<br><br>1148: महामेघनिवासी च महाघोरो वशी करः। अग्निज्वालो महाज्वालो अतिधूम्रो हुतो हविः॥<br><br>1149: वषणः शङ्करो नित्यं वर्चस्वी धूमकेतनः। नीलस्तथाङ्गलुब्धश्च शोभनो निरवग्रहः॥<br><br>1150: स्वस्तिदः स्वस्तिभावश्च भागी भागकरो लघुः। उत्सङ्गश्च महाङ्गश्च महागर्भपरायणः॥<br><br>1151: कृष्णवर्णः सुवर्णश्च इन्द्रियं सर्वदेहिनाम्। महापादो महाहस्तो महाकायो महायशाः॥<br><br>1152: महामूर्धा महामात्रो महानेत्रो निशालयः। महान्तको महाकर्णो महोष्ठश्च महाहनुः॥<br><br>1153: महानासो महाकम्बुर्महाग्रीवः श्मशानभाक्। महावक्षा महोरस्को ह्यन्तरात्मा मृगालयः॥<br><br>1154: लम्बनो लम्बितोष्ठश्च महामायः पयोनिधिः। महादन्तो महादंष्ट्रो महाजिह्वो महामुखः॥<br><br>1155: महानखो महारोमा महाकेशो महाजटः। प्रसन्नश्च प्रसादश्च प्रत्ययो गिरिसाधनः॥<br><br>1156: स्नेहनोऽस्नेहनश्चैव अजितश्च महामुनिः। वृक्षाकारो वृक्षकेतुरनलो वायुवाहनः॥<br><br>1157: गण्डली मेस्थामा च देवाधिपतिरेव च। अथर्वशीर्ष: सामास्य ऋक्सहस्रामितेक्षणः॥<br><br>1158: यजुःपादभुजो गुह्यः प्रकाशो जङ्गमस्तथा। अमोघार्थः प्रसादश्च अभिगम्यः सुदर्शनः॥<br><br>1159: उपकारः प्रियः सर्वः कनकः काञ्चनन्छविः। नाभिनन्दिकरो भावः पुष्करस्थपतिः स्थिरः॥<br><br>1160: द्वादशस्त्रासनश्चाद्यो यज्ञो यज्ञसमाहितः। नक्तं कलिश्च कालश्च मकरः कालपूजितः॥<br><br>1161: सगणो गणकारश्च भूतवाहनसारथिः। भस्मशयो भस्मगोप्ता भस्मभूतस्तरुर्गणः॥<br><br>1162: लोकपालस्तथालोको महात्मा सर्वपूजितः। शुक्लस्त्रिशुक्लः सम्पन्नः शुचिर्भूतनिषेवितः॥<br><br>1163: आश्रमस्थः क्रियावस्थो विश्वकर्ममतिर्वरः। विशालशाखस्ताम्रोष्ठो ह्यम्बुजाल: सुनिश्चलः॥<br><br>1164: कपिलः 1997: शुक्ल आयुश्चैव परोऽपरः। गन्धर्वो ह्यदितिस्तार्क्ष्यः सुविज्ञेयः सुशारदः॥<br><br>1165: परश्वधायुधो देवो अनुकारी सुबान्धवः। तुम्बवीणो महाक्रोध ऊर्ध्वरेता जलेशयः॥<br><br>1166: उग्रो वंशकरो वंशो वंशनादो ह्यनिन्दितः। सर्वाङ्गरूपो मायावी सुहृदो ह्यनिलोऽनलः। । १००। बन्धनो बन्धकर्ता च सुबन्धनविमोचनः। सयज्ञारिः सकामारिर्महादंष्ट्रो महायुधः॥<br><br>1167: बहुधा निन्दितः शर्वः शङ्करः शङ्करोऽधनः। अमरेशो महादेवो विश्वदेवः सुरारिहा॥<br><br>1168: अहिर्बुध्योऽनिलाभश्च चेकितानो हविस्तथा। अजैकपाच्च कापाली त्रिशंकुरजितः शिवः॥<br><br>1169: धन्वन्तरिधूमकेतुः स्कन्दो वैश्रवणस्तथा। धाता शक्रश्च विष्णुश्च मित्रस्त्वष्टा ध्रुवो धरः॥<br><br>1170: प्रभावः सर्वगो वायुरर्यमा सविता रविः। विधाता च मान्धाता भूतभावनः॥<br><br>1171: विभुर्वर्णविभावी च सर्वकामगुणावहः। पद्मनाभो महागर्भश्चन्द्रवक्त्रोऽनिलोऽनलः॥<br><br>1172: बलवांश्चोपशान्तश्च पुराणः पुण्यचञ्चुरी। कुरुकर्ता कुरुवासी कुरुभूतो गुणौषधः॥<br><br>1173: सर्वाशयो दर्भचारी सर्वेषां प्राणिनां पतिः। देवदेवः सुखासक्तः सदसत्सर्वरलवित्॥<br><br>1174: कैलासगिरिवासी च हिमवद्रिरिसंश्रयः। कूलहारी कुलकर्ता बहुविद्यो बहुप्रदः॥<br><br>1175: वणिजो वर्धकी वृक्षो बकुलश्चन्दनश्छदः। सारग्रीवो महात्रुरलोलश्च महौषधः॥<br><br>1176: सिद्धार्थकारी सिद्धार्थश्छन्दोव्याकरणोत्तरः। सिंहनादः सिंहदंष्टः सिंहगः सिंहवाहनः॥<br><br>1177: प्रभावात्मा जगत्कालस्थालो लोकहितस्ततः। सारङ्गो नवचक्राङ्गः केतुमाली सभावनः॥<br><br>1178: भूतालयो भूतपतिरहोरात्रमनिन्दितः॥<br><br>1179: वाहिता सर्वभूतानां निलयश्च विभुर्भवः। अमोघः संयतो ह्यश्वो भोजनः प्राणधारणः॥<br><br>1180: धृतिमान् मतिमान् दक्षः सत्कृतश्च युगाधिपः। गोपालिर्गोपतिमो गोचर्मवसनो हरिः॥<br><br>1181: हिरण्यबाहुश्च तथा गुहापालः प्रवेशिनाम्। प्रकृष्टारिर्महाहर्षो जितकामो जितेन्द्रियः॥<br><br>1182: गान्धारश्च सुवासश्च तप:सक्तो रतिर्नरः। महागीतो महानृत्यो ह्यप्सरोगणसेवितः॥<br><br>1183: महाकेतुर्महाधातु३कसानुचरालः। आवेदनीय आदेश: सर्वगन्धसुखावहः॥<br><br>1184: तोरणस्तारणो वातः परिधी पतिखेचरः। संयोगो वर्धनो वृद्धो अतिवृद्धो गुणाधिकः॥<br><br>1185: नित्य आत्मसहायश्च देवासुरपतिः पतिः। युक्तश्च युक्तबाहुश्च देवो दिविसुपर्वणः। । १२०। आषाढश्च सुषाढश्च ध्रुवोऽथ हरिणो हरः। वपुरावर्तमानेभ्यो वसुश्रेष्ठो महापथः॥<br><br>1186: शिरोहारी विमर्शश्च सर्वलक्षणलक्षितः। अक्षश्च रथयोगी च सर्वयोगी महाबलः॥<br><br>1187: समाम्नायोऽसमाम्नायस्तीर्थदेवो महारथः। निर्जीवो जीवनो मन्त्रः शुभाक्षो बहुकर्कशः॥<br><br>1188: रत्नप्रभूतो रत्नाङ्गो महार्णवनिपानवित्। मूलं विशालो ह्यमृतो व्यक्ताव्यक्तस्तपोनिधिः॥<br><br>1189: आरोहणोऽधिरोहश्च शीलधारी महायशाः। सेनाकल्पो महाकल्पो योगो युगकरो हरिः॥<br><br>1190: युगरूपो महारूपो महानागहनोऽवधः। न्यायनिर्वपणः पादः पण्डितो ह्यचलोपमः॥<br><br>1191: बहुमालो महामालः शशी हरसुलोचनः। विस्तारो लवण: कूपस्त्रियुगः सफलोदयः॥<br><br>1192: त्रिलोचनो विषष्णाङ्गो मणिविद्धो जटाधरः। बिन्दुर्विसर्गः सुमुखः शरः सर्वायुधः सहः॥<br><br>1193: निवेदनः सुखाजातः सुगन्धारो महाधनुः। गन्धपाली च भगवानुत्थानः सर्वकर्मणाम्॥<br><br>1194: मन्थानो बहुलो वायुः सकलः सर्वलोचनः। तलस्ताल: करस्थाली ऊर्ध्वसंहननो महान्॥<br><br>1195: छत्रं सुच्छत्रो विख्यातो लोकः सर्वाश्रयः क्रमः। मुण्डो विरूपोविकृतो दण्डी कुण्डी विकुवर्णः॥<br><br>1196: हर्यक्षः ककुभो वज्री शतजिह्वः सहस्रपात्। सहस्रमूर्धा देवेन्द्रः सर्वदेवमयो गुरुः॥<br><br>1197: सहस्रबाहुः सर्वाङ्गः शरण्यः सर्वलोककृत्। पवित्रं त्रिककुन्मन्त्रः कनिष्ठः कृष्णपिङ्गलः। ब्रह्मदण्डविनिर्माता शतघ्नीपाशशक्तिमान्। पद्मगर्भो महागर्भो ब्रह्मगर्भो जलोद्भवः॥<br><br>1198: गभस्तिर्ब्रह्मकृद् ब्रह्मी ब्रह्मविद् ब्राह्मणो गतिः। अनन्तरूपो नैकात्मा तिग्मतेजाः स्वयम्भुवः॥<br><br>1199: ऊर्ध्वगात्मा पशुपतिर्वातरंहा मनोजवः। चन्दनी पद्मनालाग्रः सुरभ्युत्तरणो नरः॥<br><br>1200: कर्णिकारमहास्त्रग्वी नीलमौलि: पिनाकधृत्। उमापतिरुमाकान्तो जाह्नवीधृदुमाधवः॥<br><br>1201: वरो वराहो वरदो वरेण्यः सुमाहास्वनः। महाप्रसादो दमनः शत्रुहा श्वेतपिङ्गलः॥<br><br>1202: पीतात्मा परमात्मा च प्रयतात्मा प्रधानधृत्। सर्वपार्श्वमुखस्त्र्यक्षो धर्मसाधारणो वरः॥<br><br>1203: चराचरात्मा सूक्ष्मात्मा अमृतो गोवृषेश्वरः। साध्यर्षिर्वसुरादित्यो विवस्वान् सवितामृतः॥<br><br>1204: व्यासः सर्गः सुसंक्षेपो विस्तरः पर्ययो नरः। ऋतुः संवत्सरो मास: पक्षः संख्यासमापनः॥<br><br>1205: कलाः काष्ठा लवा मात्रा मुहूर्ताहःक्षपाः क्षणाः। विश्वक्षेत्रं प्रजाबीजं लिङ्गमाद्यस्तु निर्गमः॥<br><br>1206: सदसद् व्यक्तमव्यक्तं पिता माता पितामहः। स्वर्गद्वारं प्रजाद्वारं मोक्षद्वारं त्रिविष्टपम्॥<br><br>1207: निर्वाणं ह्लादनश्चैव ब्रह्मलोकः परा गतिः। देवासुरविनिर्माता देवासुरपरायणः॥<br><br>1208: देवासुरगुरुर्देवो देवासुरनमस्कृतः। देवासुरमहामात्रो देवासुरगणाश्रयः॥<br><br>1209: देवासुरगणाध्यक्षो देवासुरगणाग्रणीः। देवातिदेवो देवर्षिर्देवासुरवरप्रदः॥<br><br>1210: देवासुरेश्वरो विश्वो देवासुरमहेश्वरः। सर्वदेवमयोऽचिन्त्यो देवतात्माऽऽत्मसम्भवः॥<br><br>1211: उद्भित् त्रिविकमो वैद्यो विरजो नीरजोऽमरः। ईड्यो हस्तीश्वरो व्याघ्रो देवसिंहो नरर्षभः॥<br><br>1212: विबुधोऽग्रवरः सूक्ष्मः सर्वदेवस्तपोमयः। सुयुक्तः शोभनो वज्री प्रासानां प्रभवोऽव्ययः॥<br><br>1213: गुहः कान्तो निजः सर्गः पवित्रं सर्वपावनः। शृङ्गी शृङ्गप्रियो बभू राजराजो निरामयः॥<br><br>1214: अभिरामः सुरगणो विरामः सर्वसाधनः। ललाटाक्षो विश्वदेवो हरिणो ब्रह्मवर्चसः॥<br><br>1215: स्थावराणां पतिश्चैव नियमेन्द्रियवर्धनः। सिद्धार्थ :सिद्धभूतार्थोऽचिन्त्यः सत्यव्रतः शुचिः॥<br><br>1216: व्रताधिपः परं ब्रह्म भक्तानां परमा गतिः। विमुक्तो मुक्ततेजाच श्रीमाश्रीवर्धनो जगत्॥<br><br>1217: यथाप्रधानं भगवानिति भक्त्या स्तुतो मया। यन्न ब्रह्मादयो देवा विदुस्तत्त्वेन नर्षयः॥<br><br>1218: स्तोतव्यमर्थ्य वन्द्यं च कः स्तोष्यति जगत्पतिम्। भक्त्या त्वेवं पुरस्कृत्य मया यज्ञपतिर्विभुः॥<br><br>1219: ततोऽभ्यनुज्ञां सम्प्राप्य स्तुतो मतिमतां वरः। शिवमेभिः स्तुवन् देवं नामभिः पुष्टिवर्धनैः॥<br><br>1220: नित्ययुक्तः शुचिर्भक्तः प्राप्नोत्यात्मानमात्मना॥<br><br>1221: एतद्धि परमं ब्रह्म परं ब्रह्माधिगच्छति। ऋषयश्चैव देवाश्च स्तुवन्त्येतेन तत्परम्॥<br><br>1222: स्तूयमानो महादेवस्तुष्यते नियतात्मभिः। भक्तानुकम्पी भगवानात्मसंस्थाकरो विभुः॥<br><br>1223: तथैव च मनुष्येषु ये मनुष्याः प्रधानतः। आस्तिकाः श्रद्दधानाश्च बहुभिर्जन्मभिः स्तवैः॥<br><br>1224: भक्त्या ह्यनन्यमीशानं परं देवं सनातनम्। कर्मणा मनसा वाचा भावेनामिततेजसः॥<br><br>1225: शयाना जाग्रमाणाश्च व्रजन्नुपविशंस्तथा। उन्मिषन् निमिषंश्चैव चिन्तयन्तः पुनः पुनः॥<br><br>1226: शृण्वन्तः श्रावयन्तश्च कथयन्तश्च ते भवम्। स्तुवन्तः स्तूयमानाश्च तुष्यन्ति च रमन्ति च॥<br><br>1227: जन्मकोटिसहस्रेषु नानासंसारयोनिषु। जन्तोर्विगतपापस्य भवे भक्तिः प्रजायते॥<br><br>1228: उत्पन्ना च भवे भक्तिरनन्या सर्वभावतः। भाविनः कारणे चास्य सर्वयुक्तस्य सर्वथा॥<br><br>1229: एतद् देवेषु दुष्प्रापं मनुष्येषु न लभ्यते। निर्विघ्ना निश्चला रुद्रे भक्तिरव्यभिचारिणी॥<br><br>1230: तस्यैव च प्रसादेन भक्तिरुत्पद्यते नृणाम्। येन यान्ति परां सिद्धिं तद्भागवतचेतसः॥<br><br>1231: ये सर्वभावानुगताः प्रपद्यन्ते महेश्वरम्। प्रपन्नवत्सलो देवः संसारात् तान् समुद्धरेत्॥<br><br>1232: एवमन्ये विकुर्वन्ति देवाः संसारमोचनम्। मनुष्याणामृते देवं नान्या शक्तिस्तपोबलम्॥<br><br>1233: इति तेनेन्द्रकल्पेन भगवान् सदसत्पतिः। कृत्तिवासाः स्तुतः कृष्ण तण्डिना शुभबुद्धिना॥<br><br>1234: स्तवमेतं भगवतो ब्रह्मा स्वयमधारयत्। गीयते च स बुद्ध्येत ब्रह्मा शंकरसंनिधौ॥<br><br>1235: इदं पुण्यं पवित्रं च सर्वदा पापनाशनम्। योगदं मोक्षदं चैव स्वर्गदं तोषदं तथा॥<br><br>1236: एवमेतत् पठन्ते य एकभक्त्या तु शङ्करम्। या गतिः सांख्ययोगानां व्रजन्त्येतां गतिं तदा॥<br><br>1237: स्तवमेतं प्रयलेन सदा रुद्रस्य संनिधौ। अब्दमेकं चरेद्भक्तः प्राप्नुयादीप्सितं फलम्॥<br><br>1238: एतद् रहस्यं परमं ब्रह्मणो हृदि संस्थितम्। ब्रह्मा प्रोवाच शक्राय शक्रः प्रोवाच मृत्यवे॥<br><br>1239: मृत्युः प्रोवाच रुद्रेभ्यो रुद्रेभ्यस्तण्डिमागमत्। महता तपसा प्राप्तस्तण्डिना ब्रह्मसद्मनि॥<br><br>1240: तण्डिः प्रोवाच शुक्राय गौतमाय च भार्गवः। वैवस्वताय मनवे गौतमः प्राह माधव॥<br><br>1241: नारायणाय साध्याय समाधिष्ठाय धीमते। यमाय प्राह भगवान् साध्यो नारायणोऽच्युतः॥<br><br>1242: नाचिकेताय भगवानाह वैवस्वतो यमः। मार्कण्डेयाय वार्ष्णेय नाचिकेतोऽभ्यभाषत॥<br><br>1243: मार्कण्डेयान्मया प्राप्तो नियमेन जनार्दन। तवाप्यहममित्रघ्न स्तवं दद्यां ह्याविश्रुतम्॥<br><br>1244: स्वर्ण्यमारोग्यमायुष्यं धन्यं वेदेन सम्मितम्। नास्य विनं विकुर्वन्ति दानवा यक्षराक्षसाः। पिशाचा यातुधाना वा गुह्यका भुजगा अपि॥<br><br>1245: यः पठेत शुचिः पार्थ ब्रह्मचारी जितेन्द्रियः। अभग्नयोगो वर्षं तु सोऽश्वमेधफलं लभेत्॥<br><br>1246: वैशम्पायन उवाच महायोगी ततः प्राह कृष्णद्वैपायनो मुनिः। पठस्व पुत्र भद्रं ते प्रीयतां ते महेश्वरः। । पुरा पुत्र मया मेरौ तप्यता परमं तपः। पुत्रहेतोर्महाराजस्तव एषोऽनुकीर्तितः॥<br><br>1247: लब्धवानीप्सिता कामानहं वै पाण्डुनन्दन। तथात्वमपि शद्धि सर्वान् कामानवाप्स्यसि॥<br><br>1248: कपिलश्च ततः प्राह सांख्यर्षिर्देवसम्मतः। मया जन्मान्यनेकानि भक्त्या चाराधितो भवः॥<br><br>1249: प्रीतश्च भगवान् ज्ञानं ददौ मम भवान्तकम्। चारुशीर्षस्ततः प्राह शक्रस्य दयितः सखा। आलम्बायन इत्येवं विश्रुतः करुणात्मकः॥<br><br>1250: मया गोकर्णमासाद्य तपस्तत्वा शतं समाः। अयोनिजानां दान्तानां धर्मज्ञानां सुवर्चसाम्॥<br><br>1251: अजराणामदुःखानां शतवर्षसहस्रिणाम्। लब्धं पुत्रशतं शर्वात् पुरा पाण्डुनृपात्मज॥<br><br>1252: वाल्मीकिश्चाह भगवान् युधिष्ठिरमिदं वचः। विवादे साग्निमुनिभिर्ब्रह्मनो वै भवानिति॥<br><br>1253: उक्तं क्षणेन चाविष्टस्तेनाधर्मेण भारत। सोऽहमीशानमनघममोघं शरणं गतः॥<br><br>1254: मुक्तश्चास्मि ततः पापैस्ततो दुःखविनाशनः। आह मां त्रिपुरघ्नो वै यशस्तेऽयं भविष्यति॥<br><br>1255: जामदग्न्यश्च कौन्तेयमिदं धर्मभृतां वरः। ऋषिमध्ये स्थितः प्राह ज्वलन्निव दिवाकरः॥<br><br>1256: पितृविप्रवधेनाहमार्तो वै पाण्डवाग्रज। शुचिर्भूत्वा महादेवं गतोऽस्मि शरणं नृप॥<br><br>1257: नामभिश्चास्तुवं देवं ततस्तुष्टोऽभवद् भवः। परशुं च ततो देवो दिव्यान्यस्त्राणि चैव मे॥<br><br>1258: पापं च ते न भविता अजेयश्च भविष्यसि। न ते प्रभविता मृत्युरजरश्च भविष्यसि॥<br><br>1259: आह मां भगवानेवं शिखण्डी शिवविग्रहः। तदवाप्तं च मे सर्वं प्रसादात् तस्य धीमतः॥<br><br>1260: विश्वामित्रस्तदोवाच क्षत्रियोऽहं तदाभवम्। ब्राह्मणोऽहं भवानीति मया चाराधितो भवः॥<br><br>1261: तत्प्रसादान्मया प्राप्तं ब्राह्मण्यं दुर्लभं महत्। असितो देवलश्चैव प्राह पाण्डुसुतं नृपम्॥<br><br>1262: शापाच्छक्रस्य कौन्तेय विभो धर्मोऽनशत् तदा। तन्मे धर्मे यशश्चाग्र्यमायुश्चैवाददत् प्रभुः॥<br><br>1263: ऋषिर्गृत्समदो नाम शक्रस्य दयितः सखा। प्राहाजमीढं भगवान् बृहस्पतिसमद्युतिः॥<br><br>1264: वरिष्ठो नाम भगवांश्चाक्षुषस्य मनोः सुतः। शतक्रतोरचिन्त्यस्य सत्रे वर्षसहस्रिके॥<br><br>1265: वर्तमानेऽब्रवीद् वाक्यं साम्नि छुच्चारिते मया। रथन्तरे द्विजश्रेष्ठ न सम्यगिति वर्तते॥<br><br>1266: समीक्षस्व पुनर्बुद्ध्या पापं त्यक्त्वा द्विजोत्तम। अयज्ञवाहिनं पापमकार्षीस्त्वं सुदुर्मते॥<br><br>1267: एवमुक्त्वा महाक्रोधः प्राह शम्भुं पुनर्वचः। प्रज्ञया रहितो दुःखी नित्यभीतो वनेचरः॥<br><br>1268: दशवर्षसहस्राणि दशाष्टौ च शतानि च। नष्टपानीयपवने मृगैरन्यैश्च वर्जिते॥<br><br>1269: अयज्ञीयदुमे देशे रुरुसिंहनिषेविते। भविता त्वं मृगः क्रूरो महादुःखसमन्वितः॥<br><br>1270: तस्य वाक्यस्य निधने पार्थ जातो हं मृगः। ततो मां शरणं प्राप्तं प्राह योगी महेश्वरः॥<br><br>1271: अजरचामरश्चैव भविता दुःखवर्जितः। साम्यं ममास्तु ते सौख्यं युवयोर्वर्धतां क्रतुः॥<br><br>1272: अनुग्रहानेवमेष करोति भगवान् विभुः। परं धाता विधाता च सुखदुःखे च सर्वदा॥<br><br>1273: अचिन्त्य एष भगवान् कर्मणा मनसा गिरा। न मे तात युधिश्रेष्ठ विद्यया पण्डितः समः॥<br><br>1274: वासुदेवस्तदोवाच पुनर्मतिमतां वरः। सुवर्णाक्षो महादेवस्तपसा तोषितो मया॥<br><br>1275: ततोऽथ भगवानाह प्रीतो मां वै युधिष्ठिर। अर्थात् प्रियतरः कृष्ण मत्प्रसादाद् भविष्यसि॥<br><br>1276: अपराजितश्च युद्धेषु तेजश्चैवानलोपमम्। एवं सहस्रशश्चान्यान् महादेवो वरं ददौ॥<br><br>1277: मणिमन्थेऽथ शैले वै पुरा सम्पूजितो मया। वर्षायुतसहस्राणां सहस्रं शतमेव च॥<br><br>1278: ततो मां भगवान् प्रीत इदं वचनमब्रवीत्। वरं वृणीष्व भद्रं ते यस्ते मनसि वर्तते॥<br><br>1279: ततः प्रणम्य शिरसा इदं वचनमब्रुवम्। यदि प्रीतो महादेवो भक्त्या परमया प्रभुः॥<br><br>1280: नित्यकालं तवेशान भक्तिर्भवतु मे स्थिरा। एवमस्त्विति भगवांस्तत्रोक्त्वान्तरधीयत॥<br><br>1281: जैगीषव्य उवाच ममाष्टगुणमैश्वर्यं दत्तं भगवता पुरा। यत्नेनान्येन बलिना वाराणस्यां युधिष्ठिर॥<br><br>1282: गर्ग उवाच चतुःषष्ट्यङ्गमददत् कलाज्ञानं ममाद्भुतम्। सरस्वत्यास्तटे तुष्टो मनोयज्ञेन पाण्डव॥<br><br>1283: तुल्यं मम सहस्रं तु सुतानां ब्रह्मवादिनाम्। आयुश्चैव सपुत्रस्य संवत्सरशतायुतम्॥<br><br>1284: पराशर उवाच प्रसाद्येह पुरा शर्वं मनसाचिन्तयं नृप। महातपा महातेजा महायोगी महायशाः॥<br><br>1285: वेदव्यास: श्रियावासो ब्राह्मणः करुणान्वितः। अप्यसावीप्सितः पुत्रो मम स्याद् वै महेश्वरात्॥<br><br>1286: इति मत्वा हृदि मतं प्राह मां सुरसत्तमः। मयि सम्भावना यास्याः फलात्कृष्णोभविष्यति॥<br><br>1287: ४२ सावर्णस्य मनोः सर्गे सप्तर्षिश्च भविष्यति। वेदानां च स वै वक्ता कुरुवंशकरस्तथा॥<br><br>1288: इतिहासस्य कर्ता च पुत्रस्ते जगतो हितः। भविष्यति महेन्द्रस्य दयितः स महामुनिः॥<br><br>1289: अजरचामरश्चैव पराशर सुतस्तव। एवमुक्त्वा स भगवांस्तत्रैवान्तरधीयत॥<br><br>1290: युधिष्ठिर महायोगी वीर्यवानक्षयोऽव्ययः। मन्डव्य उवाच अचौरश्चौरशङ्कायां शूले भिन्नो ह्यहं तदा॥<br><br>1291: तत्रस्थेन स्तुतो देवः प्राह मां वै नरेश्वर। मोक्षं प्राप्स्यसि शूलाच्च जीविष्यसि समार्बुदम्॥<br><br>1292: रुजा शूलकृता चैव न ते विप्र भविष्यति। आधिभिर्व्याधिभिश्चैव वर्जितस्त्वं भविष्धसि॥<br><br>1293: पादाच्चतुर्थात् सम्भूत आत्मा यस्मान्मुने तव। त्वं भविष्यस्यनुपमो जन्म वै सफलं कुरु॥<br><br>1294: तीर्थाभिषेकं सकलं त्वमविघ्नेन चाप्स्यसि। स्वर्गे चैवाक्षयं विप्र विदधामि तवोर्जितम्॥<br><br>1295: एवमुक्त्वा भगवान् वरेण्यो वृषवाहनः। महेश्वरो महाराज कृत्तिवासा महाद्युतिः॥<br><br>1296: गालव उवाच सगणो दैवतश्रेष्ठस्तत्रैवान्तरधीयत। विश्वामित्राभ्यनुज्ञातो ह्यहं पितरमागतः॥<br><br>1297: अब्रवीन्मां ततो माता दुःखिता रुदती भृशम्। कौशिकेनाभ्यनुज्ञातं पुत्रं वेदविभूषितम्॥<br><br>1298: न तात तरुणं दान्तं पिता त्वां पश्यतेऽनघ। श्रुत्वा जनन्या वचनं निराशो गुरुदर्शने॥<br><br>1299: नियतात्मा महादेवमपश्यं सोऽब्रवीच्च माम्। पिता माता च ते त्वं च पुत्र मृत्युविवर्जिताः॥<br><br>1300: भविष्यथ विश क्षिप्रं द्रष्टासि पितरं क्षये। अनुज्ञातो भगवता गृहं गत्वा युधिष्ठिर। ॥<br><br>1301: अपश्यं पितरं तात इष्टिं कृत्वा विनिःसृतम्। उपस्पृश्य गृहीत्वेध्मं कुशांश्च शरणाकुरून्॥<br><br>1302: तान् विसृज्य च मां प्राह पिता सास्राविलेक्षणः। प्रणमन्तं परिष्वज्य मूर्युपाघ्राय पाण्डव॥<br><br>1303: वैशम्पायन उवाच दिष्ट्या दृष्टोऽसि मे पुत्र कृतविद्य इहागतः। एतान्यत्यद्भुतान्येव कर्माण्यथ महात्मनः॥<br><br>1304: प्रोक्तानि मुनिभिः श्रुत्वा विस्मयामास पाण्डवः। ततः कृष्णोऽब्रवीद् वाक्यं पुनर्मतिमतां वरः॥<br><br>1305: वासुदेव उवाच युधिष्ठिरं धर्मनिधि पुरुहूतपिवेश्वरः। उपमन्युर्मयि प्राह तपन्निव दिवाकरः॥<br><br>1306: अशुभैः पापकर्माणो ये नराः कलुषीकृतः। ईशानं न प्रपद्यन्ते तमोराजसवृत्तयः॥<br><br>1307: ईश्वरं सम्प्रपद्यन्ते द्विजा भवितभावनाः। सर्वथा वर्तमानोऽपि यो भक्तः परमेश्वरे॥<br><br>1308: सदृशोऽरण्यवासीनां मुनीनां भावितात्मनाम्। ब्रह्मत्वं केशवत्वं वा शक्रत्वं वा सुरैः सह॥<br><br>1309: त्रैलोक्यस्याधिपत्यं वा तुष्टो रुद्रः प्रयच्छति। मनसापि शिवं तात ये प्रपद्यन्ति मानवाः॥<br><br>1310: विधूय सर्वपापानि देवैः सह वसन्ति ते। भित्त्वा भित्त्वा च कूलानि हत्वा सर्वमिदं जगत्॥<br><br>1311: यजेद् देवं विरूपाक्षं न स पापेन लिप्यते। सर्वलक्षणहीनोऽपि युक्तो वा सर्वपातकैः॥<br><br>1312: सर्वं तुदति तत्पापं भवयञ्छिवमात्मना। कीटपक्षिपतङ्गानां तिरश्चामपि केशव॥<br><br>1313: ६८। महादेवप्रपन्नानां न भयं विद्यते क्वचित्। एवमेव महादेवं भक्ता ये मानवा भुवि॥<br><br>1314: न ते संसारवशगा इति मे निश्चिता मतिः। ततः कृष्णोऽब्रवीद् वाक्यं धर्मपुत्रं युधिष्ठिरम्॥<br><br>1315: विष्णु उवाच आदित्यचन्द्रावनिलानलौ च द्यौर्भूमिरापो वसवोऽथ विश्वे। धतार्यमा शुक्रबृहस्पती च रुद्राः ससाध्या वरुणोऽथ गोपः॥<br><br>1316: ब्रह्मा शक्रो मारुतो ब्रह्म सत्यं वेदा यज्ञा दक्षिणा वेदवाहाः। सोमो यष्टा यच्च हव्यं हविश्व रक्षा दीक्षा संयमा ये च केचित्॥<br><br>1317: स्वाहा वौषट् ब्राह्मणाः सौरभेयी धर्मे चायं कालचक्रं बलं च। यशो दमो बुद्धिमतां स्थितिश्च शुभाशुभं ये मुनयश्च सप्त॥<br><br>1318: अग्र्या बुद्धिर्मनसा दर्शने च स्पर्शश्चाग्र्यः कर्मणां या च सिद्धिः। गणा देवानामूष्मपाः सोमपाच लेखाः सुयामास्तुषिता ब्रह्मकायाः॥<br><br>1319: आभासुरा गन्धपा धूमपाश्च वाचा विरुद्धाश्च मनोविरुद्धाः। शुद्धाश्च निर्माणरताश्च देवाः स्पर्शाशना दर्शषा आज्यपाश्च॥<br><br>1320: चिन्त्यद्योता ये च देवेषु मुख्या ये चाप्यन्ये देवताश्चाजमीढ। सुपर्णगन्धर्वपिशाचदानवा यक्षास्तथा चारणपन्नगाश्च ७६॥<br><br>1321: स्थूलं सूक्ष्मं मृदु चाप्यसूक्ष्म दुःखं सुखं दुःखमनन्तरं च। सांख्यं योगं तत्पराणां परं च शर्वाज्जातं विद्धि यत् कीर्तितं मे॥<br><br>1322: तत्सम्भूता भूतकृतो वरेण्या: सर्वे देवा भुवनस्यास्य गोपाः। आविश्यमां धरणीं येऽभ्यरक्षन् पुरातनी तस्य देवस्य सृष्टिम्॥<br><br>1323: विचिन्वन्तस्तपसा तन्स्थवीयः किंचित् तत्त्वं प्राणहेतोर्नतोऽस्मि। नाभिष्टुतो नः प्रभुरव्ययः सदा॥<br><br>1324: इमं स्तवं संनियतेन्द्रियश्च भूत्वा शुचिर्यः पुरुषः पठेत। अभग्नयोगो नियतो मासमेकं सम्प्राप्नुयादश्ोधे फलं यत्॥<br><br>1325: वेदान् कृत्स्नान् ब्राह्मणः प्राप्नुयात् तु जयेन्नृपः पार्थ महीं च कृत्स्नाम्। वैश्यो लाभं प्राप्नुयान्नैपुणं च शूद्रो गति प्रेत्य तथा सुखं च॥<br><br>1326: स्तवराजमिमं कृत्वा रुद्राय दधिरे मनः। सर्वदोषापहं पुण्यं पवित्रं च यशस्विनः॥<br><br>1327: यावन्त्यस्य शरीरेषु रोमकूपाणि भारत तावन्त्यब्दससहस्राणि स्वर्गे वसति मानवः॥<br><br>1328: युधिष्ठिर उवाच यदिदं सहधर्मेति प्रोच्यते भरतर्षभ। पाणिग्रहणकाले तु स्त्रीणामेतत् कथं स्मृतम्॥<br><br>1329: आर्ष एष भवेद् धर्मः प्राजापत्योऽथवाऽऽसुरः। यदेतत् सहधर्मेति पूर्वमुक्तं महर्षिभिः॥<br><br>1330: संदेहः सुमहानेष विरुद्ध इति मे मतिः। इह यः सहधर्मो वै प्रेत्यायं विहितः क्व नु॥<br><br>1331: स्वर्गो मृतानां भवति सहधर्मः पितामह। पूर्वमेकस्तु म्रियते क्व चैकस्तिष्ठते वद। ॥<br><br>1332: नानाधर्मफलोपेता नानाकर्मनिवासिताः। नानानिरयनिष्ठान्ता मानुषा बहवो यदा॥<br><br>1333: अनृताः स्त्रिय इत्येवं सूत्रकारो व्यवस्यति। यदानृताः स्त्रियस्तात सहधर्मः कुतः स्मृतः॥<br><br>1334: अनृताः स्त्रिय इत्येवं वेदेष्वपि हि पठ्यते। धर्मोऽयं पूर्विका संज्ञा उपचारःक्रियाविधिः॥<br><br>1335: गह्वरं प्रतिभात्येतन्मम चिन्तयतोऽनिशम्। नि:संदेहमिदं सर्वं पितामह यथाश्रुति॥<br><br>1336: यदैतद् यादृशं चैतद् यथा चैतत् प्रवर्तितम्। निखिलेन महाप्राज्ञ भवानेतद् ब्रवीतु मे॥<br><br>1337: भीष्म उवाच अत्राप्युदाहरन्तीममितिहासं पुरातनम्। अष्टावक्रस्य संवादं दिशया सह भारत॥<br><br>1338: निर्वेष्टुकामस्तु पुरा अष्टावक्रो महातपाः। ऋषेरथ वदान्यस्य ववे कन्यां महात्मनः॥<br><br>1339: सुप्रभां नाम वै नाम्ना रूपेणाप्रतिमां भुवि। गुणप्रभावशीलेन चारित्रेण च शोभनाम्॥<br><br>1340: सा तस्य दृष्वैव मनो जहार शुभलोचना। वनराजी यथा चित्रा वसन्ते कुसुमाचिता॥<br><br>1341: ऋषिस्तमाह देया मे सुता तुभ्यं हि तच्छृणु। गच्छ तावद् दिशं पुण्यामुत्तरां द्रक्ष्यसे ततः॥<br><br>1342: अष्टवक्र उवाच किं द्रष्टव्यं मया तत्र वक्तुमर्हति मे भवान्। तथेदानी मया कार्यं यथा वक्ष्यति मां भवान्॥<br><br>1343: धनदं समतिक्रम्य हिमवन्तं च पर्वतम्। रुद्रस्यायतनं दृष्ट्वा सिद्धचारणसेवितम्॥<br><br>1344: संहृष्टैः पार्षदैर्जुष्टं नृत्यद्भिर्विविधाननैः। दिव्याङ्गरागैः पैशाचैरन्यैर्नानाविधैः प्रभोः॥<br><br>1345: पाणितालसुतालैश्च शम्पातालैः समैस्तथा। सम्प्रहृष्टैः प्रनृत्यद्भिः शर्वस्तत्र निषेव्यते॥<br><br>1346: इष्टं किल गिरौ स्थानं तद्दिव्यमिति शुश्रुम। नित्यं संनिहितो देवस्तथा ते पार्षदाः स्मृताः॥<br><br>1347: तत्र देव्या तपस्तप्तं शङ्करार्थं सुदुश्चरम्। अतस्तदिष्टं देवस्य तथोमाया इति श्रुतिः॥<br><br>1348: पूर्वं तत्र महापार्श्वे देवस्योत्तरतस्तथा। ऋतवः कालरात्रिश्च ये दिव्या ये च मानुषाः॥<br><br>1349: देवं चोपासते सर्वे रूपिणः किल तत्र ह। तदतिक्रम्य भवनं त्वया यात्वयमेव हि॥<br><br>1350: ततो नीलं वनोद्देशं द्रक्ष्यसे मेघसंनिभम्। रमणीयं मनोग्राहि तत्र वै द्रक्ष्यसे स्त्रियम्॥<br><br>1351: तपस्विनी महाभागां वृद्धां दीक्षामनुष्ठिताम्। द्रष्टव्या सा त्वया तत्र सम्पूज्या चैव यत्नतः॥<br><br>1352: तां दृष्ट्वा विनिवृत्तस्त्वं ततः पाणिं ग्रहीष्यसि। यद्येष समयः सर्वः साध्यतां तत्र गम्यताम्॥<br><br>1353: अष्टवक्र उवाच तथास्तु साधयिष्यामि तत्र यास्याम्यसंशयम्। यत्र त्वं तदसे साधो भवान् भवतु सत्यवाक्॥<br><br>1354: भीष्म उवाच ततोऽगच्छत् स भगवानुत्तरामुत्तरां दिशग्। हिमवन्तं गिरिश्रेष्ठं सिद्धचारणसेवितम्॥<br><br>1355: स गत्वा द्विजशार्दूलो हिमवन्तं महागिरिम्। अभ्यगच्छन्नदी पुण्यां बाहुदां धर्मशालिनीम्॥<br><br>1356: अशोके विमले तीर्थं स्नात्वा वै तर्प्य देवताः। तत्र वासाय शयने कौशे सुखमुवास ह॥<br><br>1357: ततो रात्र्यां व्यतीतायां प्रातरुत्थाय च द्विजः। स्नात्वा प्रादुश्चकाराग्निं स्तुत्वा चैनं प्रधानतः॥<br><br>1358: रुद्राणी रुद्रमासाद्य ह्रदे तत्र समाश्वसत्। विश्रान्तश्च समुत्थाय कैलासमभितो ययौ॥<br><br>1359: सोऽपश्यत् काञ्चनद्वारं दीप्यमानमिव श्रिया। मन्दाकिनी च नलिनी धनदस्य महात्मनः॥<br><br>1360: अथ राक्षसाः सर्वं येऽभिरक्षन्ति पद्मिनीम्। प्रत्युत्थिता भगवन्तं मणिभद्रपुरोगमाः॥<br><br>1361: स तान् प्रत्यर्चयामास राक्षसान् भीमविक्रमान्। निवेदयत मां क्षिप्रं धनदायेति चाब्रवीत्॥<br><br>1362: ते ते राक्षसास्तथा राजन् भगवन्तमथाब्रुवन्। असौ वैश्रवणो राजा स्वयमायाति तेऽन्तिकम्॥<br><br>1363: विदितो भगवानस्य कार्यमागमनस्य यत्। पश्यैनं त्वं महाभागं ज्वलन्तमिव तेजसा॥<br><br>1364: ततो वैश्रवणोऽभ्येत्य अष्टावक्रमनिन्दितम्। विधिवत्कुशलं पृष्ट्वा ततो ब्रह्मार्षब्रवीत्॥<br><br>1365: सुखं प्राप्तो भवान् कच्चित् किं वा मत्तश्चिकीर्षति। ब्रूहि सर्वे करिष्यामि यन्मा वक्ष्यसि वै द्विज॥<br><br>1366: भवनं प्रविश त्वं मे यथाकामं द्विजोत्तम। सत्कृतः कृतकार्यश्च भवान् यास्यत्यविघ्नतः॥<br><br>1367: प्राविशद् भवनं स्वं वै गृहीत्वा तं द्विजोत्तमम्। आसनं स्वं ददौ चैव पाद्यमर्थ्य तथैव च॥<br><br>1368: अथोपविष्टयोस्तत्र मणिभद्रपुरोगमाः। निषेदुस्तत्र कौबेरा यक्षगन्धर्वकिन्नराः॥<br><br>1369: ततस्तेषां निषण्णानां धनदो वाक्यमब्रवीत्। भवच्छन्दं समाज्ञाय नृत्येरन्नप्सरोगणाः॥<br><br>1370: आतिथ्यं परमं कार्य शुश्रूषा भवस्तथा। संवर्ततामित्युवाच मुनिर्मधुरया गिरा॥<br><br>1371: अथोर्वरा मिश्रकेशी रम्भा चैवोर्वशी तथा। अलम्बुषा घृताची च चित्रा चित्राङ्गदा रुचिः॥<br><br>1372: मनोहरा सुकेशी च सुमुखी हासिनी प्रभा। विद्युता प्रशमी दान्ता विद्योता रतिरेव च॥<br><br>1373: वै एताश्चान्याश्च बयः प्रनृत्ताप्सरसः शुभाः। अवादयंश्च गन्धर्वा वाद्यानि विविधानि च॥<br><br>1374: अथ प्रवृत्ते गान्धर्वे दिव्ये ऋषिरुपाविशत्। दिव्यं संवत्सरं तत्रारमतैष महातपाः॥<br><br>1375: ततो वैश्रवणो राजा भगवन्तमुवाच ह। साग्रः संवत्सरो जातो विप्रेह तव पश्यतः॥<br><br>1376: हार्योऽयं विषयो ब्रह्मन् गान्धर्वो नाम नामतः। छन्दतो वर्ततां विप्र यथा वदति वा भवान्॥<br><br>1377: अतिथिः पूजनीयस्त्वमिदं च भवतो गृहम्। सर्वमाज्ञाप्यतामाशु परवन्तो वयं त्वयि॥<br><br>1378: अथ वैश्रवणं प्रीतो भगवान् प्रत्यभाषत। अर्चितोऽस्मि यथान्यायं गमिष्यामि धनेश्वर। ॥<br><br>1379: प्रीतोऽस्मि सदृशं चैव तव सर्वं धनाधिप। तव प्रसादाद् भगवन् महर्षेश्च महात्मनः॥<br><br>1380: नियोगादद्य यास्यामि वृद्धिमानृद्धिमान् भव। अथ निष्क्रम्य भगवान् प्रययावुत्तरामुखः॥<br><br>1381: कैलासं मन्दरं हैमं सर्वाननुचचार ह। तानतीत्य महाशैलान् कैरातं स्थानमुत्तमम्॥<br><br>1382: प्रदक्षिणं तथा चक्रे प्रयतः शिरसा नतः। धरणीमवतीर्याथ पूतात्मासौ तदाभवत्॥<br><br>1383: स तं प्रदक्षिणं कृत्वा त्रिः शैलं चोत्तरामुखः। समेन भूमिभागेन ययौ प्रीतिपुरस्कृतः॥<br><br>1384: ततोऽपरं वनोद्देशं रमणीयमपश्यत। सर्वर्तुभिर्मूलफलैः पक्षिभिश्च समन्वितैः॥<br><br>1385: रमणीयैर्वनोद्देशैस्तत्र तत्र विभूषितम्। तत्राश्रमपदं दिव्यं ददर्श भगवानथ॥<br><br>1386: शैलांश्च विविधाकारान् काञ्चनान् रत्नभूषितान्। मणिभूमौ निविष्टाश्च पुष्करिण्यस्तथैव च॥<br><br>1387: अन्यान्यपि सुरम्याणि पश्यतः सुबहून्यथ। भृशं तस्य मनो रेमे महर्षे वितात्मनः॥<br><br>1388: स तत्र काञ्चनं दिव्यं सर्वरत्नमयं गृहम्। ददर्शाद्भुतसंकाशं धनदस्य गृहाद् वरम्॥<br><br>1389: महान्तो यत्र विविधा मणिकाञ्चपर्वताः। विमानानि च रम्याणि रत्नानि विविधानि च॥<br><br>1390: मन्दारपुष्पैः संकीर्णो तथा मन्दाकिनी नदीम्। स्वयंप्रभाश्च मणयो वढभूमिश्च भूषिता॥<br><br>1391: नानाविधैश्च भवनैर्विचित्रमणितोरणैः। मुक्ताजालविनिक्षिप्तैर्मणिरत्नविभूषितैः॥<br><br>1392: मनोदृष्टिहरै रम्यैः सर्वतः संवृतं शुभैः। ऋषिभिश्चावृतं तत्र आश्रमं तं मनोहरम्॥<br><br>1393: ततस्तस्याभवच्चिन्ता कुत्र वासो भवेदिति। अथ द्वारं समभितो गत्वा स्थित्वा ततोऽब्रवीत्॥<br><br>1394: अतिथिं समनुप्राप्तमभिजानन्तु येऽत्र वै। अथ कन्याः परिवृता गृहात् तस्माद् विनिर्गताः॥<br><br>1395: नानारूपाः सप्त विभो कन्याः सर्वा मनोहराः। यां यामपश्यत् कन्यां वै सा सा तस्य मनोऽहरत्॥<br><br>1396: न च शक्तो वारयितुं मनोऽस्याथावसीदति। ततो धृतिः समुत्पन्ना तस्य विप्रस्य धीमतः॥<br><br>1397: अथ तं प्रमदाः प्राहुर्भगवान् प्रविशत्विति। स च तासां सुरूपाणां तस्यैव भवनस्य हि॥<br><br>1398: कौतूहलं समाविष्टः प्रविवेश गृहं द्विजः। तत्रापश्यज्जरायुक्तामरजोऽम्बरधारिणीम्॥<br><br>1399: वृद्धां पर्यङ्कमासीनां सर्वाभरणभूषिताम्। स्वस्तीति तेन चैवोक्ता सा स्त्री प्रत्यवदत् तदा॥<br><br>1400: प्रत्युत्थाय च तं विप्रमास्यतामित्युवाच ह। सर्वाः स्वानालयान् यान्तु एका मामुपतिष्ठतु॥<br><br>1401: प्रज्ञाता या प्रशान्ता या शेषा गच्छन्तु च्छन्दतः। ततः प्रदक्षिणीकृत्य कन्यास्तास्तमृषि तदा॥<br><br>1402: निश्चक्रमुर्गृहात् तस्मात् सा वृद्धार्थं व्यतिष्ठत। अथ तां संविशन् प्राह शयने भास्वरे तदा॥<br><br>1403: त्वयापि सुप्यतां भद्रे रजनी ह्यतिवर्तते। संलापात् तेन विप्रेण तथा सा तत्र भाषिता॥<br><br>1404: द्वितीये शयने दिव्ये संविवेश महाप्रभे। अथ सा वेपमानाङ्गी निमित्तं शीतजं तदा॥<br><br>1405: व्यपदिश्य महर्षेः शयनं व्यवरोहत। स्वागतेनागतां तां तु भगवानभ्यभाषत॥<br><br>1406: सोपागूहद् भुजाभ्यां तु ऋषि प्रीत्या नरर्षभ। निर्विकारमृर्षि चापि काष्ठकुड्योपमं तदा॥<br><br>1407: दुःखिता प्रेक्ष्य संजल्पमकार्षीदृषिणा सह। ब्रह्मन्नकामतोऽन्यास्ति स्त्रीणां पुरुषतो धृतिः॥<br><br>1408: कामेन मोहिता चाहं त्वां भजन्तीं भजस्व माम्। प्रहृष्टो भव विप्रर्षे समागच्छ मया सह॥<br><br>1409: उपगूह च मां विप्र कामार्ताहं भृशं त्वयि। एतद्धि तव धर्मात्मंस्तपसः पूज्यते फलम्॥<br><br>1410: प्रार्थितं दर्शनादेव भजमानां भजस्व माम्। मम चेदं धनं सर्वे यच्चान्यदपि पश्यसि॥<br><br>1411: प्रभुस्त्वं भव सर्वत्र मयि चैव न संशयः। सर्वान् कामान् विधास्यामि रमस्व सहितो मया। । ८४ रमणीये वने विप्र सर्वकामफलप्रदे। त्वद्वशाहं भविष्यामि रंस्यसे च मया सह॥<br><br>1412: सर्वान् कामानुपाश्नीमो ये दिव्या ये च मानुषाः। नातः परं हि नारीणां विद्यते च कदाचन॥<br><br>1413: यथा पुरुषसंसर्गः परमेतद्धि नः फलम्। आत्मच्छन्देन वर्तन्ते नार्यो मन्मथचोदिताः॥<br><br>1414: न च दह्यन्ति गच्छन्त्यः सुतप्तैरपि पांसुभिः। अष्टावक्र उवाच परदारनहं भद्रे न गच्छेयं कथंचन॥<br><br>1415: दूषितं धर्मशास्त्रज्ञैः परदाराभिमर्शनम्। भद्रे निवेष्टुकामं मां विद्धि सत्येन वै शपे॥<br><br>1416: विषयेष्वनभिज्ञोऽहं धर्मार्थं किल संततिः। एवं लोकान् गमिष्यामि पुत्रैरिति न संशयः॥<br><br>1417: भद्रे धर्मे विजानीहि ज्ञात्वा चोपरमस्व ह। स्व्युवाच नानिलोऽग्निर्न वरुणो न चान्ये त्रिदशा द्विज॥<br><br>1418: प्रियाः स्त्रीणां यथा कामोरतिशीला हि योषितः। सहस्रे किल नारीणां प्राप्येतैका कदाचन॥<br><br>1419: तथा शतसहस्रेषु यदि काचित् पतिव्रता। नैता जानन्ति पितरं न कुलं न च मातरम्॥<br><br>1420: न भ्रातॄन् न च भर्तारं न च पुत्रान् न देवरान्। लीलायन्त्यः कुलं घ्नन्ति कूलानीव सरिद्वराः। दोषान् सर्वांश्च मत्वाऽऽशु प्रजापतिरभाषत॥<br><br>1421: भीष्म उवाच ततः स ऋषिरेकाग्रस्तां स्त्रियं प्रत्यभाषत। आस्यतां रुचितश्छन्दः किं च कार्यं ब्रवीहि मे॥<br><br>1422: सा स्त्री प्रोवाच भगवन् द्रक्ष्यसे देशकालतः। वस तावन्महाभाग कृतकृत्यो भविष्यसि॥<br><br>1423: ब्रह्मर्पिस्तामथोवाच स तथेति युधिष्ठिर। वत्स्येऽहं यावदुत्साहो भवत्या नात्र संशयः॥<br><br>1424: अथर्षिरभिसम्प्रेक्ष्य स्त्रियं तां जरयार्दिताम्। चिन्तां परमिकां भेजे संतप्त इव चाभवत्॥<br><br>1425: यद् यदकं हि सोऽपश्यत् तस्या विप्रर्षभस्तदा। नारमत् तत्र तत्रास्य दृष्टी रूपविरागिता॥<br><br>1426: देवतेयं गृहस्यास्य शापात् किं नु विरूपिता। अस्याश्च कारणं वेत्तुं न युक्तं सहसा मया॥<br><br>1427: इति चिन्ताविविक्तस्य तमर्थे ज्ञातुमिच्छतः। व्यगच्छत् तदहःशेषं मनसा व्याकुलेन तु॥<br><br>1428: अथ सा स्त्री तथोवाच भगवन् पश्य वै रवेः। रूपं संध्याभ्रसंरक्तं किमुपस्थाष्यतां तव॥<br><br>1429: स उवाच ततस्तां स्त्री स्नानोदकमिहानय। उपासिष्ये ततः सन्ध्यां वाग्यतो नियतेन्द्रिय॥<br><br>1430: भीष्म उवाच अथ सा स्त्री तमुवाच बाढमेवं भवत्विति। तैलं दिव्यमुपादाय स्नानशाटीमुपानयत्॥<br><br>1431: अनुज्ञाता च मुनिना सा स्त्री तेन महात्मना। अथास्य तैलेनाङ्गानि सर्वाण्येवाभ्यमृक्षत॥<br><br>1432: शनैश्चोत्सादितस्तत्र स्नानशालामुपागमत्। भद्रासन ततश्चित्रमृषिरन्वगमन्नवम्॥<br><br>1433: अथोपविष्टश्च यदा तस्मिन् भद्रासने तदा। स्नापयामास शनकैस्तमृषि सुखहस्तवत्॥<br><br>1434: दिव्यं च विधिवच्चक्रे सोपचारं मुनेस्तदा। स तेन सुसुखोष्णेन तस्या हस्तसुखेन च॥<br><br>1435: व्यतीतां रजनी कृत्स्ना नाजानात् स महाव्रतः। तत उत्थाय स मुनिस्तदा परमविस्मितः॥<br><br>1436: पूर्वस्यां दिशि सूर्ये च सोऽपश्यदुदितं दिवि। तस्य बुद्धिरयं किं नु मोहस्तत्त्वमिदं भवेत्॥<br><br>1437: अथोपास्य सहस्रांशुं किं करोमीत्युवाच ताम्। सा चामृतरसप्रख्यं ऋषेरन्नमुपाहरत्॥<br><br>1438: तस्य स्वादुतयानस्य न प्रभूतं चकार सः। व्यगमच्चाप्यहःशेषं ततः संध्यागमत् पुनः॥<br><br>1439: अथ सा स्त्री भगवन्तं सुप्यतामित्यचोदयत्। तत्र वै शयने दिव्ये तस्य तस्याश्च कल्पिते॥<br><br>1440: पृथक् चैव तथा सुप्तौ सा स्त्री स च मुनिस्तदा। तथार्धरात्रे सा स्त्री तु शयनं तदुपागमत्॥<br><br>1441: अष्टवक्र उवाच न भद्रे परदारेषु मनो मे सम्प्रसज्जति। उत्तिष्ठ भद्रे भद्रं ते स्वयं वै विरमस्व च॥<br><br>1442: भीष्म उवाच सा तदा तेन विप्रेण तथा तेन निवर्तिता। स्वतन्त्रास्मीत्युवाचर्षिः न धर्मच्छलमस्ति ते॥<br><br>1443: अष्टवक्र उवाच नास्ति स्वतन्त्रता स्त्रीणामस्वतन्त्रा हि योषितः। प्रजापतिमतं ह्येतन्न स्त्री स्वातन्त्र्यमर्हति॥<br><br>1444: स्त्र्युरुवाच बाधते मैथुनं विप्र मम भक्तिं च पश्य वै। अधर्मे प्राप्स्यसे विप्र यन्मां त्वं नाभिनन्दसि॥<br><br>1445: अष्टवक्र उवाच हरन्ति दोषजातानि नरं जातं यथेच्छकम्। प्रभवामि सदा धृत्या भद्रे स्वशयनं व्रज॥<br><br>1446: स्व्युरुवाच शिरसा प्रणमे विप्र प्रसादं कर्तुमर्हसि। भूमौ निपतमानायाः शरणं भव मेऽनघ॥<br><br>1447: यदि वा दोषजातं त्वं परदारेषु पश्यसि। आत्मानं स्पर्शयाम्यद्य पाणिं गृह्णीष्व मे द्विज॥<br><br>1448: न दोषो भविता चैव सत्येनैतद् ब्रवीम्यहम्। स्वतन्त्रां मां विजानीहि योऽधर्मः सोऽस्तु वै मयि। त्वय्यावेशितचित्ता च स्वतन्त्रास्मि भजस्व माम्॥<br><br>1449: अष्टवक्र उवाच स्वतन्त्रा त्वं कथं भद्रे बूहि कारणमत्र वै। नास्ति त्रिलोके स्त्री काचिद् या वै स्वातन्त्र्यमर्हति॥<br><br>1450: पिता रक्षति कौमारे भर्ता रक्षति यौवने। पुत्राश्च स्थविरे काले नास्ति स्त्रीणां स्वतन्त्रता॥<br><br>1451: स्व्युरुवाच कौमारं ब्रह्मचर्ये मे कन्यैवास्मि न संशयः। पत्नी कुरुष्व मां विप्र श्रद्धां विजहि मा मम॥<br><br>1452: अष्टवक्र उवाच यथा मम तथा तुभ्यं यथा तुभ्यं तथा मम। जिज्ञासेयमषेस्तस्य विघ्नः सत्यं न किं भवेत्॥<br><br>1453: आश्चर्ये परमं हीदं किं नु श्रेयो हि मे भवेत्। दिव्याभरणवस्त्रा हि कन्येयं मामुपस्थिता॥<br><br>1454: किं त्वस्याः परमं रूपं जीर्णमासीत् कथं पुनः। कन्यारूपमिहाद्यैवं किमिवात्रोत्तरं भवेत्॥<br><br>1455: यथा परं शक्तिधृतेर्न व्युत्थास्ये कथंचन। न रोचते हि व्युत्थानं सत्येनासादयाम्यहम्॥<br><br>1456: युधिष्ठिर उवाच न बिभेति कथं सा स्त्री शापाच्च परमद्युतेः। कथं निवृत्तो भगवांस्तद् भवान् प्रब्रवीतु मे॥<br><br>1457: भीष्म उवाच अष्टावक्रोऽन्वपृच्छत् तां रूपं विकुरुषे कथम्। न चानृतं ते वक्तव्यं ब्रूहि ब्राह्मणकाम्यया। ॥<br><br>1458: स्व्युरुवाच द्यावापृथिव्योर्यत्रैषा काम्या ब्राह्मणसत्तम। शृणुष्वावहितः सर्वे यदिदं सत्यविक्रम॥<br><br>1459: जिज्ञासेयं प्रयुक्ता मे स्थिरीकर्तुं तवानघ। अव्युत्थानेन ते लोका जिताः सत्यपराक्रम॥<br><br>1460: उत्तरां मां दिशं विद्धि दृष्टं स्त्रीचापलं च ते। स्थविराणामपि स्त्रीणां बाधते मैथुनज्वरः॥<br><br>1461: तुष्टः पितामहस्तेऽद्य तथा देवाः सवासवाः। स त्वं येन च कार्येण सम्प्राप्तो भगवानिह॥<br><br>1462: प्रेषितस्तेन विप्रेण कन्यापित्रा द्विजर्षभ। तवोपदेशं कर्तुं वै तच्च सर्वे कृतं मया॥<br><br>1463: क्षेमैर्गमिष्यसि गृहं श्रमश्च न भविष्यति। कन्यां प्राप्स्यसि तां विप्र पुत्रिणी च भविष्यति॥<br><br>1464: काम्यया पृष्टवांस्त्वं मां ततो व्याहृतमुत्तमम्। अनतिक्रमणीया सा कृत्स्नैर्लोकैस्त्रिभिः सदा॥<br><br>1465: गच्छस्व सुकृतं कृत्सा किं चान्यच्छ्रोतुमिच्छसि। यावद् ब्रवीमि विप्रर्षे अष्टावक्र यथातथम्॥<br><br>1466: ऋषिणा प्रसादिता चास्मि तव हेतोर्द्विजर्षभ। तस्य सम्माननार्थे मे त्वयि वाक्यं प्रभाषितम्॥<br><br>1467: भीष्म उवाच श्रुत्वा तु वचनं तस्याः स विप्रः प्राञ्जलिः स्थितः। अनुज्ञातस्तया चापि स्वगृहं पुनराव्रजत्॥<br><br>1468: गृहमागत्य विश्रान्तः स्वजनं परिपृच्छय च। अभ्यगच्छच्च तं विप्रं न्यायत: कुरुनन्दन॥<br><br>1469: पृष्टश्च तेन विप्रेण दृष्टं त्वेतन्निदर्शनम्। प्राह विप्रं तदा विप्रः सुप्रीतेनान्तरात्मना॥<br><br>1470: भवता समनुज्ञातः प्रास्थितो गन्धमादनम्। तस्य चोत्तरतो देशे दृष्टं मे दैवतं महत्॥<br><br>1471: तया चाहमनुज्ञातो भवांश्चापि प्रकीर्तितः। श्रावितश्चापि तद्वाक्यं गृहं चाभ्यागतः प्रभो॥<br><br>1472: तमुवाच तदा विप्रः सुतां प्रतिगृहाण मे। नक्षत्रविधियोगेन पात्रं हि परमं भवान्॥<br><br>1473: भीष्म उवाच अष्टावक्रस्तथेत्युक्त्वा प्रतिगृह्य च तां प्रभो। कन्यां परमधर्मात्मा प्रीतिमांश्चाभवत् तदा॥<br><br>1474: कन्यां तां प्रतिगृह्मैव भार्यां परमशोभनाम्। उवास मुदितस्तत्र स्वाश्रमे विगतज्वरः॥<br><br>1475: युधिष्ठिर उवाच किमाहुर्भरतश्रेष्ठ पात्रं विप्राः सनातनाः। ब्राह्मणं लिङ्गिनं चैव ब्राह्मणं वाप्यलिङ्गिनम्॥<br><br>1476: भीष्म उवाच स्ववृत्तिमभिपन्नाथ लिङ्गिने चेतराय च। देयमाहुर्महाराज उभावेतौ तपस्विनौ॥<br><br>1477: युधिष्ठिर उवाच श्रद्धया परया पूतो यः प्रयच्छेद् द्विजातये। हव्यं कव्यं तथा दानं को दोषः स्यात् पितामह॥<br><br>1478: भीष्म उवाच श्रद्धापूतो नरस्तात दुर्दान्तोऽपि न संशयः। पूतो भवति सर्वत्र किमुत त्वं महाद्युते॥<br><br>1479: युधिष्ठिर उवाच न ब्राह्मणं परीक्षेत दैवेषु सततं नरः। कव्यप्रदाने तु बुधाः परीक्ष्यं ब्राह्मणं विदुः॥<br><br>1480: भीष्म उवाच न ब्राह्मणं साध्यते हव्यं दैवात् प्रसिद्ध्यति। देवप्रसादादिज्यन्ते यजमानैर्न संशयः॥<br><br>1481: ब्राह्मणान् भरतश्रेष्ठ सततं ब्रह्मवादिनः। मार्कण्डेयः पुरा प्राह इति लोकेषु बुद्धिमान्॥<br><br>1482: युधिष्ठिर उवाच अपूर्वोऽप्यथवा विद्वान् सम्बन्धी वा यथा भवेत्। तपस्वी यज्ञशीलो वा कथं पात्र भवेत् तु सः॥<br><br>1483: भीष्म उवाच कुलीनः कर्मकृद् वैद्यस्तथैवाप्यानृशंस्यवान्। ह्रीमानृजुः सत्यवादी पात्रं पूर्वं च ये त्रयः॥<br><br>1484: तत्रेमं शृणु मे पार्थ चतुर्णां तेजसां मतम्। पृथिव्याः काश्यपस्याग्नेर्मार्कण्डेयस्य चैव हि॥<br><br>1485: पृथ्वी उवाच यथा महार्णवे क्षिप्तः क्षिप्रं लेष्टुर्विनश्यति। तथा दुश्चरितं सर्वे त्रिवृत्यां च निमज्जति॥<br><br>1486: कश्यप उवाच सर्वे च वेदाः सह षड्भिरङ्गैः सांख्यं पुराणं च कुले च जन्मा नैतानि सर्वाणि गतिर्भवन्ति शीलव्यपेतस्य नृप द्विजस्य॥<br><br>1487: अग्निरुवाच अधीयानः पण्डितं मन्यमानो यो विद्यया हन्ति यशः परेषाम्। प्रभ्रश्यतेऽसौ चरते न सत्यं लोकास्तस्य ह्यन्तवन्तो भवन्ति॥<br><br>1488: मार्कण्डेय उवाच अश्वमेधसहस्रं च सत्यं च तुलया धृतम्। नाभिजानामि यद्यस्य सत्यस्यार्धमवाप्नुयात्॥<br><br>1489: भीष्म उवाच इत्युक्त्वा ते जग्मुराशु चत्वारोऽमिततेजसः। पृथिवी काश्यपोऽग्निश्च प्रकृष्टायुश्च भार्गवः॥<br><br>1490: युधिष्ठिर उवाच यदि ते ब्राह्मणा लोके वतिनो भुञ्जते हविः। दत्तं ब्राह्मणकामाय कथं तत् सुकृतं भवेत्॥<br><br>1491: भीष्म उवाच आदिष्टिनो ये राजेन्द्र ब्राह्मणा वेदपारगाः। भुञ्जते ब्रह्मकामाय व्रतलुप्ता भवन्ति ते॥<br><br>1492: युधिष्ठिर उवाच अनेकान्तं बहुद्वारं धर्ममाहुर्मनीषिणः। किंनिमित्तं भवेदत्र तन्मे बूहि पितामह॥<br><br>1493: भीष्म उवाच अहिंसा सत्यमक्रोध आनृशंस्यं दमस्तथा। आर्जवं चैव राजेन्द्र निश्चितं धर्मलक्षणम्॥<br><br>1494: ये तु धर्मे प्रशंसन्तश्चरन्ति पृथिवीमिमाम्। अनाचरन्तस्तद् धर्मे संकरेऽभिरताः प्रभो॥<br><br>1495: तेभ्यो हिरण्यं रत्नं वा गामश्वं वा ददाति यः। दश वर्षाणि विष्ठां स भुङ्क्ते निरयमास्थितः॥<br><br>1496: मेदानां पुल्कसानां च तथैवान्तेवसायिनाम्। कृतं कर्माकृतं वापि रागमोहेन जल्पताम्॥<br><br>1497: वैश्वदेवं च ये मूढा विप्राय ब्रह्मचारिणे। ददते नेह राजेन्द्र ते लोकान् भुञ्जतेऽशुभान्॥<br><br>1498: युधिष्ठिर उवाच किं परं ब्रह्मचर्ये च किं परं धर्मलक्षणम्। किं च श्रेष्ठतमं शौचं तन्मे ब्रूहि पितामह॥<br><br>1499: भीष्म उवाच ब्रह्मचर्यात् परं तात मधुमांसस्य वर्जनम्। मर्यादायां स्थितो धर्मः शमश्चैवास्य लक्षणम्॥<br><br>1500: युधिष्ठिर उवाच कस्मिन् काले चरेद् धर्मे कस्मिन् कालेऽर्थमाचरेत्। कस्मिन् काले सुखी च स्यात् तन्मे ब्रूहि पितामह। । भीष्म उवाच कल्यमर्थं निषेवेत ततो धर्ममनन्तरम्। पश्चात् कामं निषेवेत न च गच्छेत् प्रसङ्गिताम्॥<br><br>1501: ब्राह्मणांश्चैव मन्येत गुरूंश्चाप्यभिपूजयेत्। सर्वभूतानुलोमश्च मृदुशील: प्रियंवदः॥<br><br>1502: अधिकारे यदनृतं यच्च राजसु पैशुनम्। गुरोचालीककरणं तुल्यं तद् ब्रह्महत्यया॥<br><br>1503: प्रहरेन्न नरेन्द्रेषु न हन्याद् गां तथैव च। भ्रूणहत्यासमं चैव उभयं यो निषेवते॥<br><br>1504: नाग्निं परित्यजेज्जातु न च वेदान् परित्यजेत्। न च ब्राह्मणमाक्रोशेत् समं तद् ब्रह्महत्यया॥<br><br>1505: युधिष्ठिर उवाच कीदृशाः साधवो विप्राः केभ्यो दत्तं महाफलम्। कीदृशानां च भोक्तव्यं तन्मे ब्रूहि पितामह॥<br><br>1506: भीष्म उवाच अक्रोधना धर्मपरा: सत्यनित्या दमे रताः। तादृशा: साधवो विप्रास्तेभ्यो दत्तं महाफलम्॥<br><br>1507: अमानिनः सर्वसहा दृढार्थी विजितेन्द्रियाः। सर्वभूतहिता मैत्रास्तेभ्यो दत्तं महाफलम्॥<br><br>1508: अलुब्धाः शुचयो वैद्या ह्रीमन्तः सत्यवादिनः। स्वकर्मनिरता ये च तेभ्यो दत्तं महाफलम्॥<br><br>1509: साङ्गाश्च चतुरो वेदानधीते यो द्विजर्षभः। षड्भ्यः प्रवृत्तः कर्मभ्यस्तं पात्रमृषयो विदुः॥<br><br>1510: ये त्वेवगुणजातीयास्तेभ्यो दत्तं महाफलम्। सहस्रगुणमाप्नोति गुणार्हाय प्रदायकः॥<br><br>1511: प्रज्ञाश्रुताभ्यां वृत्तेन शीलेन च समन्वितः। तारयेत कुलं सर्वमेकोऽपीह द्विजर्षभः॥<br><br>1512: गामश्वं वित्तमन्नं व तद्विधे प्रतिपादयेत्। द्रव्याणि चान्यानि तथा प्रेत्यभावे न शोचति॥<br><br>1513: तारयेत कुलं सर्वमेकोऽयीह द्विजोत्तमः। किमङ्ग पुनरेवैते तस्मात् पात्रं समाचरेत्॥<br><br>1514: निशम्य च गुणोपेतं ब्राह्मणं साधुसम्मतम्। दूरादानाय्य सत्कृत्य सर्वतश्चापि पूजयेत्॥<br><br>1515: निशम्य च गुणोपेतं ब्राह्मणं साधुसम्मतम्। दूरादानाय्य सत्कृत्य सर्वतश्चापि पूजयेत्॥<br><br>1516: युधिष्ठिर उवाच श्राद्धकाले च दैवे च पित्र्येऽपि च पितामह। इच्छामीह त्वयाऽऽख्यातं विहितं यत् सुरर्षिभिः॥<br><br>1517: भीष्म उवाच दैवं पौर्वाह्निकं कुर्यादपराह्वे तु पैतृकम्। मङ्गलाचारसम्पन्नः कृतशौचः प्रयत्नवान्॥<br><br>1518: मनुष्याणां तु मध्याह्ने प्रदद्यादुपपत्तिभिः। कालहीनं तु यद् दानं तं भागं रक्षसां विदुः॥<br><br>1519: लचितं चावलीढं च कलिपूर्वं च यत् कृतम्। रजस्वलाभिदृष्टं च तं भागं रक्षसां विदुः॥<br><br>1520: अवघुष्टं च यद् भुक्तमव्रतेन च भारत। परामृष्टं शुना चैव तं भागं रक्षसां विदुः॥<br><br>1521: केशकीटावपतितं क्षुतं श्वभिरवेक्षितम्। रुदितं चावधूतं च तं भागं रक्षसां विदुः॥<br><br>1522: निरोङ्कारेण यद् भुक्तं सशस्त्रेण च भारत। दुरात्मना च यद् भुक्तं तं भागं रक्षसां विदुः॥<br><br>1523: परोच्छिष्टं च यद् भुक्तं परिभुक्तं च यद् भवेत्। दैवे पित्र्ये च सततं तं भागं रक्षसां विदुः॥<br><br>1524: मन्त्रहीनं क्रियाहीनं यच्छ्राद्धं परिविष्यते। त्रिभिर्वर्णर्नरश्रेष्ठ तं भागं रक्षसां विदुः॥<br><br>1525: आज्याहुतिं विना चैव यत्किञ्चित् परिविष्यते। दुराचारैश्च यद् भुक्तं तं भागं रक्षसां विदुः॥<br><br>1526: ये भागा रक्षसां प्राप्तास्त उक्ता भरतर्षभ। अत ऊर्ध्वं विसर्गस्य परीक्षां ब्राह्मणे शृणु॥<br><br>1527: यावन्तः पतिता विप्रा जडोन्मत्तास्तथैव च। दैवे वाप्यथ पित्र्ये वा राजन् नार्हन्ति केतनम्॥<br><br>1528: श्वित्री क्लीबश्च कुष्ठी च तथा यक्ष्महतश्च यः। अपस्मारी च यश्चान्धो राजन् नार्हन्ति केतनम्॥<br><br>1529: चिकित्सका देवलका वृथा नियमधारिणः। सोमविक्रयिणश्चैव राजन् नार्हन्ति केतनम्॥<br><br>1530: गायना नर्तकाश्चैव प्लवका वादकास्तथा। कथका योधकाश्चैव राजन् नार्हन्ति केतनम्॥<br><br>1531: होतारो वृषलानां च वृषलाध्यापकास्तथा। तथा वृषलशिष्याश्च राजन् नार्हन्ति केतनम्॥<br><br>1532: अनुयोक्ता च यो विप्रो अनुयुक्तश्च भारत। नाहतस्तावपि श्राद्धं ब्रह्मविक्रयिणौ हि तौ॥<br><br>1533: अग्रणीर्यः कृतः पूर्वं वर्णावरपरिग्रहः। ब्राह्मणः सर्वविद्योऽपि राजन् नार्हति केतनम्॥<br><br>1534: अनग्नयश्च ये विप्रा मृतनिर्यातकाश्च ये। स्तेनाश्च पतिताश्चैव राजन् नार्हन्ति केतनम्॥<br><br>1535: अपरिज्ञातपूर्वाश्च गणपूर्वाश्च भारत। पुत्रिकापूर्वपुत्राश्च श्राद्धे नार्हन्ति केतनम्॥<br><br>1536: ऋणकर्ता च यो राजन् यश्च वाधुषिको नरः। प्राणिविक्रयवृत्तिश्च राजन् नार्हन्ति केतनम्॥<br><br>1537: स्त्रीपूर्वाः काण्डपृष्ठाश्च यावन्तो भरतर्षभ। अजपा ब्राह्मणाश्चैव श्राद्धे नाहन्ति केतनम्॥<br><br>1538: श्राद्धे दैवे च निर्दिष्टो ब्राह्मणो भरतर्षभ। दातुः प्रतिग्रहीतुश्च शृणुष्वानुग्रहं पुनः॥<br><br>1539: चीर्णव्रता गुणैर्युक्ता भवेयुर्येऽपि कर्षकाः। सावित्रीज्ञाः क्रियावन्तस्ते राजन् केतनक्षमाः॥<br><br>1540: क्षात्रधर्मिणमण्याजौ केतयेत् कुलजं द्विजम्। न त्वेव वणिजं तात श्राद्धे च परिकल्पयेत्॥<br><br>1541: अग्निहोत्री च यो विप्रो ग्रामवासी च यो भवेत्। अस्तेनश्चातिथिज्ञश्च स राजन् केतनक्षमः॥<br><br>1542: सावित्री जपते यस्तु त्रिकालं भरतर्षभ। भिक्षावृत्तिः क्रियावांश्च स राजन् केतनक्षमः॥<br><br>1543: उदितास्तमितो यश्च तथैवास्तमितोदितः। अहिंस्रश्चाल्पदोषश्च स राजन् केतनक्षमः॥<br><br>1544: अकल्कको ह्यतर्कश्च ब्राह्मणो भरतर्षभ। संसर्गे भैक्ष्यवृत्तिश्च स राजन् केतनक्षमः॥<br><br>1545: अव्रती कितवः स्तेन: प्राणिविक्रयिको वणिक्। पश्चाच्च पीतवान् सोमं स राजन् केतनक्षमः॥<br><br>1546: अर्जयित्वा धनं पूर्वं दारुणैरपि कर्मभिः। भवेत् सर्वातिथिः पश्चात् स राजन् केतनक्षः॥<br><br>1547: ब्रह्मविक्रयनिर्दिष्टं स्त्रिया यच्चार्जितं धनम्। अदेयं पितृविप्रेभ्यो यच्च क्लैब्यादुपार्जितम्॥<br><br>1548: क्रियमाणेऽपवर्गे च यो द्विजो भरतर्षभ। न व्याहरति यद्युक्तं तस्याधर्मो गवानृतम्॥<br><br>1549: श्राद्धस्य ब्राह्मणः कालः प्राप्तं दधि घृतं तथा। सोमक्षयश्च मांसं च यदारण्यं युधिष्ठिर॥<br><br>1550: श्राद्धापवर्गे विप्रस्य स्वधा वै मुदिता भवेत्। क्षत्रियस्यापि यो ब्रूयात् प्रीयन्तां पितरस्त्विति॥<br><br>1551: अपवर्गे त वैश्यस्य श्राद्धकर्मणि भारत। अक्षय्यमभिधातव्यं स्वस्ति शूद्रस्य भारत॥<br><br>1552: पुण्याहवाचनं दैवं ब्राह्मणस्य विधीयते। एतदेव निरोङ्कारं क्षत्रियस्य विधीयते॥<br><br>1553: वैश्यस्य दैवे वक्तव्यं प्रीयन्तां देवता इति। कर्मणामानुपूर्वेण विधिपूर्वं कृतं शृणु॥<br><br>1554: जातकर्मादिकाः सर्वास्त्रिषु वर्णेषु भारत। ब्रह्माक्षत्रे हि मन्त्रोक्ता वैश्यस्य च युधिष्ठिर॥<br><br>1555: विप्रस्य रशना मौजी मौर्वी राजन्यगामिनी। बाल्वजी ह्येव वैश्यस्य धर्म एष युधिष्ठिर। ॥<br><br>1556: दातुः प्रतिग्रहीतुश्च धर्माधर्माविमौ शृणु। ब्राह्मणस्यानृतेऽधर्मः प्रोक्तः पातकसंज्ञितः। चतुर्गुणः क्षत्रियस्य वैश्यस्याष्टगुणः स्मृतः॥<br><br>1557: नान्यत्र ब्राह्मणोऽश्नीयात् पूर्वं विप्रेण केतितः। यवीयान् पशुहिंसायां तुल्यधर्मो भवेत् स हि॥<br><br>1558: तथा राजन्यवैश्याभ्यां यद्यश्नीयात्तु केतितः। यवीयान् पशुहिंसायां भागार्धं समवाप्नुयात्॥<br><br>1559: दैवं वाप्यथवा पिव्यं योऽश्नीयाद् ब्राह्मणादिषु। अस्नातो ब्राह्मणो राजस्तस्याधर्मो गवानृतम्॥<br><br>1560: आशौचो ब्राह्मणो राजन् योऽश्नीयाद् ब्राह्मणादिषु। ज्ञानपूर्वमथो लोभात् तस्याधर्मो गवानृतम्॥<br><br>1561: अर्थेनान्येन यो लिप्सेत् कर्मार्थं चैव भारत। आमन्त्रयति राजेन्द्र तस्याधर्मोऽनृतं स्मृतम्॥<br><br>1562: अवेदव्रतचारित्रास्त्रिभिर्वर्णयुधिष्ठिर। मन्त्रवत्परिविष्यन्ते तस्याधर्मो गवानृतम्॥<br><br>1563: युधिष्ठिर उवाच पित्र्यं वाप्यथवा दैवं दीयते यत् पितामह। एतदिच्छाम्यहं ज्ञातुं दत्तं केषु महाफलम्॥<br><br>1564: भीष्म उवाच येषां दाराः प्रतीक्षन्ते सुवृष्टिमिव कर्षकाः। उच्छेषपरिशेषं हि तान् भोजय युधिष्ठिर॥<br><br>1565: चारित्रनिरता राजन् ये कृशाः कृशवृत्तयः। अर्थिनश्चोपगच्छन्ति तेषु दत्तं महाफलम्॥<br><br>1566: तद्भक्तास्तद्गृहा राजस्तद्वलास्तदपाश्रयाः। अर्थिनश्च भवन्त्यर्थे तेषु दत्तं महाफलम्॥<br><br>1567: तस्करेभ्यः परेभ्यो वा ये भयार्ता युधिष्ठिर। अर्थिनो भोक्तुमिच्छन्ति तेषु दत्तं महाफलम्॥<br><br>1568: अकल्ककस्य विप्रस्य रौक्ष्यात् करकृतात्मनः। वटवो यस्य भिक्षन्ति तेभ्यो दत्तं महाफलम्॥<br><br>1569: हृतस्वा हृतदाराश्च ये विप्रा देशसम्लवे। अर्थार्थमभिगच्छन्ति तेभ्यो दत्तं महाफलम्॥<br><br>1570: व्रतिनो नियमस्थाश्च ये विप्राः श्रुतसम्मताः। तत्समाप्त्यर्थमिच्छन्ति तेभ्यो दत्तं महाफलम्॥<br><br>1571: अत्युत्क्रान्ताश्च धर्मेषु पाषण्डसमयेषु च। कृशप्राणाः कृशधनास्तेभ्यो दत्तं महाफलम्॥<br><br>1572: कृतसर्वस्वहरणा निर्दोषाः प्रभविष्णुभिः। स्पृहयन्ति च भुक्त्वान्नं तेषु दत्तं महाफलम्॥<br><br>1573: तपस्विनस्तपोनिष्ठास्तेषां भैक्षचराश्च ये। अर्थिनः किञ्चिदिच्छन्ति तेषु दत्तं महाफलम्॥<br><br>1574: महाफलविधिने श्रुतस्ते भरतर्षभ। निरयं येन गच्छन्ति स्वर्गे चैव हि तच्छृणु॥<br><br>1575: गुर्वर्थमभयार्थे वा वर्जयित्वा युधिष्ठिर। येऽनृतं कथयन्ति स्म ते वै निरयगामिनः॥<br><br>1576: परदाराभिहर्तारः परदाराभिमर्शिनः। परदारप्रयोक्तारस्ते वै निरयगामिनः॥<br><br>1577: ये परस्वापहर्तारः परस्वानां च नाशकाः। सूचकाश्च परेषां ये ते वै निरयगामिनः॥<br><br>1578: प्रपाणां च सभानां च संक्रमाणां च भारत। अगाराणां च भेत्तारो नरा निरयगामिनः॥<br><br>1579: अनाथां प्रमदां बालां वृद्धां भीता तपस्विनीम्। वञ्चन्ति नरा ये च ते वै निरयगामिनः॥<br><br>1580: वृत्तिच्छेदं गृहच्छेदं दारच्छेदं च भारत। मित्रच्छेदं तथाऽऽशायास्ते वै निरयगामिनः॥<br><br>1581: सूचकाः सेतुभेत्तारः परवृत्त्युपजीवकाः। अकृतज्ञाश्च मित्राणां ते वै निरयगामिनः॥<br><br>1582: पाषण्डा दूषकाश्चैव समयानां च दूषकाः। ये प्रत्यवसिताश्चैव ते वै निरयगामिनः॥<br><br>1583: विषमव्यवहाराश्च विषमाश्चैव वृद्धिषु। लाभेषु विषमाश्चैव ते वै निरयगामिनः॥<br><br>1584: दूतसंव्यवहाराश्च निष्परीक्षाश्च मानवाः। प्राणिहिंसाप्रवृत्ताश्च ते वै निरयगामिनः॥<br><br>1585: कृताशं कृतनिर्देशं कृतभक्तं कृतश्रमम्। भेदैर्ये व्यपकर्षन्ति ते वै निरयगामिनः॥<br><br>1586: पर्यश्नन्ति च ये दारानग्निभृत्यातिथींस्तथा। उत्सन्नपितृदेवेज्यास्ते वै निरयगामिनः॥<br><br>1587: वेदविक्रयिणश्चैव वेदानां चैव दूषकाः। वेदानां लेखकाश्चैव ते वै निरयगामिनः॥<br><br>1588: चातुराश्रम्यबाह्याश्च क्षुतिबाह्याश्च ये नराः। विकर्मभिश्च जीवन्ति ते वै निरयगामिनः॥<br><br>1589: केशविक्रयिका राजन् विषविक्रयिकाश्च ये। क्षीरविक्रयिकाश्चैव ते वै निरयगामिनः॥<br><br>1590: ब्राह्मणानां गवां चैव कन्यानां च युधिष्ठिर। येऽन्तरं यान्ति कार्येषु ते वै निरयगामिनः॥<br><br>1591: शस्त्रविक्रयिकाश्चैव कर्तारश्च युधिष्ठिर। शल्यानां धनुषां चैव ते वै निरयगामिनः॥<br><br>1592: शिलाभिः शङ्कभिर्वापि शुभैर्वा भरतर्षभ। ये मार्गमनुरुन्धन्ति ते वै निरयगामिनः॥<br><br>1593: उपाध्यायांश्च भृत्यांश्च भक्तांश्च भरतर्षभ। ये त्यजन्त्यविकारांस्त्रीस्ते वै निरयगामिनः॥<br><br>1594: अप्राप्तदमकाश्चैव नासानां वेधकाश्च ये। बन्धकाश्च पशूनां ये ते वै निरयगामिनः॥<br><br>1595: अगोप्तारश्च राजानो बलिषड्भागतस्कराः। समर्थाश्चाप्यदातारस्ते वै निरयगामिनः॥<br><br>1596: क्षान्तान् दान्तांस्तथा प्राज्ञान् दीर्घकालं सहोषितान्। त्यजन्ति कृतकृत्या ये ते वै निरयगामिनः॥<br><br>1597: बालानामथ वृद्धानां दासानां चैव ये नराः। अदत्त्वा भक्षयन्त्यग्रे ते वै निरयगामिनः॥<br><br>1598: एते पूर्वं विनिर्दिष्टाः प्रोक्ता निरयगामिनः। भागिनः स्वर्गलोकस्य वक्ष्यामि भरतर्षभ॥<br><br>1599: सर्वेष्वेव तु कार्येषु दैवपूर्वेषु भारत। हन्ति पुत्रान् पशून् कृत्स्नान् ब्राह्मणातिक्रमः कृतः। । दानेन तपसा चैव सत्येन च युधिष्ठि। ये धर्ममनुवर्तन्ते ते नराः स्वर्गगामिनः॥<br><br>1600: शुश्रूषाभिस्तपोभिश्च विद्यामादाय भारत। ये प्रतिग्रहनि:स्नेहास्ते नराः स्वर्गगामिनः॥<br><br>1601: भयात्पापात्तथा बाधाद् दारियाद् व्याधिधर्षणात्। यत्कृते प्रतिमुच्यन्ते ते नराः स्वर्गगामिनः॥<br><br>1602: क्षमावन्तश्च धीराश्च धर्मकार्येषु चोत्थिताः। मङ्गलाचारसम्पन्नाः पुरुषाः स्वर्गगामिनः॥<br><br>1603: निवृत्ता मधुमांसेभ्यः परदारेभ्य एव च। निवृत्ताश्चैव मद्येभ्यस्ते नराः स्वर्गगामिनः॥<br><br>1604: आश्रमाणां च कर्तारः कुलानां चैव भारत। देशानां नगराणां च ते नराः स्वर्गगामिनः॥<br><br>1605: वस्त्राभरणदातारो भक्तपानान्नदास्तथा। कुटुम्बानां च दातारः पुरुषाः स्वर्गगामिनः॥<br><br>1606: सर्वहिंसानिवृत्ताश्च नराः सर्वसहाश्च ये। सर्वस्याश्रयभूताश्च ते नराः स्वर्गगामिनः॥<br><br>1607: मातरं पितरं चैव शुश्रूषन्ति जितेन्द्रियाः। भ्रातृणां चैव सस्नेहास्ते नराः स्वर्गगामिनः॥<br><br>1608: आढ्याश्च बलवन्तश्च यौवनस्थाश्च भारत। ये वै जितेन्द्रिया धीरास्ते नराः स्वर्गगामिनः॥<br><br>1609: अपराधिषु सस्नेहा मृदवो मृदुवत्सलाः। आराधनसुखाश्चापि पुरुषाः स्वर्गगामिनः॥<br><br>1610: सहस्रपरिवेष्टारस्तथैव च सहस्रदाः। त्रातारश्च सहस्राणां ते नराः स्वर्गगामिनः॥<br><br>1611: सुवर्णस्य च दातारो गवां च भरतर्षभ। यानानां वाहनानां च नराः स्वर्गगामिनः॥<br><br>1612: ते वैवाहिकानां द्रव्याणां प्रेष्याणां च युधिष्ठिर। दातारो वाससां चैव ते नराः स्वर्गगामिनः॥<br><br>1613: विहारावसथोद्यानकूपारामसभाप्रपाः। वप्राणां चैव कर्तारस्ते नराः स्वर्गगामिनः॥<br><br>1614: निवेशनानां क्षेत्राणां वसतीनां च भारत। दातारः प्रार्थितानां च ते नराः स्वर्गगामिनः। । १००। रसानां चाथ बीजानां धान्यानां च युधिष्ठिर। स्वयमुत्पाद्य दातारः पुरुषाः स्वर्गगामिनः॥<br><br>1615: यस्मिंस्तस्मिन् कुले जाता बहुपुत्राः शतायुषः। सानुक्रोशा जितक्रोधाः पुरुषाः स्वर्गगामिनः॥<br><br>1616: एतदुक्तममुत्रार्थं दैवं पित्र्यं च भारत। दानधर्मं च दानस्य यत् पूर्वमृषिभिः कृतम्॥<br><br>1617: युधिष्ठिर उवाच इदं मे तत्त्वतो राजन् वक्तुमर्हसि भारत। अहिंसयित्वापि कथं ब्रह्महत्या विधीयते॥<br><br>1618: भीष्म उवाच व्यासमामन्त्र्य राजेन्द्र पुरा यत् पृष्टवानहम्। तत्तेऽहं सम्प्रवक्ष्यामि तदिहैकमनाः शृणु॥<br><br>1619: चतुर्थस्त्वं वसिष्ठस्य तत्त्वमाख्याहि मे मुने। अहिंसयित्वा केनेह ब्रह्महत्या विधीयते॥<br><br>1620: इति पृष्टो मया राजन् पराशरशरीरजः। अब्रवीन्निपुणो धर्मे नि:संशयमनुत्तमम्॥<br><br>1621: ब्राह्मणं स्वयमाहूय भिक्षार्थे कृशवृत्तिनम्। बयानास्तीति यः पश्चात्तं विद्याद् ब्रह्मघातिनम्॥<br><br>1622: मध्यस्थस्येह विप्रस्य योऽनूचानस्य भारत। वृत्तिं हरति दुर्बुद्धिस्तं विद्याद् ब्रह्मघातिनम्॥<br><br>1623: गोकुलस्य तृषार्तस्य जलार्थे वसुधाधिप। उत्पादयति यो विघ्नं तं विद्याद् ब्रह्मघातिनम्॥<br><br>1624: यः प्रवृत्तां श्रुति सम्यक् शास्त्रं वा मुनिभिः कृतम्। दूषयत्यनभिज्ञाय तं विद्याद् ब्रह्मघातिनम्॥<br><br>1625: आत्मजां रूपसम्पन्नां महतीं सदृशे वरे। न प्रयच्छति यः कन्यां तं विद्याद् ब्रह्मघातिनम्॥<br><br>1626: अधर्मनिरतो मूढो मिथ्या यो वै द्विजातिषु। दद्यान्मर्मातिगं शोकं तं विद्याद् ब्रह्मघातिनम्॥<br><br>1627: चक्षुषा विप्रहीणस्य पंगुलस्य जडस्य वा। हरेत यो वै सर्वस्वं तं विद्याद् ब्रह्मघातिनम्॥<br><br>1628: आश्रमे वा वने वापि ग्रामे वा यदि वा पुरे। अग्निं समुत्सृजेन्मोहात्तं विद्याद् ब्रह्मघातिनम्॥<br><br>1629: आश्रमे वा वने वापि ग्रामे वा यदि वा पुरे। अग्निं समुत्सृजेन्मोहात्तं विद्याद् ब्रह्मघातिनम्॥<br><br>1630: युधिष्ठिर उवाच तीर्थाना दर्शनं श्रेयः स्नानं च भरतर्षभ। श्रवणं च महाप्राज्ञ श्रोतुमिच्छामि तत्त्वतः॥<br><br>1631: पृथिव्यां यानि तीर्थानि पुण्यानि भरतर्षभ। वक्तुमर्हसि मे तानि श्रोतास्मि नियतं प्रभो॥<br><br>1632: भीष्म उवाच इममङ्गिरसा प्रोक्तं तीर्थवंशं महाद्युते। श्रोतुमर्हसि भद्रं ते प्राप्स्यसे धर्ममुत्तमम्॥<br><br>1633: तपोवनगतं विप्रमभिगम्य महामुनिम्। पप्रच्छाङ्गिरसं धीरं गौतमः संशितव्रतः॥<br><br>1634: अस्ति मे भगवन् कश्चित्तीर्थेभ्यो धर्मसंशयः। तत् सर्वे श्रोतुमिच्छामि तन्मे शंस महामुने॥<br><br>1635: उपस्पृश्य फलं किं स्योत्तेषु तीर्थेषु वै मुने। प्रेत्यभावे महाप्राज्ञ तद् यथास्ति तथा वद॥<br><br>1636: अंगीरस उवाच सप्ताहं चन्द्रभागां वै वितस्तामूर्मिमालिनीम्। विगाह्य वै निराहारो निर्मलो मुनिवद् भवेत्॥<br><br>1637: काश्मीरमण्डले नद्यो याः पतन्ति महानदम्। ता नदीः सिन्धुमासाद्य शीलवान् स्वर्गमाप्नुयात्॥<br><br>1638: पुष्करं च प्रभासं च नैमिषं सागरोदकम्। देविकामिन्द्रमार्गं च स्वर्णबिन्दुं विगाह्य च॥<br><br>1639: विबोध्यते विमानस्थः सोऽप्सरोभिरभिष्टुतः। हिरण्यबिन्दुं विक्षोभ्य प्रयतश्चाभिवाद्य च॥<br><br>1640: कुशेशयं च देव तं धूयते तस्य किल्बिषम्। इन्द्रतोयां समासाद्य गन्धमादनसंनिधौ॥<br><br>1641: करतोयां कुरङ्गे च त्रिरात्रोपोषितो नरः। अश्वमेधमवाप्नोति विगाह्य प्रयतः शुचिः॥<br><br>1642: गङ्गाद्वारे कुशावर्ते बिल्वके नीलपर्वते। तथा कनखले स्नात्वा धूतपाप्मा दिवं व्रजेत्॥<br><br>1643: अपां ह्रद उपस्पृश्य वाजिमेधफलं लभेत्। ब्रह्मचारी जितक्रोधः सत्यसंधस्त्वहिंसकः॥<br><br>1644: यत्र भागीरथी गङ्गा पतते दिशमुत्तराम्। महेश्वरस्य त्रिस्थाने यो नरस्त्वभिषिच्यते॥<br><br>1645: एकमासं निराहारः स पश्यति हि देवताः। सप्तगङ्गे त्रिगङ्गे च इन्द्रमार्गे च तर्पयन्॥<br><br>1646: सुधां वै लभते भोक्तुं यो नरो जायते पुनः। महाश्रम उपस्पृश्य योऽग्निहोत्रपरः शुचिः॥<br><br>1647: एकमासं निराहारः सिद्धिं मासेन स व्रजेत्। महाह्रद उपस्पृश्य भृगुतुङ्गे त्वलोलुपः॥<br><br>1648: त्रिरात्रोपोषितो भूत्वा मुच्यते ब्रह्महत्यया। कन्याकूप उपस्पृश्य बलाकायां कृतोदकः॥<br><br>1649: देवेषु लभते कीर्ति यशसा च विराजते॥<br><br>1650: देविकायामुपस्पृश्य तथा सुन्दरिकाह्रदे। अश्विन्यां रूपवर्चस्कं प्रेत्य वै लभते नरः॥<br><br>1651: महागङ्गामुपस्पृश्य कृत्तिकाङ्गारके तथा। पक्षमेकं निराहारः स्वर्गमाप्नोति निर्मलः॥<br><br>1652: वैमानिक उपस्पृश्य किङ्किणीकाश्रमे तथा। निवासेऽप्सरसां दिव्ये कामचारी महीयते॥<br><br>1653: कालिकाश्रममासाद्य विपाशायां कृतोदकः। ब्रह्मचारी जितक्रोधस्त्रिरात्रं मुच्यते भवात्॥<br><br>1654: आश्रमे कृत्तिकानां तु स्नात्वा यस्तर्पयेत् पितॄन्। तोषयित्वा महादेवं निर्मला: स्वर्गमाप्नुयात्॥<br><br>1655: महापुर उपस्पृश्य त्रिरात्रोपोषितः शुचिः। त्रसानां स्थावराणां च द्विपदानां भयं त्यजेत्॥<br><br>1656: देवदारुवने स्नात्वा धूतपाप्मा कृतोदकः। देवलोकमवाप्नोति सप्तरात्रोषितः शुचिः॥<br><br>1657: शरस्तम्बे कुशस्तम्बे द्रोणशर्मपदे तथा। अपां प्रपतनासेवी सेव्यते सोऽप्सरोगणैः॥<br><br>1658: चित्रकूटे जनस्थाने तथा मन्दाकिनीजले। विगाह्य वै निराहारो राजलक्ष्म्या निषेव्यते॥<br><br>1659: श्यामायास्त्वाश्रमं गत्वा उषित्वा चाभिषिच्य च। एकपक्षं निराहारस्त्वन्तर्धानफलं लभेत्॥<br><br>1660: कौशिकी तु समासाद्य वायुभक्षस्त्वलोलुपः। एकविंशतिरात्रेण स्वर्गमारोहते नरः॥<br><br>1661: मतङ्गवाप्यां यः स्नायादेकरात्रेण सिद्ध्यति। विगाहति ह्यनालम्बमन्धकं वै सनातनम्॥<br><br>1662: नैमिषे स्वर्गतीर्थे च उपस्पृश्य जितेन्द्रियः। फलं पुरुषमेधस्य लभेन्मासं कृतोदकः॥<br><br>1663: गङ्गाह्रद उपस्पृश्य तथा चैवोत्पलावने। अश्वमेधमवाप्नोति तत्र मासं कृतोदकः॥<br><br>1664: गङ्गायमुनयोस्तीर्थे तथा कालञ्जरे गिरौ। दशाश्वमेधानाप्नोति तत्र मासं कृतोदकः॥<br><br>1665: षष्टिह्रद उपस्पृश्य चान्नदानाद् विशिष्यते। दशतीर्थसहस्राणि तिस्रः कोट्यस्तथा पराः॥<br><br>1666: समागच्छन्ति माध्यां तु प्रयागे भरतर्षभ। माघमासं प्रयागे तु नियतः संशितव्रतः॥<br><br>1667: स्नात्वा तु भरतश्रेष्ठ निर्मलः स्वर्गमाप्नुयात्। मरुद्गण उपस्पृश्य पितॄणामाश्रमे शुचिः॥<br><br>1668: वैवस्वतस्य तीर्थे च तीर्थभूतो भवेन्नरः। तथा ब्रह्मसरो गत्वा भागीरथ्यां कृतोदकः॥<br><br>1669: एकमासं निराहारः सोमलोकमवाप्नुयात्॥<br><br>1670: उत्पातके नरः स्नात्वा अष्टावक्रे कृतोदकः। द्वादशाहं निराहारो नरमेधफलं लभेत्॥<br><br>1671: अश्मपृष्ठे गयायां च निरविन्दे च पर्वते। तृतीयां क्रौञ्चपद्यां च ब्रह्महत्यां विशुध्यते॥<br><br>1672: कलविङ्क उपस्पृश्य विद्याच्च बहुशो जलम्। अग्नेः पुरे नरः स्नात्वा अग्निकन्यापुरे वसेत्॥<br><br>1673: करवीरपुरे स्नात्वा विशालायां कृतोदकः। देवह्रद उपस्पृश्य ब्रह्मभूतो विराजते॥<br><br>1674: पुनरावर्तनन्दां च महानन्दां च सेव्य वै। नन्दने सेव्यते दान्तस्त्वप्सरोभिरहिंसकः॥<br><br>1675: उर्वशी कृत्तिकायोगे गत्वा चैव समाहितः। लौहित्ये विधिवत् स्नात्वा पुण्डरीकफलं लभेत्॥<br><br>1676: रामह्रद उपस्पृश्य विपाशायां कृतोदकः। द्वादशाहं निराहारः कल्मषाद् विप्रमुच्यते॥<br><br>1677: महाह्रद उपस्पृश्य शुद्धेन मनसा नरः। एकमासं निराहारो जमदग्निगतिं लभेत्॥<br><br>1678: विन्ध्ये संताप्य चात्मानं सत्यसंधसत्वहिंसकः। विनयात्तप आस्थाय मासेनैकेन सिध्यति॥<br><br>1679: नर्मदायामुपस्पृश्य तथा शूर्पारकोदके। एकपक्षं निराहारो राजपुत्रो विधीयते॥<br><br>1680: जम्बूमार्गे त्रिभिर्मासैः संयतः सुसमाहितः। अहोरात्रेण चैकेन सिद्धिं समधिगच्छति॥<br><br>1681: कोकामुखे विगाह्याथा गत्वा चाञ्जलिकाश्रमम्। शाकभक्षश्चीरवासाः कुमारीविन्दते दश॥<br><br>1682: वैवस्वतस्य सदनं न स गच्छेत् कदाचन। यस्य कन्याहूदे वासो देवलोकं स गच्छति॥<br><br>1683: प्रभासे त्वेकरात्रेण अमावास्यां समाहितः। विध्यते तु महाबाहो यो नरो जायतेऽमरः॥<br><br>1684: उज्जानक उपस्पृश्य आष्टिषेणस्य चाश्रमे। पिङ्गायाश्चाश्रमे स्नात्वा सर्वपापैः प्रमुच्यते॥<br><br>1685: कुल्यायां समुपस्पृश्य जप्त्वा चैवाघमर्षणम्। अश्वमेधमवाप्नोति त्रिरात्रोपोषितो नरः॥<br><br>1686: पिण्डारक उपस्पृश्य एकरात्रोषितो नरः। अग्निष्टोममवाप्नोति प्रभातां शर्वरी शुचिः॥<br><br>1687: तथा ब्रह्मसरो गत्वा धर्मारण्योपशोभितम्। पुण्डरीकमवाप्नोति उपस्पृश्य नरः शुचिः॥<br><br>1688: मैनाके पर्वते स्नात्वा तथा संध्यामुपास्य च। कामं जित्वा च वै मासं सर्वयज्ञफलं लभेत्॥<br><br>1689: कालोदकं नन्दिकुण्डं तथा चोत्तरमानसम्। अभ्येत्य योजनशताद् भ्रूणहा विप्रमुच्यते॥<br><br>1690: नन्दीश्वरस्य मूर्ति तु दृष्ट्वा मुच्येत किल्बिषैः। स्वर्गमार्गे नरः स्नात्वा ब्रह्मलोकं स गच्छति॥<br><br>1691: विख्यातो हिमवान् पुण्यः शङ्करश्वशुरो गिरिः। आकर: सर्वरत्नानां सिद्धचारणसेवितः॥<br><br>1692: शरीरमुत्सृजेत् तत्र विधिपूर्वमनाशके। अध्रुवं जीवितं ज्ञात्वा यो वै वेदान्तगो द्विजः॥<br><br>1693: अभ्यर्च्य देवतास्तत्र नमस्कृत्य मुनींस्तथा। ततः सिद्धो दिवं गच्छेद् ब्रह्मलोकं सनातनम्॥<br><br>1694: कामं क्रोधं च लोभं च यो जित्वा तीर्थमावसेत्। न तेन किञ्चिन्न प्राप्तं तीर्थाभिगमनाद् भवेत्॥<br><br>1695: यान्यगम्यानि तीर्थाणि दुर्गाणि विषमाणि चा मनसा तानि गम्यानि सर्वतीर्थसमीक्षया॥<br><br>1696: इदं मेध्यमिदं पुण्यमिदं स्वय॑मनुत्तमम्। इदं रहस्यं वेदानामाप्लाव्यं पावनं तथा॥<br><br>1697: इदं दद्याद् द्विजातीनां साधोरात्महितस्य च। सुहृदां च जपेत् कर्णे शिष्यस्यानुगतस्य च॥<br><br>1698: दत्तवान् गौतमस्यैतदङ्गिरा वै पहातपाः। अङ्गिरा: समनुज्ञातः काश्यपेन च धीमता॥<br><br>1699: महर्षीणामिदं जप्यं पावनानां तथोत्तमम्। जपंश्चाभ्युत्थितः शश्वन्निर्मलः स्वर्गमाप्नुयात्॥<br><br>1700: इदं यश्चापि शृणुयाद् रहस्यं त्वङ्गिोमतम्। उत्तमे च कुले जन्म लभेज्जातीश्च संस्मरेत्॥<br><br>1701: वैशम्पायन उवाच बृहस्पतिसमं बुद्ध्या क्षमया ब्रह्मणः समम्। पराक्रमे शक्रसममादित्यसमतेजसम्॥<br><br>1702: गाङ्गेयमर्जुनेनाजौ निहतं भूरितेजसम्। भ्रातृभिः सहितोऽन्यैश्च पर्यपृच्छद् युधिष्ठिरः॥<br><br>1703: शयानं वीरशयने कालाकाटिणमच्युतम्। आजग्मुर्भरतश्रेष्ठं द्रष्टुकामा महर्षयः॥<br><br>1704: अत्रिर्वसिष्ठोऽथ भृगुः पुलस्त्यः पुलहः क्रतुः। अङ्गिरागौतमोऽगस्त्यः सुमतिः सुयतात्मवान्॥<br><br>1705: विश्वामित्र: स्थूलशिरा: संवर्तः प्रमतिर्दमः। बृहस्पत्युशनोव्यासाच्यवनः काश्यपो ध्रुवः॥<br><br>1706: दुर्वासा जमदग्निश्च मार्कण्डेयोऽथ गालवः। भरद्वाजोऽथ रैभ्यश्च यवक्रोतस्त्रितस्तथा॥<br><br>1707: स्थूलाक्षः शवलाक्षश्च कण्वो मेधातिथिः कृशः। नारदः पर्वतश्चैव सुधन्वाथैकतो द्विजः॥<br><br>1708: नितम्भूर्भुवनो धौम्यः शतानन्दोऽकृतव्रणः। जामदग्न्यस्तथा रामः कचश्चेत्येवमादयः॥<br><br>1709: समागता महात्मानो भीष्मं द्रष्टुं महर्षयः। तेषां महात्मनां पूजामागतानां युधिष्ठिरः॥<br><br>1710: भ्रातृभिः सहितश्चकै यथावदनुपूर्वशः। ते पूजिताः सुखासीनाः कथाश्चक्रुर्महर्षयः॥<br><br>1711: भीष्माश्रिताः सुमधुराः सर्वेन्द्रियमनोहराः। भीष्मस्तेषां कथाः श्रुत्वा ऋषीणां भावितात्मनाम्॥<br><br>1712: मेने दिविष्ठमात्मानं तुष्ट्या परमया युतः। ततस्ते भीष्ममामन्त्र्य पाण्डवांश्च महर्षयः॥<br><br>1713: अन्तर्धानं गताः सर्वे सर्वेषामेव पश्यताम्। तानृषीन् सुमहाभागानन्तर्धानगतानपि॥<br><br>1714: पाण्डवास्तुष्टुवुः सर्वे प्रणेमुश्च मुहुर्मुहुः। प्रसन्नमनसः सर्वे गाङ्गेयं कुरुसत्तमम्॥<br><br>1715: उपतस्थुर्यथोद्यन्तमादित्यं मन्त्रकोविदाः। प्रभावात् तपसस्तेषामृषीणां वीक्ष्य पाण्डवाः॥<br><br>1716: प्रकाशन्तो दिशः सर्वा विस्मयं परमं ययुः। महाभाग्यं परं तेषामृषीणामनुचिन्त्य ते। पाण्डवाः सह भीष्मेण कथाश्चक्रुस्तदाश्रयाः॥<br><br>1717: वैशम्पायन उवाच कथान्ते शिरसा पादौ स्पृष्ट्वा भीष्मस्य पाण्डवः। धर्म्य धर्मसुतः प्रश्नं पर्यपृच्छद् युधिष्ठिरः॥<br><br>1718: युधिष्ठिर उवाच के देशाः के जनपदा आश्रमाः के च पर्वताः। प्रकृष्टाः पुण्यतः काच ज्ञेया नद्यः पितामह॥<br><br>1719: भीष्म उवाच अत्राप्युदाहरन्तीममितिहासं पुरातनम्। शिलोच्छवृत्तेः संवादं सिद्धस्य च युधिष्ठिर॥<br><br>1720: इमां कश्चित् परिक्रम्य पृथिवीं शैलभूषणाम्। असकृद् द्विपदां श्रेष्ठः श्रेष्ठस्य गृहमेधिनः॥<br><br>1721: शिलवृत्तेहं प्राप्तः स तेन विधिनार्चितः। उवास रजनीं तत्र सुमुखः सुखभागृषिः॥<br><br>1722: शिलवृत्तिस्तु यत् कृत्यं प्रातस्तत् कृतवाञ्छुचिः। कृतकृत्यमुपातिष्ठत् सिद्धं तमतिथिं तदा। ॥<br><br>1723: तौ समेत्य महात्मानौ सुखासीनौ कथाः शुभाः। चक्रतुर्वेदसम्बद्धास्तच्छेषकृतलक्षणाः॥<br><br>1724: शिलवृत्तिः कथान्तेतु सिद्धमामन्त्र्य यत्नतः। प्रश्नं पप्रच्छ मेधावी यन्मां त्वं परिपृच्छसि॥<br><br>1725: शिलवृत्तिरुवाच के देशाः के जनपदाः केऽऽश्रमाः के च पर्वताः। प्रकृष्टाः पुण्यतः काश्च ज्ञेया नद्यस्तुदुच्यत्ताम्॥<br><br>1726: ऋषिरुवाच ते देशास्ते जनपदास्तेऽऽश्रमास्ते च पर्वताः। येषां भागीरथी गङ्गा मध्येनैति सरिद्वरा॥<br><br>1727: तपसा ब्रह्मचर्येण यज्ञैस्त्यागेन वा पुनः। गतिं तां न लभेज्जन्तुर्गङ्गां संसेव्य यां लभेत्॥<br><br>1728: स्पृष्टानि येषां गाङ्गेयैस्तोयैर्गात्राणि देहिनाम्। न्यस्तानि न पुरस्तेषां त्याग स्वर्गाद् विधीयते॥<br><br>1729: सर्वाणि येषां गाङ्गेयैस्तोयैः कार्याणि देहिनाम्। गां त्यक्त्वा मानवा विप्र दिवि तिष्ठन्ति ते जनाः। । पूर्वं वयसि कर्माणि कृत्वा पापानि ये नराः। पश्चाद् गङ्गां निषेवन्ते तेऽपि यान्त्युत्तमां गतिम्॥<br><br>1730: स्नातानां शुचिभिस्तोयैर्गाङ्गेयैः प्रयतात्मनाम्। व्युष्टिर्भवति या पुंसां न सा क्रतुशतैरपि॥<br><br>1731: यावदस्थि मनुष्यस्य गङ्गातोयेषु तिष्ठति। तावद्वर्षसहस्राणि स्वर्गलोके महीयते॥<br><br>1732: अपहत्य तमस्तीवं यथा भात्युदये रविः। तथापहत्य पाप्मानं भाति गङ्गाजलोक्षितः॥<br><br>1733: विसोमा इव शर्वर्यो विपुष्पास्तरवो यथा। तद्वद् देशा दिशश्चैव हीना गङ्गाजलैः शिवैः॥<br><br>1734: वर्णाश्रमा यथा सर्वे धर्मज्ञानविवर्जिताः। क्रतवश्च यथासोमास्तथा गङ्गां विना जगत्॥<br><br>1735: यथा हीनं नभोऽर्केण भूःशैलैः खं च वायुना। तथा देशा दिशश्चैव गङ्गाहीना च संशयः॥<br><br>1736: त्रिषु लोकेषु ये केचित् प्राणिनः सर्व एव ते। तर्प्यमाणाः परां तृप्तिं यान्ति गङ्गाजलैः शुभैः॥<br><br>1737: यस्तु सूर्येण निष्टतं गाङ्गेयं पिबते जलम्। गवां निरिनिर्मुक्ताद् यावकात् तद् विशिष्यते॥<br><br>1738: इन्द्रव्रतसहस्रं तु यश्चरेत् कायशोधनम्। पिबेद् यश्चापि गङ्गाम्भः समौ स्यातां न वा समौ॥<br><br>1739: तिष्ठेद् युगसहस्रं तु पदेनैकेन यः पुमान्। मासमेकं तु गङ्गाया समौ स्यातां न वा समौ॥<br><br>1740: लंबतेऽवाशिरा यस्तु युगानामयुतं पुमान्। तिष्ठेद् यथेष्टं यश्चापि गङ्गायां स विशिष्यते॥<br><br>1741: अग्नौ प्रास्तं प्रधूयेत यथा तूलं द्विजोत्तम। तथा गङ्गावगाढस्य सर्वपापं प्रधूयते॥<br><br>1742: भूतानामिह सर्वेषां दुःखोपहतचेतसाम्। गतिमन्वेषमाणानां न गङ्गासदृशी गतिः॥<br><br>1743: भवन्ति निर्विषाः सर्प यथा तार्क्ष्यस्य दर्शनात्। गङ्गाया दर्शनात् तद्वत् सर्वपापैः प्रमुच्यते॥<br><br>1744: अप्रतिष्ठाश्च ये केचिदधर्मशरणाश्च ये। तेषां प्रतिष्ठा गङ्गेह शरणं शर्म वर्म च॥<br><br>1745: प्रकृष्टैरशुभैर्ग्रस्ताननेकैः पुरुषाधमान्। पततो नरके गङ्गा संश्रितान् प्रेत्य तारयेत्॥<br><br>1746: ते संविभक्ता मुनिभिर्नूनं देवैः सवासवैः। येऽभिगच्छन्ति सततं गङ्गां मतिमतां वर॥<br><br>1747: विनयाचारहीनाश्च अशिवाश्च नराधमाः। ते भवन्ति शिवा विप्र ये वै गङ्गामुपाश्रिताः॥<br><br>1748: यथा सुराणाममृतं पितॄणां च यथा स्वधा। सुधा यथा च नागानां तथा गङ्गाजलं नृणाम्॥<br><br>1749: उपासते यथा बाला मातरं क्षुधयार्दिताः। श्रेयस्कामास्तथा गङ्गामुपासन्तीह देहिनः॥<br><br>1750: स्वायम्भुवं यथा स्थानं सर्वेषां श्रेष्ठमुच्यते। सातानां सरितां श्रेष्ठा गङ्गा तद्वदिहोच्यते॥<br><br>1751: यथोपजीविनां धेनुर्देवादीनां धरा स्मृता। तथोपजीविनां गङ्गा सर्वप्राणभृतामिह॥<br><br>1752: देवाः सोमार्कसंस्थानि यथा सत्रादिभिर्मखैः। अमृतान्युपजीवन्ति तथा गङ्गाजलं नराः॥<br><br>1753: जाह्नवीपुलिनोत्थाभिः सिकताभिः समुक्षितम्। आत्मानं मन्यते लोको दिविष्ठमिव शोभितम्॥<br><br>1754: जाह्नवीतीरसम्भूतां मृदं मूर्धा बिभर्ति यः। बिभर्ति रूपं सोऽर्कस्य तमोनाशाय निर्मलम्॥<br><br>1755: गङ्गोर्मिभिरथो दिग्धः पुरुषं पवनो यदा। स्पृशते सोऽस्य पाप्मानं सद्य एवापकर्षति॥<br><br>1756: व्यसनैरभितप्तस्य नरस्य विनशिष्यतः। गङ्गादर्शनजा प्रीतिर्व्यसनान्यपकर्षति॥<br><br>1757: हंसारावैः कोकरवै रवैरन्यैश्च पक्षिणाम्। पस्पर्ध गङ्गा गन्धर्वान् पुलिनैश्च शिलोच्चयान्॥<br><br>1758: हंसादिभिः सुबहुभिर्विविधैः पक्षिभिर्वृताम्। गङ्गां गोकुलसम्बाधां दृष्ट्वा स्वर्गोऽपि विस्मृतः॥<br><br>1759: न सा प्रीतिर्दिविष्ठस्य सर्वकामानुपाश्नतः। सम्भवेद् या परा प्रीतिर्गङ्गायाः पुलिने नृणाम्॥<br><br>1760: वाङ्मनःकर्मजैर्ग्रस्तः पापैरपि पुमानिह। वीक्ष्य गङ्गां भवेत् पूतो अत्र मे नास्ति संशयः॥<br><br>1761: सप्तावरान् सप्त परान् पितूंस्तेभ्यश्च ये परे। पुमांस्तारयते गङ्गां वीक्ष्य स्पृष्ट्वावगाह्य च॥<br><br>1762: श्रुताभिलषिता पीता स्पृष्टा दृष्टावगाहिता। गङ्गा तारयते नृणामुभौ वंशो विशेषतः॥<br><br>1763: दर्शनात् स्पर्शनात् पानात् तथा गङ्गेति कीर्तनात्। पुनात्यपुण्याम् पुरुषाच्छतशोऽथ सहस्रशः॥<br><br>1764: य इच्छेत् सफलं जन्म जीवितं श्रुतमेव च। स पितृस्तर्पयेद् गङ्गामभिगम्य सुरांस्तथा॥<br><br>1765: न सुतैर्न च वित्तेन कर्मणा न च तत्फलम्। प्राप्नुयात् पुरुषोऽत्यन्तं गङ्गां प्राप्य यदाप्नुयात्॥<br><br>1766: जात्यन्धैरिह तुल्यास्ते मृतैः पङ्गुभिरेव च। समर्था ये न पश्यन्ति गङ्गां पुण्यजलां शिवाम्॥<br><br>1767: भूतभव्यभविष्यज्ञैर्महर्षिभिरुपास्थिताम्। देवैः सेन्ट्रैश्च को गङ्गां नोपसेवेत मानवः॥<br><br>1768: वानप्रस्थैर्गृहस्थैश्च यतिभिर्ब्रह्मचारिभिः। विद्यावद्भिः श्रितां गङ्गां पुमान् को नाम नाश्रयेत्॥<br><br>1769: उत्क्रामद्धिश्च यः प्राणः प्रयतः शिष्टसम्मतः। चिन्तयेन्मनसा गङ्गां स गतिं परमां लभेत्॥<br><br>1770: न भयेश्यो भयं तस्य न पापेभ्यो न राजतः। आ देहपतनाद् गङ्गामुपास्ते यः पुमानिह॥<br><br>1771: महापुण्यां च गगनात् पतन्तीं वै महेश्वरः। दधार शिरसा गङ्गां तामेव दिवि सेवते॥<br><br>1772: अलंकृतास्त्रयो लोकाः पथिभिर्विमलैस्त्रिभिः। यस्तु तस्या जलं सेवेत् कृतकृत्यः पुमान् भवेत्॥<br><br>1773: दिवि ज्योतिर्यथाऽऽदित्यः पितॄणां चैव चन्द्रमाः। देवेशश्च तथा नृणां गङ्गा च सरितां तथा॥<br><br>1774: मात्रा पित्रा सुतैारैर्विमुक्तस्य धनेन वा। न भवेद्धि तथा दुःखं यथा गङ्गावियोगजम्॥<br><br>1775: नारण्यैर्नेष्टविषयैर्न सुतैर्न धनागमैः। तथा प्रसादो भवति गङ्गां वीक्ष्य यथा भवेत्॥<br><br>1776: पूर्णमिन्दुं यथा दृष्ट्वा नृणां दृष्टिः प्रसीदति। तथा त्रिपथगां दृष्ट्वा नृणां दृष्टिः प्रसीदति॥<br><br>1777: तद्भावस्तद्गतमनास्तन्निष्टस्तत्परायणः! गङ्गां योऽनुगतो भक्त्या स तस्याः प्रियतां व्रजेत्॥<br><br>1778: भूस्थैः स्वःस्थैर्दिविष्ठैश्च भूतैरुच्चावचैरपि। गङ्गा विगाह्या सततमेतत् कार्यतमं सताम्॥<br><br>1779: विश्वलोकेषु पुण्यत्वाद् गङ्गायाः प्रथितं यशः। यत्पुत्रान्सगरस्येतो भस्माख्याननयद् दिवम्॥<br><br>1780: १ताभिरत्यर्थसमुत्थिताभिः। गङ्गोर्मिभिर्भानुमतीभिरिद्धाः सहस्ररश्मिप्रतिमा भवन्ति॥<br><br>1781: पथस्विनी घृतिनीमत्युदारां समृद्धिनी वेगिनीं दुर्विगाह्याम्। गङ्गां गत्वा यैः शरीरं विसृष्टं गता धीरास्ते विबुधैः समत्वम्॥<br><br>1782: अन्धान् जडान् द्रव्यहीनांश्च गङ्गा यशस्विनी बृहती विश्वरूपा। देवैः सेन्ट्रैर्मुनिभिर्मानवैश्च निषेविता सर्वकामैथुनक्ति ॥<br><br>1783: ऊर्जावती महापुण्यां मधुमती त्रिवम॑गाम्। त्रिलोकगोत्रीं ये गङ्गां संश्रितास्ते दिवं गताः॥<br><br>1784: स्तस्मै प्रयच्छन्ति सुखानि देवाः। तद्भाविता: स्पर्शनदर्शनेन इष्टां गतिं तस्य सुरा दिशन्ति॥<br><br>1785: दक्षां पृश्निं बृहती विप्रकृष्टां शिवामृद्धां भागिनी सुप्रसन्नाम्। विभावरी सर्वभूतप्रतिष्ठा गङ्गां गता ये त्रिदिवं गतास्ते॥<br><br>1786: ख्यातिर्यस्याः खं दिवंगां च नित्यं पुरा दिशो विदिशश्चावतस्थे। तस्या जलं सेव्य सरिद्वराया माः सर्वे कृतकृत्या भवन्ति॥<br><br>1787: इयं गङ्गेति नियतं प्रतिष्ठा गुहस्य रुक्मस्य च गर्भयोषा। प्रातस्त्रिवर्गा घृतवहा विपाप्मा गङ्गावतीर्णा वियतो विश्वतोया॥<br><br>1788: सुतावनीध्रस्य हरस्य भार्या दिवो भुवश्चापि कृतानुरूपा। भव्या पृथिव्यां भागिनी चापि राजन् गङ्गा लोकानां पुण्यदा वै त्रयाणाम्॥<br><br>1789: महोर्मिभिः शोभिता ब्राह्मणैश्च। दिवश्च्युता शिरसाऽऽप्ता शिवेन गङ्गावनीध्रात त्रिदिवस्य माता॥<br><br>1790: योनिर्वरिष्ठा विरजा वितन्वी शय्याचिरा वारिवहा यशोदा। विश्वावती चाकृतिरिष्टसिद्धा गङ्गोक्षितानां भुवनस्य पन्थाः॥<br><br>1791: क्षान्त्या मह्या गोपने धारणेच दीप्त्या कृशानोस्तपनस्य चैव। तुल्या गङ्गा सम्मता ब्राह्मणानां गुहस्य ब्रह्मण्यतया च नित्यम्॥<br><br>1792: ऋषिष्टुतां विष्णुपदी पुराणां सुपुण्यतोयां मनसापि लोके। स्ते ब्रह्मणः सदनं सम्प्रयाताः॥<br><br>1793: लोकानवेक्ष्य जननीव पुत्रान् सर्वात्मना सर्वगुणोपपन्नान्। गङ्गा सदैवात्मवशरूपास्या॥<br><br>1794: मिरावतीं धारिणी भूधराणाम्। शिष्टाश्रयाममृतां ब्रह्मकान्तां गङ्गां श्रयेदात्मवान् सिद्धिकामः॥<br><br>1795: प्रसाद्य देवान् सविभून् समस्तान् भगीरथस्तपसोग्रेण गङ्गाम्। गामानयत् तामभिगम्य शश्वत् पुंसां भयं नेह चामुत्र विद्यात्॥<br><br>1796: उदाहतः सर्वथा ते गुणानां मयैकदेशः प्रसमीक्ष्य बुद्ध्या। शक्तिर्न मे काचिदिहास्ति वक्तुं गुणान् सर्वान् परिमातुं तथैव॥<br><br>1797: मेरो: समुद्रस्य च सर्वयत्नैः संख्योपलानामुदकस्य वापि। शक्यं वक्तुं नेह गङ्गाजलानां गुणाख्यानं परिमातुं तथैव॥<br><br>1798: तस्मादेतान् परया श्रद्धयोक्तान् गुणान् सर्वान् जाह्नवीयान् सदैव। भवेद् वाचा मनसा कर्मणा च भक्त्या युक्तः श्रद्धया श्रद्दधानः॥<br><br>1799: लोकानिमांस्त्रीन् यशसा वितत्य सिद्धिं प्राप्य महतीं तां दुरापाम्। गङ्गाकृतानचिरेणैव लोकान् यथेष्टमिष्टान् विहरिष्यसि त्वम्॥<br><br>1800: तव मम च गुणैर्महानुभावा जुषतु मतिं सततं स्वधर्मयुक्तः। अभिमतजनवत्सला हि गङ्गा जगति युनक्ति सुखैश्च भक्तिमन्तम्॥<br><br>1801: भीष्म उवाच शिलरतये त्रिपथानुयोगरूपान्। बहुविधमनुशास्य तथ्यरूपान् गगनतलं द्युतिमान् विवेश सिद्धः॥<br><br>1802: शिलवृत्तिस्तु सिद्धस्य वाक्यैः सम्बोधितस्तदा। गङ्गामुपास्य विधिवत् सिद्धिं प्राप सुदुर्लभाम्॥<br><br>1803: तथा त्वमपि कौन्तेय भक्त्या परमया युतः। गङ्गामभ्येहि सततं प्राप्स्यसे सिद्धिमुत्तमाम्॥<br><br>1804: वैशम्पायन उवाच श्रुत्वेतिहासं भीष्मोक्तं गङ्गायाः स्तवसंयुतम्। युधिष्ठिरः परां प्रीतिमगच्छद् भ्रातृभिः सह॥<br><br>1805: इतिहासमिमं पुण्यं शृणुयाद् यः पठेत वा। गङ्गायाः स्तवसंयुक्तं स मुच्येत् सर्वकिल्बिषैः। । १०६। युधिष्ठिर उवाच प्रज्ञाश्रुताभ्यां वृत्तेन शीलेन च यथा भवान्। गुणैश्च विविधैः सर्वैर्वयसा च समन्वितः॥<br><br>1806: भवान् विशिष्टो बुद्ध्या च प्रज्ञया तपसा तथा। तस्माद् भवन्तं पृच्छामि धर्मे धर्मभृतां वर। नान्यस्तवदन्यो लोकेषु प्रष्टव्योऽस्ति नराधिप॥<br><br>1807: क्षत्रियो यदि वा वैश्यः शूद्रो वा राजसत्तम। ब्राह्मण्यं प्राप्नुयाद् येन तन्मे व्याख्यातुमर्हसि॥<br><br>1808: तपसा वा सुमहता कर्मणा वा श्रुतेन वा। ब्राह्मण्यमथ चेदिच्छेत् तन्मे ब्रूहि पितामह॥<br><br>1809: भीष्म उवाच ब्राह्मण्यं तात दुष्प्राप्यं वर्णैः क्षत्रादिभिस्त्रिभिः। परं हि सर्वभूतानां स्थानमेतद् युधिष्ठिर॥<br><br>1810: बह्वीस्तु संसरन् योनीर्जायमानः पुनः पुनः। पर्याये तात कस्मिंश्चिद् ब्राह्मणो नाम जायते॥<br><br>1811: अत्राप्युदाहरन्तीममितिहासं पुरातनम्। मतङ्गस्य व संवादं गर्दभ्याश्च युधिष्ठिर॥<br><br>1812: द्विजातेः कस्यचित् तात तुल्यवर्णः सुतस्त्वभूत्। मतङ्गो नाम नाम्ना वै सर्वैः समुदितो गुणैः॥<br><br>1813: स यज्ञकारः कौन्तेय पित्रोत्सृष्टः परंतप। प्रायाद् गर्दभयुक्तेन रथेनाप्याशुगामिना॥<br><br>1814: स बालं गर्दभं राजन् वहन्तं मातुरन्तिके। निरविध्यत् प्रतोदेन नासिकायां पुन: पुनः॥<br><br>1815: तत्र तीव्र व्रणं दृष्ट्वा गर्दभी पुत्रगृद्धिनी। उवाच मा शुचः पुत्र चाण्डालस्त्वधितिष्ठति॥<br><br>1816: ब्राह्मणे दारुणं नास्ति मैत्रो ब्राह्मण उच्यते। आचार्यः सर्वभूतानां शास्ता किं प्रहरिष्यति॥<br><br>1817: अयं तु पापप्रकृतिर्बाले न कुरुते दयाम्। स्वयोनि मानयत्येष भवो भावं नियच्छति॥<br><br>1818: एतच्छ्रुत्वा मतङ्गस्तु दारुणं रासभीवचः। अवतीर्य रथात् तूर्ण रासभी प्रत्यभाषत॥<br><br>1819: ब्रूहि रासभि कल्याणि माता मे येन दूषिता। कथं मां वेत्सि चण्डालं क्षिप्रं रासभि शंस मे॥<br><br>1820: कथं मां वेत्सि चण्डालं ब्राह्मण्यं येन नश्यते। तत्त्वेनैतन्महाप्रज्ञे ब्रूहि सर्वमशेषतः॥<br><br>1821: गर्दभ्युवाच ब्राह्मण्यां वृषलेन त्वं मत्तायां नापितेन ह। जातस्त्वमसि चाण्डालो ब्राह्मण्यं तेन तेऽनशत्॥<br><br>1822: भीष्म उवाच एवमुक्तो मतङ्गस्तु प्रतिप्रायाद् गृहं प्रति। तमागतपभिप्रेक्ष्य पिता वाक्यमथाब्रवीत्॥<br><br>1823: मया त्वं यज्ञसंसिद्धौ नियुक्तो गुरुकर्मणि। कस्मात् प्रतिनिवृत्तोऽसि कच्चिन्न कुशलं तव॥<br><br>1824: मतङ्ग उवाच अन्त्ययोनिरयोनिर्वा कथं स कुशली भवेत्। कुशलं तु कुतस्तस्य यस्येयं जननी पितः॥<br><br>1825: ब्राह्मण्यां वृषलाज्जातं पितर्वेदयतीव माम्। अमानुषी गर्दभीयं तस्मात् तप्स्ये तपो महत्॥<br><br>1826: एवमुक्त्वा स पितरं प्रतस्थे कृतनिश्चयः। ततो गत्वा महारण्यमतपत् सुमहत् तपः॥<br><br>1827: ततः स तापयामास विबुधास्तपसान्वितः। मतङ्गः सुखसम्प्रेप्सुः स्थानं सुचरितादपि॥<br><br>1828: तं तथा तपसा युक्तमुवाच हरिवाहनः। मतङ्ग तप्स्यसे किं त्वं भोगानुत्सृज्य मानुषान्॥<br><br>1829: वरं ददामि ते हन्त वृणीष्व त्वं यदिच्छसि। यच्चाप्यवाप्यं हृदि ते सर्वं तद् ब्रूहि माचिरम्॥<br><br>1830: मतङ्ग उवाच ब्राह्मण्यं कामयानोऽहमिदमारब्धवांस्तपः। गच्छेयं तदवाप्येह वर एष वृतो मया॥<br><br>1831: भीष्म उवाच एतच्छ्रुत्वा तु वचनं तमुवाच पुरंदरः। मतङ्ग दुर्लभमिदं विप्रत्वं प्रार्थ्यते त्वया॥<br><br>1832: ब्राह्मण्यं प्रार्थयानस्त्वमप्राप्यमकृतात्मभिः। विनशिष्यसि दुर्बुद्धे तदुपारम माचिरम्॥<br><br>1833: श्रेष्ठतां सर्वभूतेषु तपोऽर्थे नातिवर्तते। तदग्र्यं प्रार्थयानस्त्वमचिराद् विनशिष्यसि॥<br><br>1834: देवतासुरमर्येषु यत् पवित्रं परं स्मृतम्। चण्डालयोनौ जातेन न तत् प्राप्यं कथंचन॥<br><br>1835: भीष्म उवाच एवमुक्तो मतङ्गस्तु संशितात्मा यतव्रतः। अतिष्ठदेकपादेन वर्षाणां शतमच्युतः॥<br><br>1836: तमुवाच ततः शक्रः पुनरेव महायशाः। ब्राह्मण्यं दुर्लभं तात प्रार्थयानो न लप्स्यसे॥<br><br>1837: मतङ्ग परमं स्थानं प्रार्थयन् विनशिष्यसि। मा कृथाः साहसं पुत्र नैष धर्मपथस्तव॥<br><br>1838: न हि शक्यं त्वया प्राप्तुं ब्राह्मण्यमिह दुर्मते। अप्राप्यं प्रार्थयानो हि नचिराद् विनशिष्यसि॥<br><br>1839: मतङ्ग परमं स्थानं वार्यमाणोऽसकृन्मया। चिकीर्षस्येव तपसा सर्वथा न भविष्यसि॥<br><br>1840: तिर्यग्योनिगतः सर्वो मानुष्यं यदि गच्छति। स जायते पुल्कसो वा चण्डालो वाप्यसंशयः॥<br><br>1841: पुल्कसः पापयोनिर्वा यः कश्चिदिह लक्ष्यते। स तस्यामेव सुचिरं मतङ्ग परिवर्तते॥<br><br>1842: ततो दशशते काले लभते शूद्रतामपि। शूद्रयोनावपि ततो बहुशः परिवर्तते॥<br><br>1843: ततस्त्रिंशद्गुणे काले लभते वैश्यतामपि। वैश्यतायां चिरं कालं तत्रैव परिवर्तते॥<br><br>1844: ततः षष्टिगुणे काले राजन्यो नाम जायते। ततः षष्टिगुणे काले लभते ब्रह्मबन्धुताम्॥<br><br>1845: ब्रह्मबन्धुश्चिरं कालं ततस्तु परिवर्तते। ततस्तु द्विशते काले लभते काण्ड पृष्ठताम्॥<br><br>1846: काण्डपृष्ठिश्चिरं कालं तत्रैव परिवर्तते। ततस्तु त्रिंशते काले लभते जपतामपि॥<br><br>1847: तं च प्राप्य चिरं कालं तत्रैव परिवर्तते। ततश्चतुःशते काले श्रोत्रियो नाम जायते। श्रोत्रियत्वे चिरं कालं तत्रैव परिवर्तते॥<br><br>1848: तदेवं शोकहर्षी तु कामद्वेषौ च पुत्रका अतिमानातिवादौ च प्रविशेते द्विजाधमम्॥<br><br>1849: तांश्चज्जयति शत्रून् स तदा प्राप्नोति सद्गतिम्। अथ ते वै जयन्त्येनं तालाग्रादिव पात्यते॥<br><br>1850: मतङ्ग सम्प्रधायँवं यदहं त्वामचूचुदम्। वृणीष्व काममन्यं त्वं ब्राह्मण्यं हि सुदुर्लभम्॥<br><br>1851: भीष्म उवाच एवमुक्तो मतङ्गस्तु संशितात्मा यतव्रतः। सहस्रमेकपादेन ततो ध्याने व्यतिष्ठत॥<br><br>1852: तं सहस्रावरे काले शक्रो द्रष्टुमुपागमत्। तदेव च पुनर्वाक्यमुवाच बलवृत्रहा॥<br><br>1853: मतङ्ग उवाच इदं वर्षसहस्रं वै ब्रह्मचारी समाहितः। अतिष्ठमेकपादेन ब्राह्मण्यं प्राप्नुयां कथम्॥<br><br>1854: शक्र उवाच चण्डालयोनौ जातेन नावाप्यं वै कथंचन। अन्यं कामं वृणीष्व त्वं मा वृथा तेऽस्त्वयं श्रमः॥<br><br>1855: एवमुक्तो मतङ्गस्तु भृशं शोकपरायणः। अध्यतिष्ठद्गयां गत्वा सोऽङ्गुष्ठेन शतं समाः॥<br><br>1856: सुदुर्वहं वहन् योगं कृशो धमनिसंततः। त्वगस्थिभूतो धर्मात्मा स पपातेति नः श्रुतम्॥<br><br>1857: तं पतन्तमभिदुत्य परिजग्राह वासवः। वराणामीश्वरो दाता सर्वभूतहिते रतः॥<br><br>1858: शक्र उवाच मतङ्ग ब्राह्मणत्वं ते विरुद्धमिह दृश्यते। ब्राह्मण्यं दुर्लभतरं संवृतं परिपन्थिभिः॥<br><br>1859: पूजयन् सुखपाप्नोति दुःखमाप्नोत्यपूजयन्। ब्राह्मणः सर्वभूतानां योगक्षेमसमर्पिता॥<br><br>1860: ब्राह्मणेभ्योऽनुतृप्यन्ते पितरो देवतास्तथा। ब्राह्मणः सर्वभूतानां मतङ्ग पर उच्यते॥<br><br>1861: ब्राह्मणः कुरुते तद्धि यथा यद् यच्च वाञ्छति। बह्वीस्तु संविशन् योनीर्जायमानः पुनः पुनः॥<br><br>1862: पर्याये तात कस्मिंश्चिद् ब्राह्मण्यमिह विन्दति। तदुत्सृज्येह दुष्प्रापं ब्राह्मण्यमकृतात्मभिः॥<br><br>1863: मतङ्ग उवाच अन्यं वरं वृणीष्व त्वं दुर्लभोऽयं हि ते वरः। किं मां तुदसि दुःखार्तं मृतं मारयसे च माम्॥<br><br>1864: त्वां तु शोचामि यो लब्वा ब्राह्मण्यं न बुभूषसे। ब्राह्मण्यं यदि दुष्प्रापं त्रिभिर्वर्णैः शतक्रतो॥<br><br>1865: सुदुर्लभं सदावाप्य नानुतिष्ठन्ति मानवाः। यः पापेभ्यः पापतमस्तेषामधम एव सः॥<br><br>1866: ब्राह्मण्यं यो न जानीते धनं लब्वेव दुर्लभम्। दुष्प्रापं खलु विप्रत्वं प्राप्तं दुरनुपालनम्॥<br><br>1867: दुरावापमवाप्यैतन्नानुतिष्ठन्ति मानवाः। एकारामो ह्यहं शक्र निर्द्वन्द्वो निष्परिग्रहः॥<br><br>1868: अहिंसादममास्थाय कथं नार्हामि विप्रताम्। दैवं तु कथमेतद् वै यदहं मातृदोषतः॥<br><br>1869: एतामवस्थां सम्प्राप्तो धर्मज्ञः सन् पुरंदर। नूनं दैवं न शक्यं हि पौरुषेणातिवर्तितुम्॥<br><br>1870: यदर्थे यत्नवानेव न लभे विप्रतां विभो। एवंगते तु धर्मज्ञ दातुमर्हसि मे वरम्। ॥<br><br>1871: भीष्म उवाच यदि तेऽमनुग्राह्यः किंचिद् वा सुकृतं मम। वृणीष्वेति तदा प्राह ततस्तं बलवृत्रहा॥<br><br>1872: मतङ्ग उवाच चोदितस्तु महेन्द्रेण मतङ्गः प्राब्रवीदिदम्। यथा कामविहारी स्यां कामरूपी विहङ्गमः॥<br><br>1873: ब्रह्मक्षत्राविरोधेन पूजां च प्राप्नुयामहम्। यथा ममाक्षया कीर्तिर्भवेच्चापि पुरंदर॥<br><br>1874: शक्र उवाच कर्तुमर्हसि तद् देव शिरसा त्वां प्रसादये। छन्दोदेव इति ख्यातः स्त्रीणां पूज्यो भविष्यसि॥<br><br>1875: कीर्तिश्च तेऽतुला वत्स त्रिषु लोकेषु यास्यति। एवं तस्मै वरं दत्त्वा वासवोऽन्तरधीयत॥<br><br>1876: प्राणांस्त्यक्त्वा मतङ्गोऽपि सम्प्राप्तः स्थानमुत्तमम्। एवमेतत् परं स्थानं ब्राह्मण्यं नाम भारत। तच्च दुष्प्रापमिह वै महेन्द्रवचनं यथा॥<br><br>1877: युधिष्ठिर उवाच श्रुतं मे महदाख्यानमेतत् कुरुकुलोद्वह। सुदुष्प्रापं यद् ब्रवीषि ब्राह्मण्यं वदतां वरा॥<br><br>1878: विश्वामित्रेण च पुरा ब्राह्मण्यं प्राप्तमित्युत। श्रूयते वदसे तच्च दुष्प्रापमिति सत्तम॥<br><br>1879: वीतहव्यश्च नृपतिः श्रुतो मे विप्रतां गतः। तदेव तावद् गाङ्गेय श्रोतुमिच्छाम्यहं विभो॥<br><br>1880: सकेन कर्मणा प्राप्तो ब्राह्मण्यं राजसत्तमः। वरेण तपसा वापि तन्मे व्याख्यातुमर्हसि॥<br><br>1881: भीष्म उवाच शृणु राजन् यथा राजा वीतहव्यो महायशाः। राजर्षिर्दुर्लभं प्राप्तो ब्राह्मण्यं लोकसत्कृतम्॥<br><br>1882: मनोर्महात्मनस्तात प्रजा धर्मेण शासतः। बभूव पुत्रो धर्मात्मा शर्यातिरिति विश्रुतः॥<br><br>1883: तस्यान्ववाये द्वौ राजन् राजानौ सम्वभूवतुः। हैहयस्तालजंघश्च वत्सस्य जयतां वर॥<br><br>1884: हैहयस्य तु राजेन्द्र दशसु स्त्रीषु भारत। शतं बभूव पुत्राणां शूराणामनिवर्तिनाम्॥<br><br>1885: तुल्यरूपप्रभावाणां बलिनां युद्धशालिनाम्। धनुर्वेदे च वेदे च सर्वत्रैव कृतश्रमाः॥<br><br>1886: काशिष्वपि नृपो राजन् दिवोदासपितामहः। हर्यश्व इति विख्यातो बभूव जयतां वरः॥<br><br>1887: स वीतहव्यदायादैरागत्य पुरुषर्षभ। गङ्गायमुनयोर्मध्ये संग्रामे विनिपातितः॥<br><br>1888: तं तु हत्वा नरपति हैहयास्ते महारथाः। प्रतिजग्मुः पुरी रम्यां वत्सानामकुतोभया:॥<br><br>1889: हर्यश्वस्य च दायादः काशिराजोऽभ्यषिच्यता सुदेवो देवसंकाशः साक्षाद् धर्म इवापरः॥<br><br>1890: स पालयामास महीं धर्मात्मा काशिनन्दनः। तैर्वीतहव्यैरागत्य युधि सर्वैर्विनिर्जितः॥<br><br>1891: तमथाजौ विनिर्जित्य प्रतिजग्मुर्यथागतम्। सौदेवस्त्वथ काशीशो दिवोदासोऽभ्यषिच्यत॥<br><br>1892: दिवोदासस्तु विज्ञाय वीर्यं तेषां यतात्मनाम्। वाराणसी महातेजा निर्ममे शक्रशासनात्॥<br><br>1893: विप्रक्षत्रियसम्बाधां वैश्यशूद्रसमाकुलाम्। नैकद्रव्योच्चयवती समृद्धविपणापणाम्॥<br><br>1894: गङ्गाया उत्तरे कूले वप्रान्ते राजसत्तमा गोमत्या दक्षिणे कूले शक्रस्येवामरावतीम्॥<br><br>1895: तत्र तं राजशार्दूलं निवसन्तं महीपतिम्। आगत्य हैहया भूयः पर्थधावन्त भारत॥<br><br>1896: स निष्क्रम्य ददौ युद्धं तेभ्यो राजा महाबलः। देवासुरसमं घोरं दिवोदासो महाद्युतिः॥<br><br>1897: स तु युद्धे महाराज दिनानां दशतीर्दश। हतवाहनभूयिष्ठस्ततो दैन्यमुपागमत्॥<br><br>1898: हतयोधस्ततो राजन् क्षीणकोशश्च भूमिपः। दिवोदासः पुरीं त्यक्त्वा पलायनपरोऽभवत्॥<br><br>1899: गत्वाऽऽश्रमपदं रम्यं भरद्वाजस्य धीमतः। जगाम शरणं राजा कृताञ्जलिररिन्दम॥<br><br>1900: तमुवाच भरद्वाजो ज्येष्ठः पुत्रो बृहस्पतेः। पुरोधाः शीलसम्पन्नो दिवोदासं महीपतिम्॥<br><br>1901: किमागमनकृत्यं ते सर्वे प्रब्रूहि मे नृप। यत् ते प्रिय तत् करिष्ये न मेऽत्रास्ति विचारणा। । राजोवाच भगवन् वैतहव्यैर्मे युद्धे वंशः प्रणाशितः। अहमेकः परियूनो भवन्तं शरणं गतः॥<br><br>1902: शिष्यस्नेहेन भगवंस्त्वं मां रक्षितुमर्हसि। एकशेषः कृतो वंशो मम तैः पापकर्मभिः॥<br><br>1903: भीष्म उवाच तमुवाच महाभागो भरद्वाजः प्रतापवान्। न भेतव्यं न भेतव्यं सौदेव व्येतु ते भयम्॥<br><br>1904: अहमिष्टिं करिष्यामि पुत्रार्थं ते विशाम्पते। वीतहव्यसहस्राणि येन त्वं प्रहरिष्यसि॥<br><br>1905: तत इष्टिं चकारर्षिस्तस्य वै पुत्रकामिकीम्। अथास्य तनयो जज्ञे प्रतर्दन इति श्रुतः॥<br><br>1906: स जातमात्रो ववृधे समाः सद्यस्त्रयोदश। वेदं चापि जगौ कृत्स्नं धनुर्वेदं च भारत॥<br><br>1907: योगेन च समाविष्टो भरद्वाजेन धीमता। तेजो लोक्यं स संगृह्य तस्मिन् देशे समाविशत्॥<br><br>1908: तत: स कवची धन्वी स्तूयमानः सुरर्षिभिः। वन्दिभिर्वन्द्यमानश्च बभौ सूर्य इवोदितः॥<br><br>1909: स रथी बद्धनिस्त्रिंशो बभौ दीप्त इवानलः। प्रययौ स धनुर्छन्वन् खड्गी चर्मी शरासनी॥<br><br>1910: तं दृष्ट्वा परमं हर्षे सुदेवतनयो ययौ। मेने च मनसा दग्धान् वैतहव्यान् स पार्थिवः॥<br><br>1911: ततोऽसौ यौवराज्ये च स्थापयित्वा प्रतर्दनम्। कृतकृत्यं तदाऽऽत्मानं स राजा अभ्यनन्दत॥<br><br>1912: ततस्तु वैतहव्यानां वधाय स महीपतिः। पुत्रं प्रस्थापयामास प्रतर्दनमरिंदमम्॥<br><br>1913: सरथः स तु संतीर्य गङ्गामाशु पराक्रमी। प्रययौ वीतहव्यानां पुरी परपुरंजयः॥<br><br>1914: वैतहव्यास्तु संश्रुत्य रथघोषं समुद्धतम्। निर्ययुर्नगराकारै रथैः पररथारुजैः॥<br><br>1915: निष्क्रम्य ते नरव्याघ्रा दंशिताश्चित्रयोधिनः। प्रतर्दनं समाजग्मुः शरवर्षेरुदायुधाः॥<br><br>1916: शस्त्रैश्च विविधाकारै रथौरैच युधिष्ठिर। अभ्यवर्षन्त राजानं हिमवन्तमिवाम्बुदाः॥<br><br>1917: अस्त्रैरस्त्राणि संवार्य तेषां राजा प्रतर्दनः। जघान तान् महातेजा वज्रानलसमैः शरैः॥<br><br>1918: कृत्तोत्तमाङ्गास्ते राजन् भल्लैः शतसहस्रशः। अपतन् रुधिरार्द्राङ्गा निकृत्ता इव किंशुकाः॥<br><br>1919: हतेषु तेषु सर्वेषु वीतहव्यः सुतेष्वथा प्राद्रवन्नगरं हित्वा भृगोराश्रममप्युत॥<br><br>1920: ययौ भृगुं च शरणं वीतहव्यो नराधिपः। अभयं च ददौ तस्मै राज्ञे राजन् भृगुस्तदा॥<br><br>1921: अथानुपदमेवाशु तत्रागच्छत् प्रतर्दनः। स प्राप्य चाश्रमपदं दिवोदासात्मजोऽब्रवीत्॥<br><br>1922: भो भो केऽत्राश्रमे सन्ति भृगोः शिष्या महात्मनः। द्रष्टुमिच्छे मुनिमहं तस्याचक्षत मामिति॥<br><br>1923: स तं विदित्वा तु भृगुनिश्चक्रामाश्रमात् तदा। पूजयामास च ततो विधिना नृपसत्तमम्॥<br><br>1924: उवाच चैन राजेन्द्र किं कार्यं ब्रूहि पार्थिव। स चोवाच नृपस्तस्मै यदागमनकारणम्॥<br><br>1925: राजोवाच अयं ब्रह्मन्नितो राजा वीतहव्यो विसर्ग्यताम्। तस्य पुत्रैर्हि मे कृत्स्नो ब्रह्मन् वंशःप्रणाशितः॥<br><br>1926: उत्सादितश्च विषयः काशीनां रत्नसंचयः। एतस्य वीर्यदृप्तस्य हतं पुत्रशतं मया॥<br><br>1927: अस्येदानी वधादद्य भविष्याम्यनृणः पितुः। तमुवाच कृपाविष्टो भृगुर्धर्मभृतां वरः॥<br><br>1928: नेहास्ति क्षत्रियः कश्चित् सर्वे हीमे द्विजातयः। एतत् तु वचनं श्रुत्वा भृगोस्तथ्यं प्रतर्दनः॥<br><br>1929: पादावुपस्पृश्य शनैः प्रहृष्टो वाक्यमब्रवीत्। एवमप्यस्मि भगवन् कृतकृत्या न संशयः॥<br><br>1930: य एष राजा वीर्येण स्वजातिं त्याजितो मया। अनुजानीहि मां ब्रह्मन् ध्यायस्व च शिवेन माम्। । त्याजितो हि मया जातिमेष राजा भृगूद्वह। ततस्तेनाभ्यनुज्ञातो ययौ राजा प्रतर्दनः॥<br><br>1931: यथागतं महाराज मुक्त्वा विषमिवोरगः। भृगोर्वचनमात्रेण स च ब्रह्मर्षितां गतः॥<br><br>1932: वीतहव्यो महाराज ब्रह्मवादित्वमेव च। तस्य गृत्समदः पुत्रो रूपेणेन्द्र इवापरः॥<br><br>1933: शक्रस्त्वमिति यो दैत्यैर्निगृहीतः किलाभवत्। ऋग्वेदे वर्तते चाग्र्या श्रुतिर्यस्य महात्मनः॥<br><br>1934: यत्र गृत्समदो राजन् ब्राह्मणैः स महीयते। स ब्रह्मचारी विप्रर्षिः श्रीमान् गृत्समदोऽभवत्॥<br><br>1935: पुत्रो गृत्समदस्यापि सुचेता अभवद् द्विजः। वर्चाः सुतेजसः पुत्रो विहव्यस्तस्य चात्मजः॥<br><br>1936: विहव्यस्य तु पुत्रस्तु वितत्यस्तस्य चात्मजः। वितत्यस्य सुतः सत्यः संतः सत्यस्य चात्मजः॥<br><br>1937: श्रवास्तस्य सुतश्चर्षिः श्रवसश्चाभवत् तमः। तमसश्च प्रकाशोऽभूत् तनयो द्विजसत्तमः। प्रकाशस्य च वागिन्द्रो बभूव जयतां वरः॥<br><br>1938: तस्यात्मजश्च प्रमितिर्वेदवेदाङ्गपारगः। घृताच्यां तस्य पुत्रस्तु रुरुर्नामोदपद्यत॥<br><br>1939: प्रमद्वरायां तु रुरोः पुत्रः समुदपद्यत। शुनको नाम विप्रर्षिर्यस्य पुत्रोऽथ शौनकः॥<br><br>1940: एवं विप्रत्वमगमद् वीतहव्यो नराधिपः। भृगोः प्रसादाद् राजेन्द्र क्षत्रियः क्षत्रियर्षभ॥<br><br>1941: तथैव कथितो वंशो मया गार्समदस्तव। विस्तरेण महाराज किमन्यदनुपृच्छसि॥<br><br>1942: युधिष्ठिर उवाच के पूज्या वै त्रिलोकेऽस्मिन् मानवा भरतर्षभ। विस्तरेण तदाचक्ष्व न हि तृप्यामि कथ्यतः॥<br><br>1943: भीष्म उवाच अत्राप्युदाहरन्तीममितिहासं पुरातनम्। नारदस्य च संवादं वासुदेवस्य चोभयोः॥<br><br>1944: नारदं प्राञ्जलिं दृष्ट्वा पूजयानं द्विजर्षभान्। केशवः परिपप्रच्छ भगवन् कान् नमस्यसि॥<br><br>1945: बहुमानपरस्तेषु भगवन् यान् नमस्यसि। शक्यं चेच्छ्रोतुमस्माभिर्बुह्येतद् धर्मवित्तम॥<br><br>1946: नारद उवाच शृणु गोविन्द यानेतान् पूजयाम्यरिमर्दन। त्वत्तोऽन्यः कः पुमाल्लोके श्रोतुमेतदिहार्हति॥<br><br>1947: वरुणं वायुमादित्यं पर्जन्यं जातवेदसम्। स्थाणुं स्कन्दं तथा लक्ष्मी विष्णुं ब्रह्माणमेव च॥<br><br>1948: वाचस्पतिं चन्द्रमसमपः पृथ्वी सरस्वतीम्। सततं ये नमस्यन्ति तान् नमस्याम्यहं विभो॥<br><br>1949: तपोधनान् वेदविदो नित्यं वेदपरायणान्। महार्हान् वृष्णिशार्दूल सदा सम्पूजयाम्यहम्। । अभुक्त्वा देवकार्याणि कुर्वते येऽविकत्थनाः। संतुष्टाश्च क्षमायुक्तास्तान् नमस्याम्यहं विभो॥<br><br>1950: सम्यग् यजन्ति ये चेष्टीः क्षान्ता दान्ता जितेन्द्रियाः। सत्यं धर्मे क्षितिं गाश्च तान् नमस्यामि यादव। ॥<br><br>1951: ये वै तपसि वर्तन्ते वने मूलफलाशनाः। असंचयाः क्रियावन्तस्तान् नमस्यामि यादव॥<br><br>1952: ये भृत्यभरणे शक्ताः सततं चातिथिव्रताः। भुञ्जते देवशेषाणि तान् नमस्यामि यादव। ॥<br><br>1953: ये वेदं प्राप्य दुर्धर्षा वाग्मिनो ब्रह्मचारिणः। याजनाध्यापने युक्ता नित्यं तान् पूजयाम्यहम्॥<br><br>1954: प्रसन्नहृदयाश्चैव सर्वसत्त्वेषु नित्याः। आपृष्ठतापात् स्वाध्याये युक्तास्तान् पूजयाम्यहम्। । गुरुप्रसादे स्वाध्याये यतन्तो ये स्थिरव्रताः। शुश्रूषवोऽनसूयन्तस्तान् नमस्यामि यादव॥<br><br>1955: सुव्रता मुनयो ये च ब्राह्मणाः सत्यसंगराः। वोढारो हव्यकव्यानां तान् नमस्यामि यादव॥<br><br>1956: भैक्ष्यवर्यासु निरताः कृशा गुरुकुलाश्रयाः। निर्धना ये तु तान् नमस्यामि यादव। ॥<br><br>1957: निर्ममा निष्प्रतिद्वन्द्वा निहीका निष्प्रयोजनाः। ये वेदं प्राप्य दुर्धर्षा वाग्मिनो ब्रह्मवादिनः॥<br><br>1958: अहिंसानिरता ये च ये च सत्यव्रता नराः। दान्ताः शमपराश्चैव तान् नमस्यामि केशव॥<br><br>1959: देवतातिथिपूजायां युक्ता ये गृहमेधिनः। कपोतवृत्तयो नित्यं तान् नमस्यामि यादव॥<br><br>1960: येषां त्रिवर्गः कृत्येषु वर्तते नोपहीयते। शिष्टाचारप्रवृत्ताश्च तान् नमस्याम्यहं सदा॥<br><br>1961: ब्राह्मणाः श्रुतसम्पन्ना ये त्रिवर्गमनुष्ठिताः। अलोलुपाः पुण्यशीलास्तान् नमस्यामि केशव॥<br><br>1962: अब्भक्षा वायुभक्षाश्च सुधाभक्षश्च ये सदा। व्रतैश्च विविधैर्युक्तास्तान् नमस्यामि माधव॥<br><br>1963: अयोनीनग्नियोनींश्च ब्रह्मयोनींस्तथैव च। सर्वभूतात्मयोनींश्च तान् नमस्याम्यहं सदा॥<br><br>1964: नित्यमेतान् नमस्यामि कृष्ण लोककरानृषीन्। लोकज्येष्ठान् कुलज्येष्ठांस्तमोघ्नॉल्लोकभास्करान्॥<br><br>1965: तस्मात् त्वमपि वार्ष्णेय द्विजान् पूजय नित्यदा। पूजिताः पूजनार्हा हि सुखं दास्यन्ति तेऽनघ। ॥<br><br>1966: अस्मिल्लोके सदा ह्येते परत्र च सुखप्रदाः। चरन्ते मान्यमाना वै प्रदास्यन्ति सुखं तव। ॥<br><br>1967: ये सर्वातिथयो नित्यं गोषु च ब्राह्मणेषु च। नित्यं सत्ये चाभिरता दुर्गाण्यतितरन्ति ते॥<br><br>1968: नित्यं शमपरा ये च तथा ये चानसूयकाः। नित्यस्वाध्यायिनो ये च दुर्गाण्यतितरन्ति ते॥<br><br>1969: सर्वान् देवान् नमस्यन्ति ये चैकं वेदमाश्रिताः। श्रद्दधानाश्च दान्ताश्च दुर्गाण्यतितरन्ति ते॥<br><br>1970: तथैव विप्रप्रवरान् नमस्कृत्य यतव्रताः। भवन्ति ये दानरता दुर्गाण्यतितरन्ति ते॥<br><br>1971: तपस्विनश्च ये नित्यं कौमारब्रह्मचारिणः। तपसा भावितात्मानो दुर्गाण्यतितरन्ति ते॥<br><br>1972: देवतातिथिभृत्यानां पितॄणां चार्चने रताः। शिष्टान्नभोजिनो ये च दुर्गाण्यतितरन्ति ते॥<br><br>1973: अग्निमाधाय विधिवत् प्रणता धारयन्ति ये। प्राप्ताः सोमाहुतिं चैव दुर्गाण्यतितरन्ति ते॥<br><br>1974: मातापित्रोणुरुषु च सम्यग् वर्तन्ति ये सदा। यथा त्वं वृष्णिशार्दूलेत्युक्त्वैवं विरराम सः॥<br><br>1975: भीष्म उवाच तस्मात् त्वमपि कौन्तेय पितृदेवद्विजातिथीन्। सम्यक् पूजयसे नित्यं गतिमिष्टामवाप्स्यसि॥<br><br>1976: युधिष्ठिर उवाच पितामह महाप्राज्ञ सर्वशास्त्रविशारद। त्वत्तोऽहं श्रोतुमिच्छामि धर्मे भरतसत्तम॥<br><br>1977: शरणागतं ये रक्षन्ति भूतग्रामं चतुर्विधम्। किं तस्य भरतश्रेष्ठ फलं भवति तत्त्वतः॥<br><br>1978: इदं शृणु महाप्राज्ञ धर्मपुत्र महायशः। इतिहासं पुरावृत्तं शरणार्थे महाफलम्॥<br><br>1979: प्रपात्यमान: श्येनेन कपोतः प्रियदर्शनः। वृषदर्भ महाभागं नरेन्द्रं शरणं गतः॥<br><br>1980: स तं दृष्ट्वा विशुद्धात्मा त्रासादङ्कमुपागतम्। आश्वास्याश्वसिहीत्याह न तेऽस्ति भयमण्डज॥<br><br>1981: भयं ते सुमहत् कस्मात् कुत्र किं वा कृतं त्वया। येन त्वमिह सम्प्राप्तो विसंज्ञो भ्रान्तचेतनः॥<br><br>1982: नवनीलोत्पलापीडचारुवर्ण सुदर्शन। दाडिमाशोकपुष्पाक्ष मा त्रसस्वाभयं तव॥<br><br>1983: मत्सकाशमनुप्राप्तं न त्वां कश्चित् समुत्सहेत्। मनसा ग्रहणं कर्तुं रक्षाध्यक्षपुरस्कृतम्॥<br><br>1984: काशिराज्यं तदद्यैव त्वदर्थं जीवितं तथा। त्यजेयं भव विश्रब्धः कपोत न भयं तव॥<br><br>1985: श्येन उवाच ममैतद् विहितं भक्ष्यं च राजंस्त्रातुमर्हसि। अतिक्रान्तं च प्राप्तं च प्रयत्नाच्चोपपादितम्॥<br><br>1986: मासं च रुधिरं चास्य मज्जा मेदश्च मे हितम्। परितोषकरो ह्येष मम मास्याग्रतो भव॥<br><br>1987: तृष्णा मे बाधतेऽत्युग्रा क्षुधा निर्दहतीव माम्। मुञ्चैनं न हि शक्ष्यामि राजन् मन्दयितुं क्षुधाम्॥<br><br>1988: मया ह्यनुसृतो ह्येष मत्पक्षनखविक्षतः। किंचिदुच्छ्वासनिःश्वासं न राजन् गोप्तुमर्हसि॥<br><br>1989: यदि स्वविषये राजन् प्रभुस्त्वं रक्षणे नृणाम्। खेचरस्य तृषार्तस्य न त्वं प्रभुरथोत्तम॥<br><br>1990: यदि वैरिषु भृत्येषु स्वजनव्यवहारयोः। विषयेष्विन्द्रयाणां च आकाशे मा पराक्रम॥<br><br>1991: प्रभुत्वं हि पराक्रम्य सम्यक् पक्षहरेषु ते। यदि त्वमिह धर्मार्थी मामपि द्रष्टुमर्हसि॥<br><br>1992: भीष्म उवाच श्रुत्वा श्येनस्य तद् वाक्यं राजर्षिविस्मयं गतः। सम्भाव्य चैनं तद्वाक्यं तदर्थी प्रत्यभाषत॥<br><br>1993: राजोवाच गोवृषो वा वराहो वा मृगो वा महिषोऽपि वा। त्वदर्थमद्य क्रियतां क्षुधाप्रशमनाय ते॥<br><br>1994: शरणागतं न त्यजेयमिति मे व्रतमाहितम्। न मुञ्चति ममाङ्गानि द्विजोऽयं पश्य वै द्विज॥<br><br>1995: श्येन उवाच न वराहं न चोक्षाणं न चान्यान् विविधान् द्विजान्। भक्षयामि महाराज किमन्यायेन तेन मे॥<br><br>1996: यस्तु मे विहितो भक्ष्यः स्वयं देवैः सनातनः। श्येनाः कपोतान् खादन्ति स्थितिरेषा सनातनी॥<br><br>1997: उशीनर कपोते तु यदि स्नेहस्तवानघ। ततस्त्वं मे प्रयच्छाद्य स्वमांसं तुलया धृतम्॥<br><br>1998: राजोवाच महाननुग्रहो मेऽघ यस्त्वमेवमिहात्थ माम्। बाढमेव करिष्यामीत्युक्त्वासौ राजसत्तमः॥<br><br>1999: उत्कृत्योत्कृत्य मांसानि तुलया समतोलयत्। अन्तःपुरे ततस्तस्य स्त्रियो रत्नविभूषिताः॥<br><br>2000: हाहाभूता विनिष्क्रान्ताः श्रुत्वा परमदुःखिताः। तासां रुदितशब्देन मन्त्रिभृत्यजनस्य च॥<br><br>2001: बभूव सुमहान् नादो मेघगम्भीरनि:स्वनः। निरुद्धं गगनं सर्वं शुभं मेघैः समन्ततः॥<br><br>2002: मही प्रचलिता चासीत् तस्य सत्येन कर्मणा। स राजा पार्श्वतश्चैव बाहुभ्यामूरुतश्च यत्॥<br><br>2003: तानि मांसानि संच्छिद्य तुलां पूरयतेऽशनैः। तथापि च समस्तेन कपोतेन बभूव ह॥<br><br>2004: अस्थिभूतो यदा राजा निर्मासो रुधिरस्रवः। तुलां ततः समारूढः स्वं मांसक्षयमुत्सृजन्॥<br><br>2005: ततः सेन्द्रास्त्रयो लोकास्तं नरेन्द्रमुपस्थिताः। भेर्यश्चाकाशगैस्तत्र वादिता देवदुन्दुभिः॥<br><br>2006: अमृतेनावसिक्तश्च वृषदर्भो नरेश्वरः। दिव्यैश्च सुसुखैर्माल्यैरभिवृष्टः पुनः पुनः॥<br><br>2007: देवगन्धर्वसंघातैरप्सरोभिश्च सर्वतः। नृत्तश्चैवोपगीतश्च पितामह इव प्रभुः॥<br><br>2008: हेमप्रसादसम्बाधं मणिकाञ्चनतोरणम्। स वैदूर्यमणिस्तम्भं विमानं समधिष्ठितः॥<br><br>2009: स राजर्षिर्गत: स्वर्ग कर्मणा तेन शाश्वतम्। शरणागतेषु चैवं त्वं कुरु सर्वं युधिष्ठिर॥<br><br>2010: भक्तानामनुरक्तानामाश्रितानां च रक्षिता। दयावान् सर्वभूतेषु परत्र सुखमेधते॥<br><br>2011: साधुवृत्तो हि यो राजा सवृत्तमनुतिष्ठति। किं न प्राप्तं भवेत् तेन सव्याजेनेह कर्मणा॥<br><br>2012: स राजर्षेर्विशुद्धात्मा धीरः सत्यपराक्रमः। काशीनामीश्वरः ख्यातस्त्रिषु लोकेषु कर्मणा॥<br><br>2013: योऽप्यन्यः कारयेदेवं शरणागतरक्षणम्। सोऽपि गच्छेत तामेव गतिं भरतसत्तमा॥<br><br>2014: इदं वृत्तं हि राजर्षेवृषदर्भस्य कीर्तयन्। पूतात्मा वै भवेल्लोके शृणुयाद् यश्च नित्यशः॥<br><br>2015: युधिष्ठिर उवाच किं राज्ञः सर्वकृत्यानां गरीयः स्यात् पितामह। कुर्वन् किं कर्म नृपतिरुभौ लोकौ समश्नुते॥<br><br>2016: भीष्म उवाच एतद् राज्ञः कृत्यतममभिषिक्तस्य भारत। ब्राह्मणानामनुष्ठानमत्यन्तं सुखमिच्छता॥<br><br>2017: कर्तव्यं पार्थिवेन्द्रेण तथैव भरतर्षभ। श्रोत्रियान् ब्राह्मणान् वृद्धान् नित्यमेवाभिपूजयेत्॥<br><br>2018: पौरजानपदांश्चापि ब्राह्मणांश्च बहुश्रुतान्। सान्त्वेन भोगदानेन नमस्कारैस्तथार्चयेत्॥<br><br>2019: एतत् कृत्यतमं राज्ञो नित्यमेवोपलक्षयेत्। यथाऽऽत्मानं यथा पुत्रांस्तथैतान् प्रतिपालयेत्॥<br><br>2020: ये चाप्येषां पूज्यतमास्तान् दृढं प्रतिपूजयेत्। तेषु शान्तेषु तद् राष्ट्र सर्वमेव विराजते॥<br><br>2021: ते पूज्यास्ते नमस्कार्या भान्यास्ते पितरो यथा। तेष्वेव यात्रा लोकानां भूतानामिव वासवे॥<br><br>2022: अभिचारैरुपायैश्च दहेयुरपि चेतसा। निःशेषं कुपिताः कुर्युरुयाः सत्यपराक्रमाः॥<br><br>2023: नान्तमेषां प्रपश्यामि न दिशश्चाप्यपावृताः। कुपिताः समुदीक्षन्ते दावेष्वग्निशिखा इव ॥<br><br>2024: बिभ्यत्येषां साहसिका गुणास्तेषामतीव हि। कूपा इव तृणच्छन्ना विशुद्धा द्यौरिवापरे॥<br><br>2025: प्रसह्यकारिणः केचित् कार्पासमृदवो परे। सन्ति चैषामतिशठास्तथैवान्ये तपस्विनः॥<br><br>2026: कृषिगोरक्ष्यमप्येके भैक्ष्यमन्येऽप्यनुष्ठिताः। चौराश्चान्येऽनृताश्चान्ये तथान्ये नटनर्तकाः॥<br><br>2027: सर्वकर्मसहाश्चान्ये पार्थिवेष्वितरेषु च। विविधाकारयुक्ताश्च ब्राह्मणा भरतर्षभ॥<br><br>2028: नानाकर्मसु रक्तानां बहुकर्मोपजीविनाम्। धर्मज्ञानां सतां तेषां नित्यमेवानुकीर्तयेत्॥<br><br>2029: पितॄणां देवतानां च मनुष्योरगरक्षसाम्। पुराप्येते महाभागा ब्राह्मणा वै जनाधिप॥<br><br>2030: नैते देवैर्न पितृभिर्न गन्धर्वैर्न राक्षसैः। नासुरैर्न पिशाचैश्च शक्या जेतुं द्विजातयः॥<br><br>2031: अदैवं दैवतं कुर्युर्दैवतं चाप्यदैवतम्। यमिच्छेयुः स राजा स्याद् यो नेष्टः स पराभवेत्। । परिवादं च ये कुयुर्ब्राह्मणानामचेतसः। सत्यं ब्रवीमि ते राजन् विनश्येयुर्न संशयः॥<br><br>2032: निन्दाप्रशंसाकुशलाः कीर्त्यकीर्तिपरायणाः। परिकुप्यति ते राजन् सततं द्विषतां द्विजाः॥<br><br>2033: ब्राह्मणा यं प्रशंसन्ति पुरुषः स प्रवर्धते। ब्राह्मणैर्यः पराकृष्टः पराभूयात् क्षणाद्धि सः॥<br><br>2034: शका यवनकाम्बोजास्तास्ताः क्षत्रियजातयः। वृषलत्वं परिगता ब्राह्मणानामदर्शनात्॥<br><br>2035: द्राविडाश्च कलिङ्गाश्च पुलिन्दाश्चाप्युशीनराः। कोलिसर्पा माहिषकास्तास्ताः क्षत्रियजातयः॥<br><br>2036: वृषलत्वं परिगता ब्राह्मणानामदर्शनात्। श्रेयान् पराजयस्तेभ्यो न जयो जयतां वर॥<br><br>2037: यस्तु सर्वमिदं हन्याद् ब्राह्मणं च न तत्समम्। ब्रह्मवध्या महान् दोष इत्याहुः परमर्षयः॥<br><br>2038: परिवादो द्विजातीनां न श्रोतव्यः कथंचन। आसीताधोमुखस्तूष्णीं समुत्थाय व्रजेच्च वा॥<br><br>2039: न स जातोऽजनिष्यद् वा पृथिव्यामिह कश्चन। यो ब्राह्मणविरोधेन सुखं जीवितुमुत्सहेत्॥<br><br>2040: दुर्ग्राह्यो मुष्टिना वायुर्दुःस्पर्शः पाणिना शशी। दुर्धरा पृथिवी राजन् दुर्जया ब्राह्मणा भुवि॥<br><br>2041: भीष्म उवाच ब्राह्मणानेव सततं भृशं सम्परिपूजयेत्। एते हि सोमराजान ईश्वराः सुखदुःखयोः॥<br><br>2042: एते भौगैरलङ्कारैरन्यैश्चैव किमिच्छकैः। सदा पूज्या नमस्कारै रक्ष्याश्च पितृवन्नृपैः॥<br><br>2043: ततो राष्ट्रस्य शान्तिर्हि भूतानामिव वासवात्। जायतां ब्रह्मवर्चस्वी राष्ट्रे वै ब्राह्मणः शुचिः॥<br><br>2044: महारथश्च राजन्य एष्टव्यः शत्रुतापनः। ब्राह्मणं जातिसम्पन्नं धर्मज्ञं संशितव्रतम्॥<br><br>2045: वासयेत गृहे राजन् न तस्मात् परमस्ति वै। ब्राह्मणेभ्यो हविर्दत्तं प्रतिगृह्णन्ति देवताः॥<br><br>2046: पितरः सर्वभूतानां नैतेभ्यो विद्यते परम्। आदित्यश्चन्द्रमा वायुरापो भूरम्बरं दिशः॥<br><br>2047: सर्वे ब्राह्मणमाविश्य सदानमुपभुञ्जते। न तस्याश्नन्ति पितरो यस्य विप्रा न भुञ्जते॥<br><br>2048: देवाश्चाप्यस्य नाश्नन्ति पापस्य ब्राह्मणद्विषः। ब्राह्मणेषु तु तुष्टेषु प्रीयन्ते पितरः सदा॥<br><br>2049: तथैव देवता राजन् नात्र कार्या विचारणा। तथैव तेऽपि प्रीयन्ते येषां भवति तद्धविः॥<br><br>2050: न च प्रेत्य विनश्यन्ति गच्छन्ति च परां गतिम्। येन येनैव हविषा ब्राह्मणांस्तर्पयेन्नरः॥<br><br>2051: तेन तेनैव प्रीयन्ते पितरो देवतास्तथा। ब्राह्मणादेव तद् भूतं प्रभवन्ति यतः प्रजाः॥<br><br>2052: यतश्चायं प्रभवति प्रेत्य यत्र च गच्छति। वेदेष मार्ग स्वर्गस्य तथैव नरकस्य च॥<br><br>2053: आगतानागते चोभे ब्राह्मणो द्विपदां वरः। ब्राह्मणो भरतश्रेष्ठ स्वधर्मं चैव वेद यः॥<br><br>2054: ये चैनमनुवर्तन्ते ते न यान्ति पराभवम्। न ते प्रेत्य विनश्यन्ति गच्छन्ति न पराभवम्॥<br><br>2055: यद् ब्राह्मणमुखात् प्राप्तं प्रतिगृह्णन्ति वै वचः। भूतात्मानो महात्मानस्ते न यान्ति पराभवम्॥<br><br>2056: क्षत्रियाणां प्रतपतां तेजसा च बलेन च। ब्राह्मणेष्वेव शाम्यन्ति तेजांसि च बलानि च। ॥<br><br>2057: भृगवस्तालजंघाश्च नीपानाङ्गिरसोऽजयन्। भरद्वाजो वैहतव्यानैलांश्च भरतर्षभ॥<br><br>2058: चित्रा युधांश्चाप्यजयन्नेते कृष्णाजिनध्वजाः। प्रक्षिप्याथ च कुम्भान् वै पारगामिनमारभेत्॥<br><br>2059: यत् किंचित् कथ्यते लोकेश्रूयते पठ्यतेऽपि वा। सर्वं तद् ब्राह्मणेष्वेव गूढोऽग्निरिव दारुषु॥<br><br>2060: अत्राप्युदाहरन्तीममितिहासं पुरातनम्। संवादं वासुदेवस्य पृथिव्याश्च भरतर्षभ॥<br><br>2061: वासुदेव उवाच मातरं सर्वभूतानां पृच्छे त्वां संशयं शुभे। केनस्वित् कर्मणा पापं व्यपोहति नरो गृही॥<br><br>2062: पृथ्वी उवाच ब्राह्मणानेव सेवेत पवित्रं ह्येतदुत्तमम्। ब्राह्मणान् सेवमानस्य रजः सर्वं प्रणश्यति। अतो भूतिरतः कीर्तिरतो बुद्धिः प्रजायते॥<br><br>2063: महारथश्च राजन्य एष्टव्यः शत्रुतापनः। इति मां नारदः प्राह सततं सर्वभूतये॥<br><br>2064: ब्राह्मणं जातिसम्पन्नं धर्मज्ञं संशितं शुचिम्। अपरेषां परेषां च परेभ्यश्चैव येऽपरे॥<br><br>2065: ब्राह्मणा यं प्रशंसन्ति स मनुष्यः प्रवर्धते। अथ यो ब्राह्मणान् क्रुष्टः पराभवति सोऽचिरात्॥<br><br>2066: यथा महार्णवे क्षिप्त आमलोष्टो विनश्यति। तथा दुश्चरितं सर्वं पराभावाय कल्पते॥<br><br>2067: पश्य चन्द्रे कृतं लक्ष्म समुद्रो लवणोदकः। तथा भगसहस्रेण महेन्द्रः परिचिह्नितः॥<br><br>2068: तेषामेव प्रभावेण सहस्रनयनो ह्यसौ। शतक्रतुः समभवत् पश्य माधव यादृशम्॥<br><br>2069: इच्छन् कीर्तिं च भूतिं च लोकांश्च मधुसूदन। ब्राह्मणानुमते तिष्ठेत् पुरुषः शुचिरात्मवान्॥<br><br>2070: भीष्म उवाच इत्येतद् वचनं श्रुत्वा मेदिन्या मधुसूदनः। साधु साध्विति कौरव्य मेदिनीं प्रत्यपूजयत्॥<br><br>2071: एतां श्रुत्वोपमां पार्थ प्रयतो ब्राह्मणर्षभान्। सततं पूजयेथास्त्वं ततः श्रेयोऽभिपत्स्यसे॥<br><br>2072: भीष्म उवाच जन्मनैव महाभागो ब्राह्मणो नाम जायते। नमस्यः सर्वभूतानामतिथिः प्रसृत्ताग्रभुक्॥<br><br>2073: सर्वार्थाः सुहृदस्तात ब्राह्मणाः सुमनोमुखाः। गीर्भिर्मङ्गलयुक्ताभिरनुध्यायन्ति पूजिताः॥<br><br>2074: सर्वान्नो द्विषतस्तात ब्राह्मणा जातमन्यवः। गीर्भिर्दारुणयुक्ताभिरभिध्यासुरपूजिताः॥<br><br>2075: अत्र गाथाः पुरागीताः कीर्तयन्ति पुराविदः। सृष्ट्वा द्विजातीन् धाता हि यथापूर्वं समादधत्॥<br><br>2076: न चान्यदिह कर्तव्यं किञ्चिदूर्ध्वं यथाविधि। गुप्तो गोपायते ब्रह्मा श्रेयो वस्तेन शोभनम्॥<br><br>2077: स्वमेव कुर्वतां कर्म श्रीर्वा ब्राह्मी भविष्यति। प्रमाणं सर्वभूतानां प्रग्रहाश्च भविष्यथ॥<br><br>2078: न शौद्रं कर्म कर्तव्यं ब्राह्मणेन विपश्चिता। शौद्रं हि कुर्वतः कर्म धर्मः समुपस्थ्यते॥<br><br>2079: श्रीश्च बुद्धिश्च तेजश्च विभूतिश्च प्रतापिनी। स्वाध्याये चैव माहात्म्यं विपुलं प्रतिपत्स्यते॥<br><br>2080: हुत्वा चाहवनीयस्थं महाभाग्ये प्रतिष्ठिताः। अग्रभोज्याः प्रसूतीनां श्रिया ब्राह्मयानुकल्पिताः॥<br><br>2081: श्रद्धया परया युक्ता ह्यनभिद्रोहलब्धया। दमस्वाध्यायनिरताः सर्वान् कामानवाप्स्यथ॥<br><br>2082: यच्चैव मानुषे लोके यच्च देवेषु किञ्चन। सर्वे तु तपसा साध्यं ज्ञानेन नियमेन च॥<br><br>2083: इत्येवं ब्रह्मगीतास्ते समाख्याता मयानघ। विप्राणामनुकम्पार्थं तेन प्रोक्तं हि धीमता॥<br><br>2084: भूयस्तेषां बलं मन्ये यथा राज्ञस्तपस्विनः। दुरासदाश्च चण्डाश्च रभसाः क्षिप्रकारिणः॥<br><br>2085: सन्त्येषां सिंहसत्त्वाश्च व्याघ्रसत्त्वास्तथापरे। वराहमृगसत्त्वाश्च जलसत्त्वास्तथापरे॥<br><br>2086: सर्पस्पर्शसमाः केचित् तथान्ये मकरस्पृशः। विभाष्यघातिनः केचित् तथा चक्षुर्हणोऽपरे॥<br><br>2087: सन्ति चाशीविषसमाः सन्ति मन्दास्तथापरे। विविधानीह वृत्तानि ब्राह्मणानां युधिष्ठिर॥<br><br>2088: मेकला द्राविडा लाटाः पौण्ड्राः कान्वशिरास्तथा। शौण्डिका दरदा दार्वाश्चौराः शबरबर्बराः॥<br><br>2089: किराता यवनाश्चैव तास्ताः क्षत्रियजातयः। वृषलत्वमनुप्राप्ता ब्राह्मणानाममर्षणात्॥<br><br>2090: ब्राह्मणानां परिभवादसुराः सलिलेशयाः। ब्राह्मणानां प्रसादाच्च देवाः स्वर्गनिवासिनः॥<br><br>2091: अशक्यं स्प्रष्टुमाकाशमचाल्यो हिमवान् गिरिः। अधार्या सेतुना गङ्गा दुर्जया ब्राह्मणा भुवि॥<br><br>2092: न ब्राह्मणविरोधेन शक्या शास्तुं वसुन्धरा। ब्राह्मणा हि महात्मानो देवानामपि देवताः॥<br><br>2093: तान् पूजयस्व सततं दानेन परिचर्यया। यदीच्छसि महीं भोक्तुमिमां सागरमेखलाम्॥<br><br>2094: प्रतिग्रहेण तेजो हि विप्राणां शाम्यतेऽनघ। प्रतिग्रहं ये नेच्छेयुस्तेभ्यो रक्ष्यं त्वया नृप॥<br><br>2095: भीष्म उवाच अत्राप्युदाहरन्तीममितिहासं पुरातनम्। शक्रशम्बरसंवाद तन्निबोध युधिष्ठिर। । । । शको ह्यज्ञातरूपेण जटी भूत्वा रजोगुणः। विरूपं रथमास्थाय प्रश्न पप्रच्छ शम्बरम्॥<br><br>2096: शक्र उवाच केन शम्बर वृत्तेन स्वजात्यानधितिष्ठसि। श्रेष्ठं त्वां केन मन्यन्ते तद् वै प्रब्रूहि तत्त्वतः॥<br><br>2097: शम्बर उवाच नासूयामि यदा विप्रान् ब्राह्ममेव च मे मतम्। शास्त्राणि वदतो विप्रान् सम्मन्यामि यथासुखम्॥<br><br>2098: श्रुत्वा च नावजानामि नापराध्यामि कर्हिचित्। अभ्याभ्यनुपृच्छामि पादौ गृह्णामि धीमताम्॥<br><br>2099: ते विश्रब्धाः प्रभाषन्ते सम्पृच्छन्ते च मां सदा। प्रमत्तेष्वप्रमत्तोऽस्मि सदा सुप्तेषु जागृमि॥<br><br>2100: ते मां शास्त्रपथे युक्तं ब्रह्मण्यमनसूयकम्। समासिञ्चन्ति शास्तारः क्षौद्रं मध्विव मक्षिकाः॥<br><br>2101: यच्च भाषन्ति संतुष्टास्तच्च गृह्णामि मेधया। समाधिमात्मनो नित्यमनुलोममचिन्तयम्॥<br><br>2102: सोऽहं वागग्रमृष्टानां रसानामवलेहकः। स्वजात्यानधितिष्ठामि नक्षत्राणीव चन्द्रमा:॥<br><br>2103: एतत् पृथिव्याममृतमेतच्चक्षुरनुत्तमम्। यद् ब्राह्मणमुखाच्छास्त्रमिह श्रुत्वा प्रवर्तते॥<br><br>2104: एतत् कारणमाज्ञाय दृष्ट्वा देवासुरं पुरा। युद्धं पिता मे हृष्टात्मा विस्मितः समपद्यत॥<br><br>2105: दृष्ट्वा च ब्राह्मणानां तु महिमानं महात्मनाम्। पर्यपृच्छत् कथममी सिद्धा इति निशाकरम्॥<br><br>2106: सोम उवाच ब्राह्मणास्तपसा सर्वे सिध्यन्ते वाग्बलाः सदा। भुजबीर्याश्च राजानो वागस्त्राश्च द्विजातयः॥<br><br>2107: प्रणवं चाप्यधीयीत ब्राह्मीर्दुर्वसतीर्वसन्। निर्मन्युरपि निर्वाणो यदि स्यात् समदर्शनः॥<br><br>2108: अपि च ज्ञानसम्पन्नः सर्वान् वेदान् पितुर्गुहे। श्लाघमान इवाधीयाद् ग्राम्य इत्येव तं विदुः॥<br><br>2109: भूमिरेतौ निगिरति सर्पो बिलशयानिव। राजानं चाप्ययोद्धारं ब्राह्मणं चाप्रवासिनम्॥<br><br>2110: अभिमानः श्रियं हन्ति पुरुषस्याल्पमेधसः। गर्भेण दुष्यते कन्या गृहवासेन च द्विजः॥<br><br>2111: इत्येतन्मे पिता श्रुत्वा सोमादद्भुतदर्शनात्। ब्राह्मणान् पूजयामास तथैवाहं महाव्रतान॥<br><br>2112: भीष्म उवाच श्रुत्वैतद् वचनं शक्रो दाग्वेन्द्रमुखाच्च्युतम्। द्विजान् सम्पूजयामास महेन्द्रत्वमवाप च ॥<br><br>2113: युधिष्ठिर उवाच अपूर्वश्च भवेत् पात्रमथवापि चिरोषितः। दूरादभ्यागतं चापि किं पात्रं स्यात् पितामह॥<br><br>2114: भीष्म उवाच क्रिया भवति केषांचिदुपांशुव्रतमुत्तमम्। यो यो याचेत यत् किञ्चित् सर्वं दद्याम इत्यपि॥<br><br>2115: अपीडयन् भृत्यवर्गमित्येवमनुशुश्रुम। पीडयन् भृत्यवर्गं हि आत्मानमपकर्षति॥<br><br>2116: अपूर्वं भावयेत् पात्रं यच्चापि स्याच्चिरोषितम्। दूरादभ्यागतं चापि तत्पात्रं च विदुर्बुधाः॥<br><br>2117: युधिष्ठिर उवाच अपीडया च भूतानां धर्मस्याहिंसया तथा। पात्रं विद्यात् तु तत्त्वेन यस्मै दत्तं न संतपेत्॥<br><br>2118: भीष्म उवाच ऋत्विक् पुरोहिताचार्याः शिष्यसम्बन्धिबान्धवाः। सर्वे पूज्याश्च मान्याश्च श्रुतवन्तोऽनसूयकाः॥<br><br>2119: अतोऽन्यथा वर्तमानाः सर्वे नार्हन्ति सत्क्रियाम्। तस्मान्नित्यं परीक्षेत पुरुषान् प्रणिधाय वै॥<br><br>2120: अक्रोधः सत्यवचनमहिंसा दम आर्जवम्। अद्रोहोऽनभिमानश्च ह्रीस्तितिक्षा दमः शमः॥<br><br>2121: यस्मिन्नेतानि दृश्यन्ते न चाकार्याणि भारत। स्वभावतो निविष्टानि तत्पात्रं मानमर्हति॥<br><br>2122: तथा चिरोषितं चापि सम्प्रत्यागतमेव च। अपूर्वं चैव पूर्वं च तत्पात्रं मानमर्हति॥<br><br>2123: अव्यवस्था च वेदानां शास्त्राणां चाभिलङ्घनम्। अव्यवस्था च सर्वत्र एतान्नाशनमात्मनः॥<br><br>2124: भवेत् पण्डितमानी यो ब्राह्मणो वेदनिन्दकः। आन्वीक्षिकी तर्कविद्यामनुरक्तो निरर्थिकाम्॥<br><br>2125: हेतुवादान् ब्रुवन् सत्सु विजेताहेतुवादिकः। आक्रोष्टा चातिवक्ता च ब्राह्मणानां सदैव हि॥<br><br>2126: सर्वाभिशङ्की मूढच बालः कटुकवागपि। बोद्धव्यस्तादृशस्तात नरं श्वानं हि तं विदुः॥<br><br>2127: यथा श्वा भषितुं चैव हन्तुं चैवावसज्जते। एवं सम्भाषणार्थाय सर्वशास्त्रवधाय च॥<br><br>2128: लोकयात्रा च द्रष्टव्या धर्मश्चात्महितानि च। एवं नरो वर्तमानः शाश्वतीर्घते समाः॥<br><br>2129: ऋणमुन्मुच्य देवानामृषीणां च तथैव च। पितॄणामथ विप्राणामतिथीनां च पञ्चमम्॥<br><br>2130: पर्यायेण विशुद्धेन सुविनीतेन कर्मणा। एवं गृहस्थ: कर्माणि कुर्वन् धर्मान्न हीयते॥<br><br>2131: युधिष्ठिर उवाच स्त्रीणां स्वभावमिच्छामि श्रोतुं भरतसत्तम। स्त्रियो हि मूलं दोषाणां लघुचित्ता हि ताः स्मृताः॥<br><br>2132: भीष्म उवाच अत्राप्युदाहरन्तीममितिहासं पुरातनम्। नारदस्य च संवादं पुंश्चल्या पञ्चचूडया॥<br><br>2133: लोकाननुचरन् सर्वान् देवर्षिर्नारदः पुरा। ददर्शाप्सरसं ब्राह्मीं पञ्चचूडामनिन्दिताम्॥<br><br>2134: तां दृष्ट्वा चारुसर्वाङ्गी पप्रच्छाप्सरसं मुनिः। संशयो हृदि कश्चिन्मे ब्रूहि तन्मे सुनध्यमे॥<br><br>2135: भीष्म उवाच एवमुक्ताथ सा विप्रं प्रत्युवाचाथ नारदम्। विषये सति वक्ष्यामि समर्थे मन्यसे च माम्॥<br><br>2136: नारद उवाच न त्वामविषये भद्रे नियोक्ष्यामि कथंचन। स्त्रीणां स्वभावमिच्छामि त्वत्तः श्रोतुं वरानने॥<br><br>2137: भीष्म उवाच एतच्छ्रुत्वा वचस्तस्य देवर्षेरप्सरोत्तमा। प्रत्युवाच न शक्ष्यामि स्त्री सती निन्दितुं स्त्रियः॥<br><br>2138: विदितास्ते स्त्रियो याश्च यादृशाश्च स्वभावतः। न मामर्हसि देवर्षे नियोक्तुं कार्य ईदृशे॥<br><br>2139: तामुवाच स देवर्षिः सत्यं वद सुमध्यमे। मृषावादे भवेद् दोषः सत्ये दोषो न विद्यते॥<br><br>2140: इत्युक्ता सा कृतमतिरभवच्चारुहासिनी। स्त्रीदोषाञ्छाश्वतान् सत्यान् भाषितुं सम्प्रचक्रमे॥<br><br>2141: पञ्चचूड़ उवाच कुलीना रूपवत्यश्च नाथवत्यश्च योषितः। मर्यादासु न तिष्ठन्ति स दोषः स्त्रीषु नारद॥<br><br>2142: न स्त्रीभ्यः किञ्चिदन्यद् वै पापीयस्तरमस्ति वै। स्त्रियो हि मूलं दोषाणां तथा त्वमपि वेत्थ ह॥<br><br>2143: समाज्ञातानृद्धिमतः प्रतिरूपान् वशे स्थितान्। पतीनन्तरमासाद्य नालं नार्यः प्रतीक्षितुम्॥<br><br>2144: असद्धर्मस्त्वयं स्त्रीणामस्माकं भवति प्रभो। पापीयसो नरान् यद् वै लज्जां त्यक्त्वा भजामहे॥<br><br>2145: स्त्रियं हि यः प्रार्थयते संनिकर्ष च गच्छति। ईषच्च कुरुते सेवां तमेवेच्छन्ति योषितः॥<br><br>2146: अनर्थित्वान्मनुष्याणां भयात् परिजनस्य च। मर्यादायाममर्यादाः स्त्रियस्तिष्ठन्ति भर्तृषु॥<br><br>2147: नासां कश्चिदगम्योऽस्ति नासां वयसि निश्चयः। विरूपं रूपवन्तं वा पुमानित्येव भुजते॥<br><br>2148: न भयान्नाप्यनुक्रोशान्नार्थहेतोः कथंचन। न ज्ञातिकुलसम्बन्धात् स्त्रियस्तिष्ठन्ति भर्तृषु॥<br><br>2149: यौवने वर्तमानानां मृष्टाभरणवाससाम्। नारीणां स्वैरवृत्तीनां स्पृहयन्ति कुलस्त्रियः॥<br><br>2150: याश्च शश्वद् बहुमता रक्ष्यन्ते दयिताः स्त्रियः। अपि ताः सम्प्रसज्जन्ते कुब्जान्धजडवामनैः॥<br><br>2151: पङ्गुष्वथ च देवर्षे ये चान्ये कुत्सिता नराः। स्त्रीणामगम्यो लोकेऽस्मिन् नास्ति कश्चिन्महामुने। । यदि पुंसां गतिर्ब्रह्मन् कथंचित्रोपपद्यते। अप्यन्योन्यं प्रवर्तन्ते न हि तिष्ठन्ति भर्तृषु॥<br><br>2152: अलाभात् पुरुषाणां हि भयात् परिजनस्य च। वधबन्धभयाच्चापि स्वयं गुप्ता भवन्ति ताः॥<br><br>2153: चलस्वभावा दुःसेव्या दुर्गाह्या भावतस्तथा। प्राज्ञस्य पुरुषस्येह यथा वाचस्तथा स्त्रियः॥<br><br>2154: नाग्निस्तृप्यति काष्ठानां नापगानां महोदधिः। नान्तकः सर्वभूतानां न पुंसां वामलोचनाः॥<br><br>2155: इदमन्यच्च देवर्षे रहस्यं सर्वयोषिताम्। दृष्ट्वैव पुरुषं हृद्यं योनिः प्रक्लिद्यते स्त्रियाः॥<br><br>2156: कामानामपि दातारं कर्तारं मनसां प्रियम्। रक्षितारं न मृष्यन्ति स्वभतार्रमलं स्त्रियः॥<br><br>2157: न कामभोगान् विपुलान् नालंकारान् न संश्रयान्। तथैव बहु मन्यन्ते यथा रत्यामनुग्रहम्॥<br><br>2158: अन्तकः पवनो मृत्युः पातालं वडवामुखम्। क्षुरधारा विषं सर्पो वह्निरित्येकत: स्त्रियः॥<br><br>2159: यतश्च भूतानि महान्ति पञ्च यतश्च लोका विहिता विधात्रा। स्तदैव दोषाः प्रमदासु नारद॥<br><br>2160: युधिष्ठिर उवाच इमे वै मानवा लोके स्त्रीषु सज्जन्त्यभीक्ष्णशः। मोहेन परमाविष्टा देवसृष्टेन पार्थिव॥<br><br>2161: स्त्रियश्च पुरुषेष्वेव प्रत्यक्षं लोकसाक्षिकम्। अत्र मे संशयस्तीवो हृदि सम्परिवर्तते। ॥<br><br>2162: कथमासां नराः सङ्गं कुर्वते कुरुनन्दन। स्त्रियो वा केषु रज्यन्ते विरज्यन्ते च ताः पुनः॥<br><br>2163: इति ताः पुरुषव्याघ्र कथं शक्यास्तु रक्षितुम्। प्रमदाः पुरुषेणेह तन्मे व्याख्यातुमर्हसि॥<br><br>2164: एता हि रममाणास्तु वञ्चयन्तीह मानवान्। न चासां मुच्यते कश्चित् पुरुषो हस्तमागतः॥<br><br>2165: गावो नवतृणानीव गृह्णन्त्येता नवं नवम्। शम्बरस्य च या माया माया या नमुचेरपि॥<br><br>2166: बलेः कुम्भीनसेश्चैव सर्वास्ता योषितो विदुः। हसन्तं प्रहसन्त्येता रुदन्तं प्ररुदन्ति च॥<br><br>2167: अप्रियं प्रियवाक्यैश्च गृह्णते कालयोगतः। उशना वेद यच्छास्त्रं यच्च वेद बृहस्पतिः॥<br><br>2168: स्त्रीबुद्ध्या न विशिष्येत नास्तु रक्ष्याः कथं नरैः। अनृतं सत्यमित्याहुः सत्यं चापि तथानृतम्॥<br><br>2169: इति यास्ताः कथं वीर संरक्ष्याः पुरुषैरिह। स्त्रीणां बुद्ध्यर्थनिष्कर्षादर्थशास्त्राणि शत्रुहन्॥<br><br>2170: बृहस्पतिप्रभृतिभिर्मन्ये सद्भिः कृतानि वै। सम्पूज्यमानाः पुरुषैर्विकुर्वन्ति मनो नृप॥<br><br>2171: अपास्ताश्च तथा राजन् विकुर्वन्ति मनः स्त्रियः। इमाः प्रजा महाबाहो धार्मिक्य इति नः श्रुतम्॥<br><br>2172: सत्कृतासत्कृताश्चापि विकुर्वन्ति मनः सदा। कस्ताः शक्तो रक्षितुं स्यादिति मे संशयो महान्। । तथा ब्रूहि महाभाग कुरूणां वंशवर्धन। यदि शक्या कुरुश्रेष्ठ रक्षा तासां कदाचन। कर्तुं वा कृतपूर्वं वा तन्मे व्याख्यातुमर्हसि॥<br><br>2173: भीष्म उवाच एवमेव महाबाहो नात्र मिथ्यास्ति किंचन। यथा ब्रवीषि कौरव्य नारी प्रति जनाधिप॥<br><br>2174: अत्र ते वर्तयिष्यामि इतिहासं पुरातनम्। यथा रक्षा कृता पूर्वं विपुलेन महात्मना॥<br><br>2175: प्रमदाश्च यथा सृष्टा ब्रह्मणा भरतर्षभ। यदर्थं तच्च ते तात प्रवक्ष्यामि नराधिप। ॥<br><br>2176: न हि स्त्रीभ्यः परं पुत्र पापीयः किंचिदस्ति वै। अग्निर्हि प्रमदा दीप्तो मायाश्च मयजा विभो॥<br><br>2177: क्षुरधारा विषं सर्पो वह्रिरित्येकतः स्त्रियः। प्रजा इमा महाबाहो धार्मिक्य इति नः श्रुतम्॥<br><br>2178: स्वयं गच्छन्ति देवत्वं ततो देवानियाद् भयम्। अथाभ्यगच्छन् देवास्ते पितामहमरिंदम॥<br><br>2179: निवेद्य मानसं चापि तूष्णीमासन्नधोमुखाः। तेषामन्तर्गतं ज्ञात्वा देवानां स पितामहः॥<br><br>2180: मानवानां प्रमोहार्थे कृत्या नार्योऽसृजत् प्रभुः। पूर्वसर्गे तु कौन्तेय साध्व्यो नार्य इहाभवन्॥<br><br>2181: असाध्व्यस्तु समुत्पन्नाः कृत्याः सर्गात् प्रजापतेः। ताभ्यः कामान् यथाकामं प्रादाद्धि स पितामहः॥<br><br>2182: ताः कामलुब्धाः प्रमदाः प्रबाधन्ते नरान् सदा। क्रोधं कामस्य देवेशः सहायं चासृजत् प्रभुः॥<br><br>2183: असज्जन्त प्रजाः सर्वाः कामक्रोधवशं गताः। न च स्त्रीणां क्रियाः काश्चिदिति धर्मो व्यवस्थितः। । निरिन्द्रिया ह्यशास्त्राश्च स्त्रियोऽनृतमिति श्रुतिः। शय्यासनमलंकारमन्नपानमनार्यताम्॥<br><br>2184: दुर्वाग्भावं रतिं चैव ददौ स्त्रीभ्यः प्रजापतिः। न तासां रक्षणं शक्यं कर्तुं पुंसा कथंचन॥<br><br>2185: अपि विश्वकृता तात कुतस्तु पुरुषैरिह। वाचा च वधबन्धैर्वा क्लेशैर्वा विविधैस्तथा॥<br><br>2186: न शक्या रक्षितुं नार्यस्ता हि नित्यमसंयताः। इदं तु पुरुषव्याघ्र पुरस्ताच्छुतवानहम्॥<br><br>2187: यथा रक्षा कृता पूर्वं विपुलेन गुरुस्त्रियाः। ऋषिरासीन्महाभागो देवशर्मेति विश्रुतः॥<br><br>2188: तस्य भार्या रुचिर्नाम रूपेणासदृशी भुवि। तस्या रूपेण सम्मत्ता देवगन्धर्वदानवाः॥<br><br>2189: विशेषेण तु राजेन्द्र वृत्रहा पाकशासनः। नारीणां चरितज्ञश्च देवशर्मा महामुनिः॥<br><br>2190: यथाशक्ति यथोत्साहं भार्यां तामभ्यरक्षत। पुरन्दरं च जानीते परस्त्रीकामचारिणम्॥<br><br>2191: तस्माद् बलेन भार्याया रक्षणं स चकार ह। स कदाचिदृषिस्तात यज्ञं कर्तुमनास्तदा॥<br><br>2192: भार्यासंरक्षणं कार्यं कथं स्यादित्यचिन्तयत्। रक्षाविधानं मनसा स संचिन्त्य महातपाः॥<br><br>2193: आहूय दयितं शिष्यं विपुलं प्राह भार्गवम्। देवशर्मन् उवाच यज्ञकारो गमिष्यामि रुचिं चेमां सुरेश्वरः॥<br><br>2194: यतः प्रार्थयते नित्यं तां रक्षस्व यथाबलम्। अप्रमत्तेन ते भाव्यं सदा प्रति पुरन्दरम॥<br><br>2195: स हि रूपाणि कुरुते विविधानि भृगूत्तम। भीष्म उवाच इत्युक्तो विपुलस्तेन तपस्वी नियतेन्द्रियः॥<br><br>2196: सदैवोग्रतपा राजन्नग्न्यर्कसदृशद्युतिः। धर्मज्ञः सत्यवादी च तथेति प्रत्यभाषत। पुनश्चेदं महाराज पप्रच्छ प्रस्थितं गुरुम्॥<br><br>2197: विपुल उवाच कानि रूपाणि शक्रस्य भवन्त्यागच्छतो मुने। वपुस्तेजश्च कीदृग्वै तन्मे व्याख्यातुमर्हसि॥<br><br>2198: भीष्म उवाच ततः स भगवांस्तस्मै विपुलाय महात्मने। आचचक्षे यथातत्त्वं मायां शक्रस्य भारत। ॥<br><br>2199: देवशर्मन् उवाच बहुमायः स विप्रर्षे भगवान् पाकशासनः। तांस्तान् विकुरुते भावान् बहूनथ मुहुर्मुहुः॥<br><br>2200: किरीटी वज्रधृग् धन्वी मुकुटी बद्धकुण्डलः॥<br><br>2201: भवत्यथ मुहूर्तेन चण्डालसमदर्शनः। शिखी जटी चीरवासाः पुनर्भवति पुत्रक॥<br><br>2202: बृहच्छरीश्च पुनश्चीरवासाः पुनः कृशः। गौरं श्यामं च कृष्णं च वर्णं विकुरुते पुनः॥<br><br>2203: विरूपो रूपवांश्चैव युवा वृद्धस्तथैव च। ब्राह्मणः क्षत्रियश्चैव वैश्यः शूद्रस्तथैव च॥<br><br>2204: प्रतिलोमोऽनुलोमश्च भवत्यथ शतक्रतुः। शुकवायसरूपी च हंसकोकिलरूपवान्॥<br><br>2205: सिंहव्याघ्रगजानां च रूपं धारयते पुनः। दैवं दैत्यमथो राज्ञां वपुर्धारयतेऽपि च॥<br><br>2206: अकृशो वायुभग्नाङ्गः शकुनिर्विकृतस्ताया। चतुष्पाद् बहुरूपश्च पुनर्भवति बालिशः॥<br><br>2207: मक्षिकामशकादीनां वपुर्धारयतेऽपि च। न शक्यमस्य ग्रहणं कर्तुं विपुल केनचित्॥<br><br>2208: अपि विश्वकृता तात येन सृष्टमिदं जगत्। पुनरन्तर्हितः शक्रो दृश्यते ज्ञानचक्षुषा॥<br><br>2209: वायुभूतश्च स पुनर्देवराजो भवत्युत। एवं रूपाणि सततं कुरुते पाकशासनः॥<br><br>2210: तस्माद् विपुल यत्नेन रक्षेमां तनुमध्यमाम्। यथा रुचिं नावलिहेद् देवेन्द्रो भृगुसत्तम॥<br><br>2211: क्रतावुपहिते न्यस्तं हविः श्वेव दुरात्मवान्। एवमाख्याय च मुनिर्यज्ञकारोऽगमत् तदा॥<br><br>2212: देवशर्मा महाभागस्ततो भरतसत्तम। विपुलस्तु वचः श्रुत्वा गुरोश्चिन्तामुपेयिवान्॥<br><br>2213: रक्षां च परमां चक्रे देवराजान्महाबलात्। किं नु शक्यं मया कुर्ते गुरुदाराभिरक्षणे॥<br><br>2214: मायावा हि सुरेन्द्रोऽसौ दुर्धर्षश्चापि वीर्यवान्। नापिधायाश्रमं शक्यो रक्षितुं पाकशासनः॥<br><br>2215: उटजं वा तथा ह्यस्य नानाविधसरूपता। वायुरूपेण वा शक्रो गुरुपत्नी प्रधर्षयेत्॥<br><br>2216: तस्मादिमां सम्प्रविश्य रुचिं स्थास्येऽहमद्य वै। अथवा पौरुषेणेयं न शक्या रक्षितुं मया॥<br><br>2217: बहुरूपो हि भगवाञ्छूयते पाकशासनः। सोऽहं योगबलादेनां रक्षिष्ये पाकशासनात्॥<br><br>2218: गात्राणि गात्रैरस्याहं सम्प्रवेक्ष्ये हि रक्षितुम्। यधुच्छिष्टामिमां पत्नीमद्य पश्यति मे गुरुः॥<br><br>2219: शप्स्यत्यसंशयं कोपाद् दिव्यज्ञानो महातपाः। न चेयं रक्षितुं शक्या यथान्या प्रमदा नृभिः॥<br><br>2220: मायावी हि सुरेन्द्रोऽसावहो प्राप्तोऽस्मि संशयम्। अवश्यं करणीयं हि गुरोरिह हि शासनम्॥<br><br>2221: यदि त्वेतदहं कुर्यामाश्चर्ये स्यात् कृतं मया। योगेनाथ प्रवेशो हि गुरुपल्याः कलेवरे॥<br><br>2222: ५ एवमेव शरीरेऽस्या निवत्स्यामि समाहितः। असक्तः पद्मपत्रस्थो जलबिन्दुर्यथाचलः॥<br><br>2223: निर्मुक्तस्य रजोरूपान्नापराधो भवेन्मम। यथा हि शून्यां पथिकः सभामध्यावसेत् पथि॥<br><br>2224: तथाद्यावासयिष्यामि गुरुपत्न्याः कलेवरम् एवमेव शरीरेऽस्या निवत्स्यामि समाहितः॥<br><br>2225: इत्येवं धर्ममालोक्य वेदवेदांश्च सर्वशः। तपश्च विपुलं दृष्ट्वा गुरोरात्मन एव च। ॥<br><br>2226: इति निश्चित्य मनसा रक्षां प्रति स भार्गवः। अन्वतिष्ठत् परं यत्नं यथा तच्छृणु पार्थिव॥<br><br>2227: गुरुपत्नीं समासीनो विपुलः स महातपाः। उपासीनामनिन्द्यागी कथाभिः समलोभयत्॥<br><br>2228: नेत्राभ्यां नेत्रयोरस्या रशिंम संयोज्य रश्मिभिः। विवेश विपुलः कायमाकाशं पवनो यथा॥<br><br>2229: लक्षणं लक्षणेनैव वदनं वदनेन च। अविचेष्टन्नतिष्ठद् वै छायेवान्तहितो मुनिः॥<br><br>2230: ततो विष्टभ्य विपुलो गुरुपल्याः कलेवरम्। उवास रक्षणे युक्तो न च सा तमबुद्ध्यता॥<br><br>2231: यं कालं नागतो राजन् गुरुस्तस्य महात्मनः। क्रतुं समाप्य स्वगृहं तं कालं सोऽभ्यरक्षत॥<br><br>2232: भीष्म उवाच ततः कदाचिद् देवेन्द्रो दिव्यरूपवपुर्धरः। इदमन्तरमित्येवमभ्यगात् तमथाश्रमम्॥<br><br>2233: रूपमप्रतिमं कृत्वा लोभनीयं जनाधिप। दर्शनीयतमो भूत्वा प्रविवेश तमाश्रमम्॥<br><br>2234: स ददर्श तमासीनं विपुलस्य कलेवरम्। निश्चेष्टं स्तब्धनयनं यथा लेख्यगतं तथा॥<br><br>2235: रुचिं च रुचिरापाङ्गी पीनश्रोणिपयोधराम्। पद्मपत्रविशालाक्षीं सम्पूर्णेन्दुनिभाननाम्॥<br><br>2236: सा तमालोक्य सहसा प्रत्युत्थातुमियेष ह। रूपेण विस्मिता कोऽसीत्यथ वक्तुमिवेच्छती॥<br><br>2237: उत्थातुकामा तु सती विष्टब्धा विपुलेन सा। निगृहीता मनुष्येन्द्र न शशाक विचेष्टितुम्॥<br><br>2238: तामाबभाषे देवेन्द्रः साम्ना परमवल्गुना। त्वदर्थमागतं विद्धि देवेन्द्रं मां शुचिस्मिते॥<br><br>2239: क्लिश् मानमनङ्गेन त्वत्संकल्पभवेन ह। तत् सम्प्राप्तं हि मां सुभु पुरा कालोऽतिवर्तते॥<br><br>2240: तमेवंवादिनं शक्रं शुश्राव विपुलो मुनिः। गुरुपल्ल्याः शरीरस्थो ददर्श त्रिदशाधिपम्॥<br><br>2241: न शशाक च सा राजन् प्रत्युत्थातुमनिन्दिता। वक्तुं च नाशकद् राजन् विष्टब्धा विपुलेन सा॥<br><br>2242: आकारं गुरुपत्यास्तु स विज्ञाय भृगूद्वहः। निजग्राह महातेजा योगेन बलबत् प्रभो॥<br><br>2243: बबन्ध योगबन्धैश्च तस्याः सर्वेन्द्रियाणि सः। तां निर्विकारां दृष्ट्वा तु पुनरेव शचीपतिः॥<br><br>2244: उवाच वीडितो राजस्तां योगबलमोहिताम्। एह्येहीति ततः सा तु प्रतिवक्तुमियेष तम्॥<br><br>2245: स तां वाचं गुरोः पत्न्या विपुलः पर्यवर्तयत्। भो: किमागमने कृत्यमिति तस्यास्तु निःसृता॥<br><br>2246: वक्त्राच्छशाङ्कसदृशाद् वाणी संस्कारभूषणा। वीडिता सा तु तद्वाक्यमुक्त्वा परवशा तदा॥<br><br>2247: पुरन्दरश्च तत्रस्थो बभूव विमना भृशम्। स तद्वैकृतमालक्ष्य देवराजो विशाम्पते॥<br><br>2248: अवैक्षत सहस्राक्षस्तदा दिव्येन चक्षुषा। स ददर्श मुनिं तस्याः शरीरान्तरगोचरम्॥<br><br>2249: प्रतिबिम्बमिवादशे गुरुपल्याः शरीरगम्। स तं घोरेण तपसा युक्तं दृष्ट्वा पुरन्दरः॥<br><br>2250: प्रावेपत सुसंत्रस्तः शापभीतस्तदा विभो। विमुच्य गुरुपत्नीं तु विपुलः सुमहातपाः। स्वकलेवरमाविश्य शक्रं भीतमथाब्रवीत्॥<br><br>2251: विपुल उवाच अजितेन्द्रिय दुर्बुद्धे पापात्मक पुरन्दर। न चिरं पूजयिष्यन्ति देवास्त्वां मानुषास्तथा॥<br><br>2252: किं तु तद्विस्मृतं शक न तन्मनसि ते स्थितम्। गौतमेनासि यन्मुक्तो भगाङ्कपरिचिह्नितः॥<br><br>2253: जाने त्वां बालिशमतिमकृतात्मानमस्थिरम्। मयेयं रक्ष्यते मूढ गच्छ पाप यथागतम्॥<br><br>2254: नाहं त्वामद्य मूढात्मन् दहेयं हि स्वतेजसा। कृपायमानस्तु न ते दग्धुमिच्छामि वासव॥<br><br>2255: स च घोरतमो धीमान् गुरुस्त्वं पापचेतसम्। दृष्ट्वा त्वां निर्दहेदद्य क्रोधदीप्तेन चक्षुषा॥<br><br>2256: नैवं तु शक्र कर्तव्यं पुनर्मान्याच ते द्विजाः। मा गम: ससुतामात्यः क्षयं ब्रह्मबलार्दितः॥<br><br>2257: अमरोऽस्मीति यबुद्धि समास्थाय प्रवर्तसे। मावमंस्था न तपसा नसाध्यं नाम किंचन॥<br><br>2258: भीष्म उवाच तच्छुत्वा वचनं शक्रो विपुलस्य महात्मनः। अकिंचिदुक्त्वा व्रीडार्तस्तत्रैवान्तरधीयत॥<br><br>2259: मुहूर्तयाते तस्मिंस्तु देवशर्मा महातपाः। कृत्वा यज्ञं यथाकाममाजगाम स्वमाश्रमम्॥<br><br>2260: आगतेऽथ गुरौ राजन् विपुल: प्रियकर्मकृत्। रक्षितां गुरवे भार्यां न्यवेदयदनिन्दिताम्॥<br><br>2261: अभिवाद्य च शान्तात्मा स गुरुं गुरुवत्सलः। विपुलः पर्युपातिष्ठद् यथापूर्वमशङ्कितः॥<br><br>2262: विश्रान्ताय ततस्तस्मै सहासीनाय भार्यया। निवेदयामास तदा विपुलः शक्रकर्म तत्॥<br><br>2263: तच्छुत्वा स मुनिस्तुष्टो विपुलस्य प्रतापवान्। बभूव शीलवृत्ताभ्यां तपसा नियमेन च॥<br><br>2264: वियुलस्य गुरौ वृत्तिं भक्तिमात्मनि तत्प्रभुः। धर्म च स्थिरतां दृष्ट्वा साधु साध्वित्यभाषत। ॥<br><br>2265: प्रतिलभ्य च धर्मात्मा शिष्यं धर्मपरायणम्। वरेणच्छन्दयामास देवशर्मा महामतिः॥<br><br>2266: स्थितिं च धर्मे जग्राह स तस्माद् गुरुवत्सलः। अनुज्ञातश्च गुरुणा चचारानुत्तमं तपः॥<br><br>2267: तथैव देवशर्मापि सभार्यः स महातपाः। निर्भयो बलवृत्रमाच्चचार विजने वने। ॥<br><br>2268: भीष्म उवाच विपुलस्त्वकरोत् तीव्र तपः कृत्वा गुरोर्वचः। तपोयुक्तमथात्मानममन्यत स वीर्यवान्॥<br><br>2269: स तेन कर्मणा स्पर्धन् पृथिवीं पृथिवीपते। चचार गतभीः प्रीतो लब्धकीतिवरो नृप॥<br><br>2270: उभौ लोकौ जितौ चापि तथैवामन्यत प्रभुः। कर्मणा तेन कौरव्य तपसा विपुलेन च॥<br><br>2271: अथ काले व्यतिक्रान्ते कस्मिंश्चित् कुरुनन्दन। रुच्या भगिन्या आदान प्रभूतधनधान्यवत्॥<br><br>2272: एतस्मिन्नेव काले तु दिव्या काचिद् वराङ्गना। बिभ्रती परमं रूपं जगामाथ विहायसा॥<br><br>2273: तस्याः शरीरात् पुष्पाणि पतितानि महीतले। तस्याश्रमस्याविदूरे दिव्यगन्धानि भारत॥<br><br>2274: तान्यगृह्णात् ततो राजन् रुचिर्ललितलोचना। तदा निमन्त्रकस्तस्या अङ्गेभ्यः क्षिप्रमागमत्॥<br><br>2275: तस्या हि भगिनी तात ज्येष्ठा नाम्ना प्रभावती। भार्या चित्ररथस्याथ बभूवाङ्गेश्वरस्य वै॥<br><br>2276: पिनह्य तानि पुष्पाणि केशेषु वरर्णिनी। आमन्त्रिता ततोऽगच्छद् रुचिरङ्गपतेर्गृहम्॥<br><br>2277: पुष्पाणि तानि दृष्ट्वा तु तदाङ्गेन्द्रवराङ्गना। भगिनी चोदयामास पुष्पार्थे चारुलोचना॥<br><br>2278: सा भत्रे सर्वमाचष्ट रुचिः सुरुचिरानना। भगिन्या भाषितं सर्वमृषिस्तच्चाभ्यनन्दत॥<br><br>2279: ततो विपुलमानाय्य देवशर्मा महातपाः। पुष्पार्थे चोदयामास गच्छ गच्छेति भारत॥<br><br>2280: विपुलस्तु गुरोर्वाक्यमविचार्य महातपाः। स तथेत्यब्रवीद् राजंस्तं च देशं जगाम ह॥<br><br>2281: यस्मिन् देशे तु तान्यासन् पतितानि नभस्तलात्। अम्लानान्यपि तत्रासन् कुसुमान्यपराण्यपि॥<br><br>2282: स ततस्तानि जग्राह दिव्यानि रुचिराणि च। प्राप्तानि स्वेन तापसा दिव्यगन्धानि भारत॥<br><br>2283: सम्प्राप्य तानि प्रीतात्मा गुरोर्वचनकारकः। तदा जगाम तूर्णं च चम्पां चम्पकमालिनीम्॥<br><br>2284: स वने निर्जने तात ददर्श मिथुनं नृणाम्। चक्रवत् परिवर्तन्तं गृहीत्वा पाणिना करम्॥<br><br>2285: तत्रैकस्तूर्णमगमत् तत्पदे च विवर्तयन्। एकस्तु न तदा राजश्चक्रतुः कलहं ततः॥<br><br>2286: त्वं शीघ्रं गच्छसीत्येकोऽब्रवीन्नेति तथा परः। नेति नेति च तौ राजन् परस्परमथोचतुः॥<br><br>2287: तयोर्विस्पर्धतोरेवं शपथोऽयमभूत् तदा। सहसोद्दिश्य विपलुं ततो वाक्यमथोचतुः॥<br><br>2288: आवयोरनृतं प्राह यस्तस्याभूद् द्विजस्य वै। विपुलस्य परे लोके या गतिः सा भवेदिति॥<br><br>2289: एतच्छ्रुत्वा तु विपुलो विषण्णवदनोऽभवत्। एवं तीव्रतापाश्चाहं कष्टश्चायं परिश्रमः॥<br><br>2290: मिथुनस्यास्य किं मे स्यात् कृतं पापं यथा गतिः। अनिष्टा सर्वभूतानां कीर्तितानेन मेऽद्य वै॥<br><br>2291: एवं संचिन्तयन्नेव विपुलो राजसत्तम। अवाङ्मुखो दीनमना दध्यौ दुष्कृतमात्मनः॥<br><br>2292: ततः षडन्यान् पुरुषानक्षैः काञ्चनराजतैः। अपश्यद् दीव्यमानान् वै लोभहर्षान्वितांस्तथा॥<br><br>2293: कुर्वतः शपथं तेन यः कृतो मिथुनेन तु। विपुलं वै समुद्दिश्य तेऽपि वाक्यमथाब्रुवन्॥<br><br>2294: लोभमास्थाय योऽस्माकं विषमं कर्तुमुत्सहेत्। विपुलस्य परे लोके या गतिस्तामवाप्नुयात्॥<br><br>2295: एतच्छुत्वा तु विपुलो नापश्यद् धर्मसंकरम्। जन्मप्रभृति कौरव्य कृतपूर्वमथात्मनः॥<br><br>2296: सम्प्रदध्यौ तथा राजन्नग्नावग्निरिवाहितः। दह्यमानेन मनसा शापं श्रुत्वा तथाविधम्॥<br><br>2297: तस्य चिन्तयतस्तात बढ्यो दिननिशा ययुः। इदमासीन्मनसि स रुच्या रक्षणकारितम्॥<br><br>2298: लक्षणं लक्षणेनैव वदनं वदनेन च। विधाय न मया चोक्तं सत्यमेतद् गुरोस्तथा॥<br><br>2299: एतदात्मनि कौरव्य दुष्कृतं विपुलस्तदा। अमन्यत महाभाग तथा तच्च न संशयः॥<br><br>2300: स चम्पां नगरीमेत्य पुष्पाणि गुरवे ददौ। पूजयामास च गुरुं विधिवत् स गुरुप्रियः॥<br><br>2301: भीष्म उवाच तमागतमभिप्रेक्ष्य शिष्यं वाक्यमथाब्रवीत्। देवशर्मा महातेजा यत् तच्छृणु जनाधिप॥<br><br>2302: देवशर्मन् उवाच किं ते विपुल दृष्टं वै तस्मिन् शिष्य महावने। ते त्वां जानन्ति विपुल आत्मा च रुचिरेव च॥<br><br>2303: विपुल उवाच ब्रह्मर्षे मिथुनं किं तत् के च ते पुरुषा विभो। ये मां जानन्ति तत्त्वेन यन्मां त्वं परिपृच्छसि। ॥<br><br>2304: देवशर्मन् उवाच यद् वै तन्मिथुनं ब्रह्मन्नहोरात्रं हि विद्धि तत्। चक्रवत् परिवर्तेत तत् ते जानाति दुष्कृतम्॥<br><br>2305: ये च ते पुरुषा विप्र अक्षैर्दीव्यन्ति हृष्टवत्। ऋतूंस्तानभिजानीहि ते ते जानन्ति दुष्कृतम्॥<br><br>2306: न मां कश्चिद् विजानीत इति कृत्वा न विश्वसेत्। नरो रहसि पापात्मा पापकं कर्म वै द्विज॥<br><br>2307: कुर्वाणं हि नरं कर्म पापं रहसि सर्वदा। पश्यन्ति ऋतवश्चापि तथा दिननिशेऽप्युत॥<br><br>2308: तथैव हि भवेयुस्ते लोकाः पापकृतो यथा। कृत्वा नाचक्षतः कर्म मम तच्च यथाकृतम्॥<br><br>2309: ते त्वां हर्षस्मितं दृष्ट्वा गुरोः कर्मानिवेदकम्। स्मारयन्तस्तथा प्राहुस्ते यथा श्रुतवान् भवान्॥<br><br>2310: अहोरात्रं विजानाति ऋतवश्चापि नित्यशः। पुरुषे पापकं कर्म शुभं वा शुभकर्मिणः॥<br><br>2311: तत् त्वया मम यत् कर्म व्यभिचाराद् भयात्मकम्। नाख्यातमिति जानन्तस्ते त्वामाहुस्तथा द्विज॥<br><br>2312: तेनैव हि भवेयुस्ते लोकाः पापकृतो यथा। कृत्वा नाचक्षत: कर्म मम यच्च त्वया कृतम्॥<br><br>2313: त्वयाशक्या च दुर्वृत्त्या रक्षितुं प्रमदा द्विजा न च त्वं कृतवान् किंचिदतः प्रीतोऽस्मि तेन ते॥<br><br>2314: यदि त्वहं त्वां दुर्वृत्तमद्राक्षं द्विजसत्तम। शपेयं त्वामहं क्रोधान्न मेऽत्रास्ति विचारणा॥<br><br>2315: सज्जन्ति पुरुषे नार्य:पुंसां सोऽर्थश्च पुष्कलः। अन्यथारक्षतः शापोऽभविष्यत् ते मतिश्च मे॥<br><br>2316: रक्षिता च त्वया पुत्र मम चापि निवेदिता। अहं ते प्रीतिमांस्तात स्वस्थः स्वर्गं गमिष्यसि॥<br><br>2317: इत्युक्त्वा विपुलं प्रीतो देवशर्मा महानृषिः। मुमोद स्वर्गमास्थाय सहभार्यः सशिष्यकः॥<br><br>2318: इदमाख्यातवांश्चापि ममाख्यानं महामुनिः। मार्कण्डेयः पुरा राजन् गङ्गाकूले कथान्तरे॥<br><br>2319: तस्माद् ब्रवीमि पार्थ त्वां स्त्रियो रक्ष्याः सदैव च। उभयं दृश्यते तासु सततं साध्वसाधु च॥<br><br>2320: स्त्रियः साध्व्यो महाभागाः सम्मता लोकमातरः। धारयन्ति महीं राजन्निमां सवनकाननाम्॥<br><br>2321: असाध्व्यश्चापि दुर्वृत्ताः कुलनाः पापनिश्चयाः। विज्ञेया लक्षणैर्दुष्टैः स्वगात्रसहजैर्नृप॥<br><br>2322: एवमेतासु रक्षा वै शक्या कर्तुं महात्मभिः। अन्यथा राजशार्दूल न शक्या रक्षितुं स्त्रियः॥<br><br>2323: एता हि मनुजव्याघ्र तीक्ष्णास्तीक्ष्णपराक्रमाः। नासामस्ति प्रियो नाम मैथुने सङ्गमेति यः॥<br><br>2324: एताः कृत्याश्च कार्याश्च कृताश्च भरतर्षभ। न चैकस्मिन् रमन्त्येताः पुरुषे पाण्डुनन्दन॥<br><br>2325: नासां स्नेहो नरैः कार्यस्तथैवेर्ध्या जनेश्वर। खेदमास्थाय भुञ्जीत धर्ममास्थाय चैव ह॥<br><br>2326: निहन्यादन्यथाकुर्वन् नरः कौरवनन्दन। सर्वथा राजशार्दूल मुक्तिः सर्वत्र पूज्यते॥<br><br>2327: तेनैकने तु रक्षा वै विपुलेन कृता स्त्रियाः। नान्यः शक्तस्त्रिलोकेऽस्मिन् रक्षितुं नृप योषितम्। । युधिष्ठिर उवाच यन्मूलं सर्वधर्माणां स्वजनस्य गृहस्य च। पितृदेवातिथीनां च तन्मे ब्रूहि पितामह॥<br><br>2328: अयं हि सर्वधर्माणां धर्मश्चिन्त्यतमो मतः। कीदृशस्य प्रदेया स्यात् कन्येति वसुधाधिप। ॥<br><br>2329: शीलवृत्ते समाज्ञाय विद्यां योनिं च कर्म च। सद्भिरेवं प्रदातव्या कन्या गुणयुते वरे॥<br><br>2330: ब्राह्मणानां सतामेष ब्राह्मो धर्मो युधिष्ठिर। आवाह्यमावहेदेवं यो दद्यादनुकूलतः॥<br><br>2331: शिष्टानां क्षत्रियाणां च धर्म एष सनातनः। आत्माभिप्रेतमुत्सृज्य कन्याभिप्रेत एव यः॥<br><br>2332: अभिप्रेता च या यस्य तस्मै देया युधिष्ठिर। गान्धर्वमिति तं धर्मं प्राहुर्वेदविदो जनाः॥<br><br>2333: धनेन बहुधा क्रीत्वा सम्प्रलोभ्य च बान्धवान्। असुराणां नृपैतं वै धर्ममाहुर्मनीषिणः॥<br><br>2334: हत्वा छित्त्वा च शीर्षाणि रुदतां रुदतीं गृहात्। प्रसह्य हरणं तात राक्षसो विधिरुच्यते॥<br><br>2335: पञ्चानां तु त्रयो धा द्वावधम्यौ युधिष्ठिर। पैशाचश्चासुरचैव न कर्तव्यो कथंचन॥<br><br>2336: ब्राह्मः क्षात्रेऽथ गान्धर्व एते धा नरर्षभ। पृथग् वा यदि वा मिश्राः कर्तव्या नात्र संशयः॥<br><br>2337: तिस्रो भार्या ब्राह्मणस्य द्वे भार्ये क्षत्रियस्य तु। वैश्यः स्वजात्यां विन्देत तास्वपत्यं समं भवेत्॥<br><br>2338: ब्राह्मणी तु भवेज्ज्येष्ठा क्षत्रिया क्षत्रियस्य तु। रत्यर्थमपि शूद्रा स्यान्नेत्याहरपरे जनाः॥<br><br>2339: अपत्यजन्म शूद्रायां न प्रशंसन्ति साधवः। शूद्रायां जनयन् विप्रः प्रायश्चित्ती विधीयते॥<br><br>2340: त्रिंशद्वर्षो दशवर्षां भार्यां विन्देत नग्निकाम्। एकविंशतिवर्षों वा सप्तवर्षामवाप्नुयात्॥<br><br>2341: यस्यास्तु न भवेद् भ्राता पिता वा भरतर्षभ। नोपयच्छेत तां जातु पुत्रिकाधर्मिणी हि सा॥<br><br>2342: त्रीणि वर्षाण्युदीक्षेत कन्या ऋतुमती सती। चतुर्थे त्वथ सम्प्राप्ते स्वयं भर्तारमर्जयेत्॥<br><br>2343: प्रजा न हीयते तस्या रतिश्च भरतर्षभ। अतोऽन्यथा वर्तमाना भवेद् वाच्या प्रजापतेः॥<br><br>2344: असपिण्डा च या मातुरसगोत्रा च या पितुः। इत्येतामनुगच्छेत तं धर्मं मनुरब्रवीत्॥<br><br>2345: युधिष्ठिर उवाच शुल्कमन्येन दत्तं स्याद् ददानीत्याह चापरः। बलादन्यः प्रभाषेत धनमन्यः प्रदर्शयेत्॥<br><br>2346: पाणिग्रहीता चान्य: स्यात् कस्य भार्या पितामह। तत्त्वं जिज्ञासमानानां चक्षुर्भवतु नो भवान्। ॥<br><br>2347: भीष्म उवाच यत् किंचित् कर्म मानुष्यं संस्थानाय प्रदृश्यते। मन्त्रवन्मन्त्रितं तस्य मृषावादस्तु पातकः॥<br><br>2348: भार्यापत्यत्विगाचार्याः शिष्योपाध्याय एव च। मृषोक्ते दण्डमर्हन्ति नेत्याहुरपरे जनाः॥<br><br>2349: न ह्यकामेन संवासं मनुरेवं प्रशंसति। अयशस्यमधर्म्यं च यन्मृषा धर्मकोपनम्॥<br><br>2350: नैकान्तो दोष एकस्मिंस्तदा केनोपपद्यते। धर्मतो यां प्रयच्छन्ति यां च क्रीणन्ति भारत॥<br><br>2351: बन्धुभिः समनुज्ञाते मन्त्रहोमो प्रयोजयेत्। तथा सिद्ध्यन्ति ते मन्त्रा नादत्तायाः कथंचन॥<br><br>2352: यस्त्वत्र मन्त्रसमयो भार्यापत्योर्मिथः कृतः। तमेवाहुर्गरीयांसं यश्चासौ ज्ञातिभिः कृतः॥<br><br>2353: देवदत्तां पतिर्भार्यां वेत्ति धर्मस्य शासनात्। स दैवीं मानुषीं वाचमनृतां पर्युदस्यति॥<br><br>2354: युधिष्ठिर उवाच कन्यायां प्राप्तशुल्कायां ज्यायांश्चेदाव्रजेद् वरः। धर्मकामार्थसम्पन्नो वाच्यमत्रानृतं न वा॥<br><br>2355: तस्मिन्नुभयतो दोषे कुर्वच्छ्रेयः समाचरेत्। अयं नः सर्वधर्माणां धर्मश्चिन्त्यतमो मतः॥<br><br>2356: तत्त्वं जिज्ञासमानानां चक्षुर्भवतु नो भवान्। तदेतत् सर्वमाचक्ष्व न हि तृप्यामि कथ्यताम्॥<br><br>2357: भीष्म उवाच नैव निष्ठाकरं शुल्कं ज्ञात्वाऽऽसीत् तेन नाहृतम्। न हि शुल्कपराः सन्तः कन्यां ददति कर्हिचित्॥<br><br>2358: अन्यैर्गुणैरुपेतं तु शुल्कं याचन्ति बान्धवाः। अलंकृत्वा वहस्वेति यो दद्यादनुकूलतः॥<br><br>2359: यच्च तां च ददत्येवं न शुल्कं विक्रयो न सः। प्रतिगृह्य भवेद् देयमेष धर्मः सनातनः॥<br><br>2360: दास्यामि भवते कन्यामिति पूर्वं न भाषितम्। ये चाहर्ये च नाहर्ये ये चावश्यं वदन्त्युत॥<br><br>2361: तस्मादा ग्रहणात् पाणेर्याचयन्ति परस्परम्। कन्यावरः पुरा दत्तो मरुद्भिरिति नः श्रुतम्॥<br><br>2362: नानिष्टाय प्रदातव्या कन्या इत्यृषिचोदितम्। तन्मूलं काममूलस्य प्रजनस्येति मे मतिः॥<br><br>2363: समीक्ष्य च बहून् दोषान् संवासाद् विद्धि पाणयोः। यथा निष्ठाकरं शुल्कं न जात्वासीत् तथा शृणु॥<br><br>2364: अहं विचित्रवीर्यस्य द्वे कन्ये समुदावहम्। जित्वा च मागधान्सर्वान् काशीनाथं च कोसलान्। । गृहीतपाणिरेकाऽऽसीत् प्राप्तशुल्का पराभवत्। कन्या गृहीता तत्रैव विसा इति मे पिता। ॥<br><br>2365: अब्रवीदितरां कन्यामावहेति स कौरवः। अप्यन्याननुपप्रच्छ शङ्कमानः पितुर्वचः॥<br><br>2366: अतीव ह्यस्य धर्मेच्छा पितुर्मेऽभ्यधिकाभवत्। ततोऽहमब्रुवं राजन्नाचारेप्सुरिदं वचः। आचारं तत्त्वतो वेत्तुमिच्छामि च पुनः पुनः॥<br><br>2367: ततो मयैवमुक्ते तु वाक्ये धर्मभृतां वरः। पिता मम महाराज बाह्रीको वाक्यमब्रवीत्॥<br><br>2368: यदि वः शुल्कतो निष्ठा न पाणिग्रहणात् तथा। लाभान्तरमुपासीत प्राप्तशुल्क इति स्मृतिः॥<br><br>2369: न हि धर्मविदः प्राहुः प्रमाणं वाक्यतः स्मृतम्। येषां वै शुल्कतो निष्ठा न पाणिग्रहणात् तथा॥<br><br>2370: प्रसिद्ध भाषितं दाने नैषां प्रत्यायकं पुनः। ये मन्यन्ते क्रयं शुल्कं न ते धर्मविदो नराः॥<br><br>2371: न चैतेभ्यः प्रदातव्या न वोढव्या तथाविधा। न ह्येव भार्या क्रेतव्या न विक्रय्या कथंचन॥<br><br>2372: ये च क्रीणन्ति दासी च विक्रीणन्ति तथैव च। भवेत् तेषां तथा निष्ठा लुब्धानां पापचेतसाम्॥<br><br>2373: अस्मिन्नर्थे सत्यवन्तं पर्यपृच्छन्त वै जनाः। कन्यायाः प्राप्तशुल्कायाः शुल्कदः प्रशमं गतः॥<br><br>2374: ४८ पाणिग्रहीता वान्यः स्यादत्र नो धर्मसंशयः। तन्नश्छिन्धि महाप्राज्ञ त्वं हि वै प्राज्ञसम्मतः॥<br><br>2375: तत्त्वं जिज्ञासमानानां चक्षुर्भवतु नो भवान्। तानेवं ब्रुवतः सर्वान् सत्यवान् वाक्यमब्रवीत्॥<br><br>2376: यत्रेष्टं तत्र देया स्यान्नात्र कार्या विचारणा। देवरं प्रविशेत् कन्या तप्येद् वापि तपः पुनः। तमेवानुगता भूत्वा पाणिग्रहस्य काम्यया। ॥<br><br>2377: लिखन्त्येव तु केषांचिदपरेषां शनैरपि। इति ये संवदन्त्यत्र त एतं निश्चयं विदुः॥<br><br>2378: पाणिग्रहस्य तत्पाणिग्रहणात् पूर्वमन्तरं यत्र वर्तते। सर्वमङ्गलमन्त्रं वै मृषावादस्तु पातकः॥<br><br>2379: पाणिग्रहणमन्त्राणां निष्ठा स्यात् सप्तमे पदे। भार्या स्याद् यस्य चाद्भिः प्रदीयते। इति देय वदन्त्यत्र त एनं निश्चयं विदुः॥<br><br>2380: अनुकूलामनुवंशां भ्रात्रा दत्तामुपाग्निकाम्। परिक्रम्य यथान्यायं भार्यां विन्देद् द्विजोत्तमः॥<br><br>2381: युधिष्ठिर उवाच कन्यायाः प्राप्तशुल्कायाः पतिश्चेन्नास्ति कश्चन। तत्र का प्रतिपत्तिः स्यात् तन्मे ब्रूहि पितामह॥<br><br>2382: भीष्म उवाच याऽपुत्रकस्य ऋद्धस्य प्रतिपाल्या तदा भवेत्। अथ चेन्नाहरेच्छुल्कं क्रीता शुल्कप्रदस्य सा॥<br><br>2383: तस्यार्थेऽपत्यमीहेत येन न्यायेन शक्नुयात्। न तस्मान्मन्त्रवत्कार्यं कश्चित् कुर्वीत किंचन॥<br><br>2384: स्वयंवृतेन साऽऽज्ञप्ता पित्रा वै प्रत्यपद्यता तत् तस्यान्ये प्रशंसन्ति धर्मज्ञा नेतरे जनाः॥<br><br>2385: एतत् तु नापरे चक्रुरपरे जातु साधवः। साधूनां पुनराचारो गरीयान् धर्मलक्षणः॥<br><br>2386: अस्मिन्नेव प्रकरणे सुक्रतुर्वाक्यमब्रवीत्। नप्ता विदेहराजस्य जनकस्य महात्मनः॥<br><br>2387: असदाचरिते मार्गे कथं स्यादनुकीर्तनम्। अत्र प्रश्नः संशयो वा सतामेवमुपालभेत्॥<br><br>2388: असदेव हि धर्मस्य प्रदानं धर्म आसुरः। नानुशुश्रुम जात्वेतामिमां पूर्वेषु कर्मसु॥<br><br>2389: भार्यापत्योर्हि सम्बन्धः स्त्रीपुंसोः स्वल्प एव तु। रतिः साधारणो धर्म इति चाह स पार्थिवः॥<br><br>2390: युधिष्ठिर उवाच अथ केन प्रमाणेन पुंसामादीयते धनम्। पुत्रवद्धि पितुस्तस्य कन्या भवितुमर्हति॥<br><br>2391: भीष्म उवाच यथैवात्मा तथा पुत्रः पुत्रेण दुहिता समा। तस्यामात्मनि तिष्ठन्त्यां कथमन्यो धनं हरेत्॥<br><br>2392: मातुश्च यौतकं यत् स्यात् कुमारीभाग एव सः। दौहित्र एव तद् रिक्थमपुत्रस्य पितुर्हरेत्॥<br><br>2393: ददाति हि स पिण्डान् वै पितुर्मातामहस्य च। पुत्रदौहित्रयोरेव विशेषो नास्ति धर्मतः॥<br><br>2394: अन्यत्र जामया साधु प्रजानां पुत्र ईहते। दुहितान्यत्र जातेन पुत्रेणापि विशिष्यते॥<br><br>2395: दौहित्रकेण धर्मेण नात्र पश्यामि कारणम्। विक्रीतासु हि ये पुत्रा भवन्ति पितुरेव ते॥<br><br>2396: असूयवस्त्वधर्मिष्ठाः परस्वादायिनः शठाः। आसुरादधिसम्भूता धर्माद् विषमवृत्तयः॥<br><br>2397: अत्र गाथा यमोद्भीताः कीर्तयन्ति पुराविदः। धर्मज्ञा धर्मशास्त्रेषु निबद्धा धर्मसेतुषु॥<br><br>2398: यो मनुष्यः स्वकं पुत्रं विक्रीय धनमिच्छति। कन्यां वा जीवितार्थाय यः शुल्केन प्रयच्छति॥<br><br>2399: सप्तावरे महाघोरे निरये कालसाह्वये। स्वेदं मूत्रं पुरीषं च तस्मिन् मूढः समश्नुते॥<br><br>2400: आर्षे गोमिथुनं शुल्कं केचिदाहुम॒षैव तत्। अल्पो वा बहु वा राजन् विक्रयस्तावदेव सः॥<br><br>2401: यद्यप्याचरित: कैश्चिन्नैष धर्मः सनातनः। अन्येषामपि दृश्यन्ते लोकतः सम्प्रवृत्तयः॥<br><br>2402: वश्यां कुमारी बलतो ये तां समुपभुजते। एते पापस्य कर्तारस्तमस्यन्थे च शेरते॥<br><br>2403: अन्योऽप्यथ न विक्रेयो मनुष्यः किं पुनः प्रजाः। अधर्ममूलैर्हि धनैस्तैर्न धर्मोऽथ कश्चन॥<br><br>2404: भीष्म उवाच प्राचेतसस्य वचनं कीर्तयन्ति पुराविदः। यस्याः किंचित्राददते ज्ञातयो न स विक्रयः॥<br><br>2405: अर्हणं तत्कुमारीणामानृशंस्यतमं च तत्। सर्वं च प्रतिदेयं स्यात् कन्यायै तदशेषतः॥<br><br>2406: पितृभिर्धातृभिश्चापि श्वशुरैरथ देवरैः। पूज्या भूषयितव्याश्च बहुकल्याणमीप्सुभिः॥<br><br>2407: यदि वै स्त्री न रोचेत पुमांसं न प्रमोदयेत्। अप्रमोदात् पुनः पुंसः प्रजनो न प्रवर्धते॥<br><br>2408: पूज्या लालयितव्याश्च स्त्रियो नित्यं जनाधिप। स्त्रियो यत्र च पूज्यन्ते रमन्ते तत्र देवताः॥<br><br>2409: अपूजिताश्च यत्रैताः सर्वास्तत्राफला: क्रियाः। तदा चैतत् कुलं नास्ति यदा शोचन्ति जामयः॥<br><br>2410: जामीशप्तानि गेहानि निकृत्तानीव कृत्यया। नैव भान्ति न वर्धन्ते श्रिया हीनानि पार्थिवा॥<br><br>2411: स्त्रियः पुंसां परिददे मनुर्जिगमिषुर्दिवम्। अबलाः स्वल्पकौपीनाः सुहृदः सत्यजिष्णवः॥<br><br>2412: ईर्षवो मानकामाश्च चण्डाश्च सुहृदोऽबुधाः। स्त्रियस्तु मानमर्हन्ति ता मानयत मानवाः॥<br><br>2413: स्त्रीप्रत्ययो हि वै धर्मो रतिभोगाश्च केवला:। परिचर्या नमस्कारास्तदायत्ता भवन्तु वः॥<br><br>2414: उत्पादनमपत्यस्य जातस्य परिपालनम्। प्रीत्यर्थं लोकयात्रायाः पश्यत स्त्रीनिबन्धनम्॥<br><br>2415: सम्मान्यमानाचैता हि सर्वकार्याण्यवाप्स्यथा विदेहराजदुहिता धात्र श्लोकमगायत॥<br><br>2416: नास्ति यज्ञक्रिया काचित्र श्राद्धं नोपवासकम्। धर्मः स्वभर्तृशुश्रूषा तया स्वर्ग जयन्त्युत॥<br><br>2417: पिता रक्षति कौमारे भर्ता रक्षति यौवने। पुत्राश्च स्थाविरे भावे न स्त्री स्वातन्त्र्यमर्हति॥<br><br>2418: श्रिय एताः स्त्रियो नाम सत्कार्या भूतिमिच्छता। पालिता निगृहीता च श्रीः स्त्री भवति भारत॥<br><br>2419: युधिष्ठिर उवाच सर्वशास्त्रविधानज्ञ राजधर्मविदुत्तमा अतीव संशयच्छेत्ता भवान् वै प्रथितः क्षितौ॥<br><br>2420: कश्चित्तु संशयो मेऽस्ति तन्मे ब्रूहि पितामह। जातेऽस्मिन् संशये राजन् नान्यं पृच्छेम कंचन॥<br><br>2421: यथा नरेण कर्तव्यं धर्ममार्गनुवर्तिना। एतत् सर्वं महाबाहो भवान् व्याख्यातुमर्हति॥<br><br>2422: चतस्रो विहिता भार्या ब्राह्मणस्य पितामह। ब्राह्मणी क्षत्रिया वैश्या शूद्रा च रतिमिच्छतः॥<br><br>2423: तत्र जातेषु पुत्रेषु सर्वासां कुरुसत्तम। आनुपूर्येण कस्तेषां पित्र्यं दायादमर्हति॥<br><br>2424: केन वा किं ततो हार्यं पितृवित्तात् पितामह। एतदिच्छामि कथितं विभागस्तेषु यः स्मृतः॥<br><br>2425: भीष्म उवाच ब्राह्मणः क्षत्रियो वैश्यस्त्रयो वर्णा द्विजातयः। एतेषु विहितो धर्मो ब्राह्मणस्य युधिष्ठिर॥<br><br>2426: वैषम्यादथवा लोभात् कामाद् वापि परतंप। ब्राह्मणस्य भवेच्छूद्रा न तु दृष्टान्ततः स्मृता॥<br><br>2427: शूद्रां शयनमारोप्य ब्राह्मणो यात्यधोगतिम्। प्रायश्चित्तीयते चापि विधिदृष्टेन कर्मणा॥<br><br>2428: तत्र जातेष्वपत्येषु द्विगुणं स्याद् युधिष्ठिर। आपद्यमानमृक्थं तु सम्प्रवक्ष्यामि भारत॥<br><br>2429: लक्षण्यं गोवृषो यानं यत् प्रधानतमं भवेत्। ब्राह्मण्यास्तद्धरेत् पुत्र एकांशं वै पितुर्धनात्॥<br><br>2430: शेषं तु दशधा कार्य ब्राह्मणस्वं युधिष्ठिर। तत्र तेनैव हर्तव्याश्चत्वारोऽशाः पितुर्धनात्॥<br><br>2431: क्षत्रियायास्तु यः पुत्रो ब्राह्मणः सोऽप्यसंशयः। स तु मातुर्विशेषेण त्रीनंशान् हर्तुमर्हति॥<br><br>2432: वर्णे तृतीये जातस्तु वैश्यायां ब्राह्मणादपि। द्विरंशस्तेन हर्तव्यो ब्राह्मणस्वाद् युधिष्ठिर॥<br><br>2433: शूद्रायां ब्राह्मणाज्जातो नित्यादेयधनः स्मृतः। अल्पं चापि प्रदातव्यं शूद्रापुत्राय भारत॥<br><br>2434: दशधा प्रविभक्तस्य धनस्यैष भवेत् क्रमः। सवर्णासु तु जातानां समान् भागान् प्रकल्पयेत्॥<br><br>2435: अब्राह्मणं तु मन्यन्ते शूद्रापुत्रमनैपुणात्। त्रिषु वर्णेषु जातो हि ब्राह्मणाद् ब्राह्मणो भवेत्॥<br><br>2436: स्मृताश्च वर्णाश्चत्वारः पञ्चमो नाधिगम्यते। हरेच्च दशमं भागं शूद्रापुत्रः पितुर्धनात्॥<br><br>2437: सपुत्रः स्यादपुत्रो तत्तु दत्तं हरेत् पित्रा नादत्तं हर्तुमर्हति। अवश्यं हि धनं देयं शूद्रापुत्राय भारत॥<br><br>2438: आनृशंस्यं परो धर्म इति तस्मै प्रदीयते। यत्र तत्र समुत्पन्नं गुणायैवोपपद्यते॥<br><br>2439: यद्यप्येष यदि वा भवेत्। नाधिकं दशमाद् दद्याच्छूद्रापुत्राय भारत॥<br><br>2440: त्रैवार्षिकाद् यदा भक्तादधिकं स्याद् द्विजस्य तु। यजेत तेन द्रव्येण न वृथा साधयेद् धनम्॥<br><br>2441: त्रिसहस्रपरो दायः स्त्रियै देयो धनस्य वै। भळ तच्च धनं दत्तं यथार्हे भोक्तुमर्हति॥<br><br>2442: स्त्रीणां तु पतिदायाद्यमुपभोगफलं स्मृतम्। नापहारं स्त्रियः कुर्युः पतिवित्तात् कथंचन॥<br><br>2443: स्त्रियास्तु यद् भवेद् वित्तं पित्रा दत्तं युधिष्ठिर। ब्राह्मण्यास्तेद्धरेत् कन्या यथा पुत्रस्तथा हि सा॥<br><br>2444: सा हि पुत्रसमा राजन् विहिता कुरुनन्दन। एवमेव समुद्दिष्टो धर्मो वै भरतर्षभ। एवं धर्ममनुस्मृत्य न वृथा साधयेद् धनम्॥<br><br>2445: युधिष्ठिर उवाच शूद्रायां ब्राह्मणाज्जातो यद्यदेयधनः स्मृतः। केन प्रतिविशेषेण दश्मोऽप्यस्य दीयते॥<br><br>2446: ब्राह्मण्यां ब्राह्मणाज्जातो ब्राह्मण: स्यान्न संशयः। क्षत्रियायां तथैव स्याद् वैश्यायामपि चैव हि॥<br><br>2447: कस्मात् तु विषमं भागं भजेरन् नृपसत्तम। यदा सर्वे त्रयो वर्णास्त्वयोक्ता ब्राह्मणा इति॥<br><br>2448: भीष्म उवाच दारा इत्युच्यते लोके नाम्नैकेन परतंपा प्रोक्तेन चैव नाम्नायं विशेषः सुमहान् भवेत्॥<br><br>2449: तिस्रः कृत्वा पुरो भार्याः पश्चाद् विन्देत ब्राह्मणीम्। सा ज्येष्ठा सा च पूज्या स्यात् सा च भार्या गरीयसी। स्नानं प्रसाधनं भर्तुर्दन्तधावनमञ्जनम्। हव्यं कव्यं च यच्चान्यद् धर्मयुक्तं गृहे भवेत्॥<br><br>2450: न तस्यां जातु तिष्ठन्त्यामन्या तत् कर्तुमर्हति। ब्राह्मणी त्वेव कुर्याद् वा ब्राह्मणस्य युधिष्ठिर॥<br><br>2451: अन्नं पानं च माल्यं च वासांस्याभरणानि च। ब्राह्मण्यैतानि देयानि भर्तुः सा हि गरीयसी॥<br><br>2452: मनुनाभिहितं शास्त्रं यच्चापि कुरुनन्दन। तत्राप्येष महाराज दृष्टो धर्मः सनातनः॥<br><br>2453: अथ चेदन्यथा कुर्याद् यदि कामाद् युधिष्ठिर। यथा ब्राह्मणचाण्डालः पूर्वदृष्टस्तथैव सः॥<br><br>2454: ब्राह्मण्याः सदृशः पुत्रः क्षत्रियायाश्च यो भवेत्। राजन् विशेषो यस्त्वत्र वर्णयोरुभयोरपि॥<br><br>2455: न तु जात्या समा लोके ब्राह्मण्याः क्षत्रिया भवेत्। ब्राह्मण्याः प्रथमः पुत्रो भूयान् स्याद् राजसत्तम॥<br><br>2456: भूयो भूयोऽपि संहार्यः पितृवित्ताद् युधिष्ठिर। यथा न सदृशी जातु ब्राह्मण्याः क्षत्रिया भवेत्॥<br><br>2457: क्षत्रियायास्तथा वैश्या न जातु सदृशी भवेत्। श्रीश्च राज्यं च कोशश्च क्षत्रियाणां युधिष्ठिर। ॥<br><br>2458: विहितं दृश्यते राजन् सागरान्तां च मेदिनीम्। क्षत्रियो हि स्वधर्मेण श्रियं प्राप्नोति भूयसीम्। राजा दण्डधरो राजन् रक्षा नान्यत्र क्षत्रियात्॥<br><br>2459: ब्राह्मणा हि महाभागा देवानामपि देवताः। तेषु राजन् प्रवर्तेत पूजया विधिपूर्वकम्॥<br><br>2460: प्रणीतमृषिभिर्ज्ञात्वा धर्मं शाश्वतमव्ययम्। लुप्यमानं स्वधर्मेण क्षत्रियो ह्येष रक्षिति॥<br><br>2461: दस्युभिर्रियमाणं च धनं दारांश्च सर्वशः। सर्वेषामेव वर्णानां त्राता भवति पार्थिवः॥<br><br>2462: भूयान् स्यात् क्षत्रियापुत्रो वैश्यापुत्रान्न संशयः। भूयस्तेनापि हर्तव्यं पितृवित्ताद् युधिष्ठिर। ॥<br><br>2463: युधिष्ठिर उवाच उक्तं ते विधिवद् राजन् ब्राह्मणस्य पितामह। इतरेषां तु वर्णानां कथं वै नियमो भवेत्॥<br><br>2464: भीष्म उवाच क्षत्रियस्यापि भर्ये द्वे विहिते कुरुनन्दन। तृतीया च भवेच्छूद्रा न तु दृष्टान्ततः स्मृता। ॥<br><br>2465: एष एव क्रमो हि स्यात् क्षत्रियाणां युधिष्ठिर। अष्टधा तु भवेत् कार्य क्षत्रियस्वं जनाधिप। ॥<br><br>2466: क्षत्रियाया हरेत् पुत्रश्चतुरोंऽशान् पितुर्धनात्। युद्धावहारिकं यच्च पितुः स्यात्स हरेत् तु तत्॥<br><br>2467: वैश्यापुत्रस्तु भागांस्त्रीशूद्रापुत्रस्तथाष्टमम्। सोऽपि दत्तं हरेत् पित्रा नादत्तं हर्तुमर्हति॥<br><br>2468: एकैव हि भवेद् भार्या वैश्यस्य कुरुनन्दन। द्वितीया तु भवेच्छूद्रा न तु दृष्टान्ततः स्मृता॥<br><br>2469: वैश्यस्य वर्तमानस्य वैश्यायां भरतर्वभ। शूद्रायां चापि कौन्तेय तयोर्विनियमः स्मृतः॥<br><br>2470: पञ्चधा तु भवेत् कार्य वैश्यस्वं भरतर्षभ। तयोरपत्ये वक्ष्यामि विभागं च जनाधिप॥<br><br>2471: वैश्यापुत्रेण हर्तव्याश्चत्वारोंऽशाः पितुर्धनात्। पञ्चमस्तु स्मृतो भागः शूद्रापुत्राय भारत॥<br><br>2472: सोऽपि दत्तं हरेत् पित्रा नादत्तं हर्तुमर्हति। त्रिभिर्वर्णैः सदा जातः शूद्रोऽदेयधनो भवेत्॥<br><br>2473: शूद्रस्य स्यात् सवर्णैव भार्या नान्या कथंचन। समभागाश्च पुत्राः स्युर्यदि पुत्रशतं भवेत्॥<br><br>2474: जातानां समवर्णायाः पुत्राणामविशेषतः। सर्वेषामेव वर्णानां समभागो धनात् स्मृतः॥<br><br>2475: ज्येष्ठस्य भागो ज्येष्ठः स्यादेकांशो यः प्रधानतः। एष दायविधिः पार्थ पूर्वमुक्तः स्वयम्भुवा॥<br><br>2476: समवर्णासु जातानां विशेषोऽस्त्यपरो नृप। विवाहवैशिष्ट्यकृतः पूर्वपूर्वो विशिष्यते॥<br><br>2477: हरेज्ज्येष्ठः प्रधानांशमेकं तुल्यासु तेष्वपि। मध्यमो मध्यमं चैव कनीयांस्तु कनीयसम्॥<br><br>2478: एवं जातिषु सर्वासु सवर्ण: श्रेष्ठतां गतः। महर्षिरपि चैतद् वै मारीचः काश्यपोऽब्रवीत्॥<br><br>2479: युधिष्ठिर उवाच अर्थाल्लोभाद् वा कामाद् वा वर्णानां चाप्यनिश्चयात्। अज्ञानाद् वापि वर्णानां जायते वर्णसंकरः॥<br><br>2480: तेषामेतेन विधिना जातानां वर्णसंकरे। को धर्मः कानि कर्माणि तन्मे ब्रूहि पितामह॥<br><br>2481: भीष्म उवाच चातुर्वर्ण्यस्य कर्माणि चातुर्वण्र्यं च केवलम्। असृजत् स हि यज्ञार्थे पूर्वमेव प्रजापतिः॥<br><br>2482: भार्याश्चतस्रो विप्रस्य द्वयोरात्मा प्रजायते। आनुपूर्व्याद् द्वयो_नौ मातृजात्यौ प्रसूयतः॥<br><br>2483: परं शवाद् ब्राह्मणस्यैव पुत्रः शूद्रापुत्रं पारशवं तमाहुः। शुश्रूषकः स्वस्य कुलस्य स स्यात् स्वचारित्रं नित्यमथो न जह्यात्॥<br><br>2484: सर्वानुपायानथ सम्प्रधार्य समुद्धरेत् स्वस्य कुलस्य तन्त्रम्। ज्येष्ठो यवीयानपि यो द्विजस्य शुश्रूषया दानपरायणः स्यात्॥<br><br>2485: तिस्रः क्षत्रियसम्बन्धाद् द्वयोरात्मास्य जायते। हीनवर्णास्तृतीयायां शूद्रा उग्रा इति स्मृतिः॥<br><br>2486: द्वो चापि भार्ये द्वयोरात्मास्य जायते। शूद्रा शूद्रस्य यचाप्येका शूद्रमेव प्रजायते॥<br><br>2487: अतोऽविशिष्टस्त्वधमो गुरुदारप्रधर्षकः। बाह्यं वर्णं जनयति चातुर्वर्ण्यविगर्हितम्॥<br><br>2488: विप्रायां क्षत्रियो बाह्यं सूतं स्तोमक्रियापरम्। वैश्यो वैदेहकं चापि मौद्गल्यमपवर्जितम्॥<br><br>2489: शूद्रश्चाण्डालमत्युग्रं वध्यघ्नं बाह्यवासिनम्। ब्राह्मण्यां सम्प्रजायन्त इत्येते कुलपांसनाः। एते मतिमतां श्रेष्ठ वर्णसंकरजाः प्रभो॥<br><br>2490: बन्दी तु जायते वैश्यान्मागधो वाक्यजीवनः। शूद्रान्निषादो मत्स्यनः क्षत्रियायां व्यतिक्रमात्॥<br><br>2491: शूद्रादायोगवश्चापि वैश्यायां ग्राभ्यधर्मिणः। ब्राह्मणैरप्रतिग्राह्यस्तक्षा स्वधनजीवनः॥<br><br>2492: एतेऽपि सदृशान् वर्णान् जनयन्ति स्वयोनिषु। मातृजात्याः प्रसूयन्ते ह्यवरा हीनयोनिषु॥<br><br>2493: यथा चतुर्पु वर्णेषु द्वयोरात्मास्य जायते। आनन्तर्यात् प्रजायन्ते तथा बाह्यः प्रधानतः॥<br><br>2494: ते चापि सदृशं वर्णं जनयन्ति स्वयोनिषु। परस्परस्य दारेषु जनयन्ति विगर्हितान्॥<br><br>2495: यथा शूद्रोऽपि ब्राह्मण्यां जन्तुं बाह्यं प्रसूयते। एवं बाह्यतराद् बाह्यश्चातुर्वर्णात् प्रजायते॥<br><br>2496: प्रतिलोमं वर्धन्ते बाह्याद् बाह्यतरात् पुनः। हीनाद्धीनाः प्रसूयन्ते वर्णाः पञ्चदशैव तु॥<br><br>2497: अगम्यागमनाच्चैव जायते वर्णसंकरः। बाह्यानामनुजायन्ते सैरन्ध्रयां मागधेषु च। प्रसाधनोपचारज्ञमदासं दासजीवनम्॥<br><br>2498: अतश्चायोगवं सूते वागुराबन्धजीवनम्। मैरेयकं च वैदेहः सम्प्रसूतेऽथ माधुकम्॥<br><br>2499: निषादो मद्गुरं सूते दासं नावोपजीविनम्। मृतपं चापि चाण्डालः श्वपाकमिति विश्रुतम्॥<br><br>2500: चतुरो मागधी सूते क्रूरान् मायोपजीविनः। मांसं स्वादुकरं क्षौद्रं सौगन्धमिति विश्रुतम्॥<br><br>2501: वैदेहकाच्च पापिष्ठा क्रूरं मायोपजीविनम्। निषादान्मद्रनाभं च खरयानप्रयायिनम्॥<br><br>2502: चाण्डालात् पुल्कसं चापि खराश्वगजभोजिनम्। मृतचैलप्रतिच्छन्नं भिन्नभाजनभोजिनम्॥<br><br>2503: आयोगवीषु जायन्ते हीनवर्णास्तु ते त्रयः। क्षुद्रो वैदेहकाद-ध्रो बहिर्गामप्रतिश्रयः॥<br><br>2504: कारावरो निषाद्यां तु चर्मकारः प्रसूयते। चाण्डालात् पाण्डुसौपाकस्त्वक्सारव्यवहारवान्॥<br><br>2505: आहिण्डको निषादेन वैदेह्यां सम्प्रसूयते। चण्डालेन तु सौपाकश्चण्डालसमवृत्तिमान्॥<br><br>2506: निषादी चापि चाण्डालात् पुत्रमन्तेवसायिनम्। श्मशानगोचरं सूते बाबैरपि बहिष्कृतम्॥<br><br>2507: इत्येते संकरे जाताः पितृमातृव्यतिक्रमात्। प्रच्छन्ना वा प्रकाशा वा वेदितव्याः स्वकर्मभिः। २९। चतुर्णामेव वर्णानां धर्मो नान्यस्य विद्यते। वर्णानां धर्महीनेषु संख्या नास्तीह कस्यचित्॥<br><br>2508: यदृच्छयोपसम्पन्नेर्यज्ञसाधुबहिष्कृतैः। बाह्या बाह्येश्च जायन्ते यथावृत्ति यथाश्रयम्॥<br><br>2509: चतुष्पथश्मशानानि शैलाश्चान्यान् वनस्पतीन्। कार्णायसमलंकारं परिगृह्य च नित्यशः॥<br><br>2510: वसेयुरेते विज्ञाता वर्तयन्तः स्वकर्मभिः। युञ्जन्तो वाप्यलंकारांस्तथोपकरणानि च॥<br><br>2511: गोब्राह्मणाय साहाय्यं कुर्वाणा वै न संशयः। आनृशंस्यमनुक्रोशः सत्यवाक्यं तथा क्षमा॥<br><br>2512: स्वशरीरैरपि त्राणं बाह्यानां सिद्धिकारणम्। भवन्ति मनुज्व्याघ्र तत्र मे नास्ति संशयः॥<br><br>2513: यथोपदेशं परिकीर्तितासु नरः प्रजायेत विचार्य बुद्धिमान्। निहीनयोनिर्हि सुतोऽवसादयेत् तितीप्रमाणं हि यथोपलो जले॥<br><br>2514: अविद्वांसमलं लोके विद्वांसमपि वा पुनः। नयन्ति ह्यपथं नार्यः कामक्रोधवशानुगम्॥<br><br>2515: स्वभावश्चैव नारीणां नराणामिह दूषणम्। अत्यर्थं न प्रसज्जन्ते प्रमदासु विपश्चितः ॥<br><br>2516: युधिष्ठिर उवाच वर्णापेतमविज्ञाय नरं कलुषयोनिजम्। आर्यरूपमिवानार्यं कथं विद्यामहे वयम्॥<br><br>2517: भीष्म उवाच योनिसंकलुषे जातं नानाभावसमन्वितम्। कर्मभिः सज्जनाचीर्णैर्विज्ञेया योनिशुद्धता॥<br><br>2518: अनार्यत्वमनाचारः क्रूरत्वं निष्क्रियात्मता। पुरुषं व्यञ्जयन्तीह लोके कलुषयोनिजम्॥<br><br>2519: पित्र्यं वा भजते शीलं मातृजं वा तथोभयम्। न कथंचन संकीर्णः प्रकृतिं स्वां नियच्छति॥<br><br>2520: यथैव सदृशो रूपे मातापित्रोहि जायते। व्याघ्रश्चित्रैस्तथा योनि पुरुषः स्वां नियच्छति॥<br><br>2521: कुले स्रोतसि संच्छन्ने यस्य स्याद् योनिसंकरः। संश्रयत्येव तच्छीलं नरोऽल्पमथवा बहु॥<br><br>2522: आर्यरूपसमाचारं चरन्तं कृतके पथि। सुवर्णमन्यवर्णं वा स्वशीलं शास्ति निश्चये॥<br><br>2523: नानावृत्तेषु भूतेषु नानाकर्मरतेषु च। जन्मवृत्तसमं लोके सुश्लिष्टं न विरज्यते॥<br><br>2524: शरीरमिह सत्त्वेन न तस्य परिकृष्यते। ज्येष्ठमध्यावरं सत्त्वं तुल्यसत्त्वं प्रमोदते॥<br><br>2525: ज्यायांसमपि शीलेन विहीनं नैव पूजयेत्। अपि शूद्रं च धर्मज्ञं सद्वृत्तभिपूजयेत्॥<br><br>2526: आत्मानमाख्याति हि कर्मभिर्नरः सुशीलचारित्रकुलैः शुभाशुभैः। प्रणष्टमप्याशु कुलं तथा नरः पुनः प्रकाशं कुरुते स्वकर्मतः॥<br><br>2527: योनिष्वेतासु सर्वासु संकीर्णास्वितरासु च। यत्रात्मानं न जनयेद् बुधस्तां परिवर्जयेत्॥<br><br>2528: युधिष्ठिर उवाच ब्रूहि तात कुरुश्रेष्ठ वर्णानां त्वं पृथक् पृथक। कीदृश्यां कीदृशाश्चापि पुत्राः कस्य च के च ते॥<br><br>2529: विप्रवादाः सुबहवः श्रूयन्ते पुत्रकारिताः। अत्र नो मुह्यतां राजन् संशयं छेत्तुमर्हसि॥<br><br>2530: भीष्म उवाच आत्मा पुत्रश्च विज्ञेयस्तस्यानन्तराश्च यः। निरुक्तजश्च विज्ञेयः सुतः प्रसृतजस्तथा॥<br><br>2531: पतितस्य तु भार्याया भर्ना सुसमवेतया। तथा दत्तकृतौ पुत्रावध्यूढच तथापरः॥<br><br>2532: षडपध्वंसजाश्चापि कानीनापसदास्तथा। इत्येते वै समाख्यातास्तान् विजानीहि भारत॥<br><br>2533: युधिष्ठिर उवाच षडपध्वंसजाः के स्युः के वाप्यपसदास्तथा। एतत् सर्वं यथातत्त्वं व्याख्यातुं मे त्वमर्हसि॥<br><br>2534: भीष्म उवाच त्रिषु वर्णेषु ये पुत्रा ब्राह्मणस्य युधिष्ठिर। वर्णयोश्च द्वयोः स्यातां यौ राजन्यस्य भारत। ॥<br><br>2535: एको विड्वर्ण एवाथ तथात्रैवोपलक्षितः। घडपध्वंसजास्ते हि तथैवासपदाशृणु॥<br><br>2536: चाण्डालो व्रात्यवैद्यौ च ब्राह्मण्यां क्षत्रियासु च। वैश्यायां चैव शूद्रस्य लक्ष्यन्तेऽपसदास्त्रयः॥<br><br>2537: मागधो वामकश्चैव द्वौ वैश्यस्पोलक्षितौ। ब्राह्मण्यां क्षत्रियायां च क्षत्रियस्यैक एव तु॥<br><br>2538: ब्राह्मण्यां लक्ष्यते सूत इत्येतेऽपसदाः स्मृताः। पुत्रा ह्येते न शक्यन्ते मिथ्याकर्तुं नराधिप॥<br><br>2539: युधिष्ठिर उवाच क्षेत्र केचिदेवाहुः सुतं केचित्तु शुक्रजम्। तुल्यावेतौ सुतौ कस्य तन्मे ब्रूहि पितामह॥<br><br>2540: भीष्म उवाच रेतजो वा भवेत् पुत्रस्त्यक्तो वा क्षेत्रजो भवेत्। अध्यूढः समयं भित्त्वेत्येतदेव निबोध मे॥<br><br>2541: युधिष्ठिर उवाच रेतजं विद्य वै पुत्रं क्षेत्रजस्यागमः कथम्। अध्यूढं विद्म वै पुत्रं भित्त्वा तु समयं कथम्॥<br><br>2542: भीष्म उवाच आत्मजं पुत्रमुत्पाद्य यस्त्यजेत् कारणान्तरे। न तत्र कारणं रेतः स क्षेत्रस्वामिनो भवेत्॥<br><br>2543: पुत्रकामो हि पुत्रार्थं यां वृणीते विशाम्पते। क्षेत्रजं तु प्रमाणं स्यान्न वै तत्रात्मजः सुतः॥<br><br>2544: अन्यत्र क्षेत्रजः पुत्रो लक्ष्यते भरतर्षभ। न ह्यात्मा शक्यते हन्तुं दृष्टान्तोपगतो ह्यसौ॥<br><br>2545: क्वचिच्च कृतकः पुत्रः संग्रहादेव लक्ष्यते। न तत्र रेतः क्षेत्रं वा यत्र लक्ष्येत भारत॥<br><br>2546: युधिष्ठिर उवाच कीदृशः कृतकः पुत्रः संग्रहादेव लक्ष्यते। शुक्रं क्षेत्रं प्रमाणं वा यत्र लक्ष्यं न भारत॥<br><br>2547: भीष्म उवाच मातापितृभ्यां यस्त्यक्तः पथि यस्तं प्रकल्पयेत्। न चास्य मातापितरौ ज्ञायेतां स हि कृत्रिमः॥<br><br>2548: अस्वामिकस्य स्वामित्वं यस्मिन् सम्प्रति लक्ष्यते। यो वर्ण: पोषयेत् तं च तद्वर्णस्तस्य जायते॥<br><br>2549: युधिष्ठिर उवाच कथमस्य प्रयोक्तव्यः संस्कारः कस्य वा कथम्। देया कन्या कथं चेति तन्मे ब्रूहि पितामह॥<br><br>2550: भीष्म उवाच आत्मवत् तस्य कुर्वीत संस्कारं स्वामिवत् तथा। त्यक्तो मातापितृभ्यां यः सवर्ण प्रतिपद्यते॥<br><br>2551: तद्गोत्रबन्धुजं तस्य कुर्यात् संस्कारमच्युत। अथ देया तु कन्या स्यात् तद्वर्णस्य युधिष्ठिर। ॥<br><br>2552: संस्कर्तुं वर्गगोत्रं च मातृवर्णविनिश्चये। कानीनाध्यूढजौ वापि विज्ञेयौ पुत्र किल्बिषौ॥<br><br>2553: तावपि स्वाविव सुतौ संस्कार्याविति निश्चयः। श्रेत्रजो वाप्यपसदो येऽध्यूढास्तेषु चाप्युत॥<br><br>2554: आत्मवद् वै प्रयुञ्जीरन् संस्कारान् ब्राह्मणादयः। धर्मशास्त्रेषु वर्णानां निश्चयोऽयं प्रदृश्यते॥<br><br>2555: एतत् ते सर्वमाख्यातं किं भूयः श्रोतुमिच्छसि॥<br><br>2556: युधिष्ठिर उवाच दर्शने कीदृशः स्नेहः संवासे च पितामह। महाभाग्यं गवां चैव तन्मे व्याख्यातुमर्हसि॥<br><br>2557: भीष्म उवाच हन्त ते कथयिष्यामि पुरावृत्तं महाद्युते। नहुषस्य च संवादं महर्षेश्च्यवनस्य च॥<br><br>2558: पुरा महर्षिश्च्यवनो भार्गवो भरतर्षभ। उदावासकृतारम्भो बभूव स महाव्रतः॥<br><br>2559: निहत्य मानं क्रोधं च प्रहर्षं शोकमेव च। वर्षाणि द्वादश मुनिर्जलवासे धृतव्रतः॥<br><br>2560: आदधत् सर्वभूतेषु विश्रम्भं परमं शुभम्। जलेचरेषु सर्वेषु शीतरश्मिरिव प्रभुः॥<br><br>2561: स्थाणुभूतः शुचिर्भूत्वा दैवतेभ्यः प्रणम्य च। गङ्गायमुनयोर्मध्ये जलं सम्प्रविवेश ह॥<br><br>2562: गङ्गायमुनयोर्वेगं सुभीमं भीमनिःस्वनम्। प्रतिजग्राह शिरसा वातवेगसमं जवे॥<br><br>2563: गङ्गे च यमुने चैव सरितश्च सरांसि च। प्रदक्षिणमृर्षि चक्रुर्न औनं पर्यपीडयन्॥<br><br>2564: अन्तर्जलेषु सुष्वाप काष्ठभूतो महामुनिः। ततश्चोर्ध्वस्थितो धीमानभवद् भरतर्षभ॥<br><br>2565: जलौकसां स सत्त्वानां बभूव प्रियदर्शनः। उपाजिघ्रन्त च तदा तस्योष्ठं हृष्टमानसाः॥<br><br>2566: तत्र तस्यासतः कालः समतीतोऽभवन्महान्। ततः कदाचित् समये कस्मिंश्चिन्मत्स्यजीविनः॥<br><br>2567: तं देशं समुपाजग्मुर्जालहस्ता महाद्युते। निषादा बहवस्तत्र मत्स्योद्धरणनिश्चयाः॥<br><br>2568: व्यायता बलिनः शूराः सलिलेष्वनिवर्तिनः। अभ्याययुश्च तं देशं निश्चिता जालकर्मणि॥<br><br>2569: जालं ते योजयामासुनिःशेषेण जनाधिप। मत्स्योदकं समासाद्य तदा भरतसत्तम॥<br><br>2570: ततस्ते बहुभिर्योगैः कैवर्ता मत्स्यकाक्षिणः। गङ्गायमुनयोर्वारि जालैरभ्यकिरंस्ततः॥<br><br>2571: जालं सुविततं तेषां नवसूत्रकृतं तथा। विस्तारायामसम्पन्नं यत् तत्र सलिलेऽक्षिपन्॥<br><br>2572: ततस्ते सुमहच्चैव बलवच्च सुवर्तितम्। अवतीर्य ततः सर्वे जालं चकृषिरे तदा॥<br><br>2573: अभीतरूपाः मंहृष्टा अन्योन्यवशवर्तिनः। बबन्धुस्तत्र मत्स्यांश्च तथान्यान् जलचारिणः॥<br><br>2574: तथा मत्स्यैः परिवृतं च्यवनं भृगुनन्दनम्। आकर्षयन्महाराज जालेनाथ चदृच्छया॥<br><br>2575: नदीशैवलदिग्धाङ्गं हरिश्मश्रुजटाधरम्। लग्नैः शङ्खनखैर्गात्रे क्रोडैश्चित्रैरिवार्पितम्॥<br><br>2576: तं जालेनोद्धृतं दृष्ट्वा ते तदा वेदपारगम्। सर्वे प्राञ्जलयो दाशा: शिरोभिः प्रापतन् भूवि॥<br><br>2577: परिखेदपरित्रासाज्जालस्याकर्षणेन च। मत्स्या बभूवुफ्पन्नाः स्थलसंस्पर्शनेन च॥<br><br>2578: स मुनिस्तत् तदा दृष्ट्वा मत्स्यानां कदनं कृतम्। नभूव कृपयाविष्टो निःश्वसंश्च पुनः पुनः॥<br><br>2579: मत्स्य पुरुष उवाच अज्ञानाद् यत् कृतं पापं प्रसादं तत्र नः कुरु। करवाम प्रियं किं ते तन्नो ब्रूहि महामुने॥<br><br>2580: भीष्म उवाच इत्युक्तो मत्स्यमध्यस्थश्च्यवनो वाक्यमब्रवीत्। यो मेऽद्य परमः कामस्तं शृणुध्वं समाहिताः॥<br><br>2581: प्राणोत्सर्ग विसर्ग वा मत्स्यैर्यास्यामम्यहं सह। संवासान्नोत्सहे त्यक्तुं सलिलेऽध्युषितानाहम्॥<br><br>2582: इत्युक्तास्ते निषादास्तु सुभृशं भयकम्पिताः। सर्वे विवर्णवदना नहुषाय न्यवेदयन्॥<br><br>2583: भीष्म उवाच नहुषस्तु ततः श्रुत्वा च्यवनं तं तथागतम्। वरितः प्रययौ तत्र सहामात्यपुरोहितः॥<br><br>2584: शौचं कृत्वा यथान्यायं प्राञ्जलिः प्रयतो नृपः। आत्मानमाचचक्षे च च्यवनाय महात्मने॥<br><br>2585: अर्चयामास तं चापि तस्य राज्ञः पुरोहितः। सत्यव्रतं महात्मानं देवकल्पं विशाम्पते॥<br><br>2586: नहुष उवाच करवाणि प्रियं किं ते तन्मे ब्रूहि द्विजोत्तम। सर्वं कर्तास्मि भगवान् यद्यपि स्यात् सुदुष्करम्॥<br><br>2587: च्यवन उवाच श्रमेण महता युक्ताः कैवर्ता मत्स्यजीविनः। मम मूल्यं प्रयच्छेभ्यो मत्स्यानां विक्रयैः सह॥<br><br>2588: हुष उवाच सहस्रं दीयतां मूल्यं निषादेभ्यः पुरोहित। निष्क्रयार्थे भगवतो यथाऽऽह भृगुनन्दनः॥<br><br>2589: च्यवन उवाच सहस्रं नाहमर्हामि किं वा त्वं मन्यसे नृप। सदृशं दीयतां मूल्यं स्वबुद्ध्या निश्चयं कुरु॥<br><br>2590: नहुष उवाच सहस्राणां शतं विप्र निषादेभ्यः प्रदीयताम्। स्यादिदं भगवन् मूल्यं किं वान्यन्मन्यते भवान्॥<br><br>2591: च्यवन उवाच नाहं शतसहस्रेण निमेयः पार्थिवर्षभ। दीयतां सदृशं मूल्यममात्यैः सह चिन्तय॥<br><br>2592: नहुष उवाच कोटिः प्रदीयतां मूल्यं निषादेभ्यः पुरोहित। यदेतदपि नो मूल्यमतो भूयः प्रदीयताम्॥<br><br>2593: च्यवन उवाच राजन् नार्हाम्यहं कोटि भूयो वापि महाद्युते। सदृशं दीयतां मूल्यं ब्राह्मणैः सह चिन्तय॥<br><br>2594: नहुष उवाच अर्धं राज्यं समग्रं वा निषादेभ्यः प्रदीयताम्। एतन्मूल्यमहं मन्ये किं वान्यन्मन्यसे द्विज॥<br><br>2595: च्यवन उवाच अर्धं राज्यं समग्रं च मूल्यं नार्हामि पार्थिव। सदृशं दीयतां मूल्यमृषिभिः सह चिन्त्यताम्॥<br><br>2596: भीष्म उवाच महर्षेर्वचनं श्रुत्वा नहुषो दुःखकर्शितः। स चिन्तयामास तदा सहामात्यपुरोहितः॥<br><br>2597: तत्र त्वन्यो वनचरः कश्चिन्मूलफलाशनः। नहुषस्य समीपस्थो गविजातोऽभवन्मुनिः॥<br><br>2598: स तमाभाष्य राजानमब्रवीद् द्विजसत्तमः। तोषमिपम्यहं क्षिप्रं यथा तुष्टो भविष्यति॥<br><br>2599: नाहं मिथ्यावचो ब्रूयां स्वैरेष्वपि कुतोऽन्यथा। भवतो यदहं ब्रूयां तत्कार्यमविशङ्कया॥<br><br>2600: नहुष उवाच ब्रवीतु भगवान् मूल्यं महर्षेः सदृशं भृगोः। परित्रायस्व मामस्मद्विषयं च कुलं च मे॥<br><br>2601: हन्याद्धि भगवान् क्रुद्धस्त्रैलोक्यमपि केवलम्। किं पुनर्मां तपोहीनं बाहुवीर्यपरायणम्॥<br><br>2602: अगाधाम्भसि मग्नस्य सामात्यस्य सऋत्विजः। प्लवो भव महर्षे त्वं कुरु मूल्यविनिश्चयम्॥<br><br>2603: भीष्म उवाच गविजातः प्रतापवान्। नहुषस्य वचः श्रुत्वा उवाच हर्षयन् सर्वानमात्यान् पार्थिवं च तम्॥<br><br>2604: अनया महाराज द्विजा वर्णेषु चोत्तमाः। गावश्च पुरुषव्याघ्र गौर्मूल्यं परिकल्प्यताम्॥<br><br>2605: नहुषस्तु ततः श्रुत्वा महर्षेर्वचनं नृप। हर्षेण महता युक्तः सहामात्यपुरोहितः॥<br><br>2606: अभिगम्य भृगोः पुत्रं च्यवनं संशितव्रतम्। इदं प्रोवाच नृपते वाचा संतर्पयन्निव॥<br><br>2607: नहुष उवाच उत्तिष्ठोत्तिष्ठ विप्रर्षे गवा क्रीतोऽसि भार्गव। एतन्मूल्यमहं मन्ये तव धर्मभृतां वर॥<br><br>2608: च्यवन उवाच उत्तिष्ठाम्येष राजेन्द्र सम्यक् क्रीतोऽस्मि तेऽनघ। गोभिस्तुल्यं न पश्यामि धनं किंचिदिहाच्युत॥<br><br>2609: कीर्तनं श्रवणं दानं दर्शनं चापि पार्थिव। गवां प्रशस्यते वीर सर्वपापहरं शिवम्॥<br><br>2610: गावो लक्ष्म्याः सदा मूलं गोषु पाप्मा न विद्यते। अन्नमेव सदा गावो देवानां परमं हविः॥<br><br>2611: स्वाहाकारवषट्कारौ गोषु नित्यं प्रतिष्ठितौ। गावो यज्ञस्य नेत्र्यो वै तथा यज्ञस्य ता मुखम्॥<br><br>2612: अमृतं ह्यव्ययं दिव्यं क्षरन्ति च वहन्ति च। अमृतायतनं चैताः सर्वलोकनमस्कृताः॥<br><br>2613: तेजसा वपुषा चैव गावो वह्निसमा भुवि। गावो हि सुमहत् तेजः प्राणिनां च सुखप्रदाः॥<br><br>2614: निविष्टं गोकुलं यत्र श्वासं मुञ्चति निर्भयम्। विराजयति तं देशं पापं चास्यापकर्षति॥<br><br>2615: गावः स्वर्गस्य सोपानं गावः स्वर्गेऽपि पूजिताः। गाव: कामदुहो देव्यो नान्यत् किंचित् परं स्मृतम्। । भीष्म उवाच इत्येतद् गोषु मे प्रोक्तं माहात्म्यं भरतर्षभ। गुणैकदेशवचनं शक्यं पारायणं न तु॥<br><br>2616: निषाद उवाच दर्शनं कथनं चैव सहास्माभिः कृतं मुने। सतां साप्तपदं मैत्रं प्रसादं नः कुरु प्रभो॥<br><br>2617: हवींषि सर्वाणि यथा [पभुङ्क्ते हुताशनः। एवं त्वमपि धर्मात्मन् पुरुषाग्निः प्रतापवान्॥<br><br>2618: प्रसादयामहे विद्वन् भवन्तं प्रणता वयम्। अनुग्रहार्थमस्माकमियं गौः प्रतिगृह्यताम्॥<br><br>2619: च्यवन उवाच कृपणस्य च यच्चक्षुर्मुनेराशीविषस्य च। नरं समूलं दहति कक्षमग्निरिव ज्वलन्। ॥<br><br>2620: प्रतिगृह्णामि वो धेनुं कैवर्ता मुक्तकिल्बिषाः। दिवं गच्छत वै क्षिप्रं मत्स्यैः सह जलोद्भवैः॥<br><br>2621: भीष्म उवाच ततस्तस्य प्रभावात् ते महर्षेर्भावितात्मनः। निषादास्तेन वाक्येन सह मत्स्यैर्दिवं ययुः॥<br><br>2622: ततः स राजा नहुषो विस्मितः प्रेक्ष्य धीवरान्। आरोहमाणांस्त्रिदिवं मत्स्यांश्च भरतर्षभ॥<br><br>2623: ततस्तौ गविजश्चैव च्यवनश्च भृगूद्वहः। वराभ्यामनुरूपाभ्यां छन्दयामासतु पम्॥<br><br>2624: ततो राजा महावीर्यो नहुषः पृथिवीपतिः। परमित्यब्रवीत् प्रीतस्तदा भरतसत्तम॥<br><br>2625: ततो जग्राह धर्मे स स्थितिमिन्द्रनिभो नृपः। तथेति चोदितः प्रीतस्तावृषी प्रत्यपूजयत्॥<br><br>2626: समाप्तदीक्षश्च्यवनस्ततोऽगच्छत् स्वमाश्रमम्। गविजश्च महातेजाः स्वमाश्रमपदं ययौ॥<br><br>2627: निषादाश्च दिवं जग्मुस्ते च मत्स्या जनाधिप। नहुषोऽपि वरं लब्वा प्रविवेश स्वकं पुरम्॥<br><br>2628: एतत्ते कथितं तात यन्मां त्वं परिपृच्छसि। दर्शने यादृशः स्नेहः संवासे वा युधिष्ठिर॥<br><br>2629: महाभाग्यं गवां चैव तथा धर्मविनिश्चयम्। किं भूयः कथ्यतां वीर किं ते हदि विवक्षितम्॥<br><br>2630: युधिष्ठिर उवाच संशयो मे महाप्राज्ञ सुमहान् सागरोपमः। तं मे शृणु महाबाहो श्रुत्वा व्याख्यातुमर्हसि॥<br><br>2631: कौतूहलं मे सुमहज्जामदग्न्यं प्रति प्रभो। रामं धर्मभृतां श्रेष्ठं तन्मे व्याख्यातुमर्हसि॥<br><br>2632: कथमेष समुत्पन्नो रामः सत्यपराक्रमः। कथं ब्रह्मर्षिवंशोऽयं क्षत्रधर्मा व्यजायत॥<br><br>2633: तदस्य सम्भवं राजन् निखिलेनानुकीर्तय। कौशिकाच्च कथं वंशात् क्षत्राद् वै ब्राह्मणो भवेत्॥<br><br>2634: अहो प्रभावः सुमहानासीद् वै सुमहात्मनः। रामस्य च नरव्याघ्र विश्वामित्रस्य चैव हि॥<br><br>2635: कथं पुत्रानतिक्रम्य तेषां नप्तृष्वथाभवत्। एष दोषः सुतान् हित्वा तत्त्वं व्याख्यातुमर्हसि। ॥<br><br>2636: भीष्म उवाच अत्राप्युदाहरन्तीपमितिहासं पुरातनम्। च्यवनस्य च संवादं कुशिकस्य च भारत॥<br><br>2637: एतं दोषं पुरा दृष्ट्वा भार्गवश्च्यवनस्तदा। आगामिनं महाबुद्धिः स्ववंशे मुनिसत्तमः॥<br><br>2638: निश्चित्य मनसा सर्वं गुणदोषबलाबलम्। दग्धुकामः कुलं सर्वं कुशिकानां तपोधनः॥<br><br>2639: च्यवनः समनुप्राप्य कुशिकं वाक्यमब्रवीत्। वस्तुमिच्छा समुत्पन्ना त्वया सह ममानघ॥<br><br>2640: कुशिक उवाच भगवन् सहधर्मोऽयं पण्डितैरिह धार्यते। प्रदानकाले कन्यानामुच्यते च सदा बुधैः॥<br><br>2641: यत्तु तावदतिक्रान्तं धर्मद्वारं तपोधन। तत्कार्यं प्रकरिष्यामि तदनुज्ञातुमर्हसि॥<br><br>2642: भीष्म उवाच अथासनमुपादाय च्यवनस्य महामुनेः। कुशिको भार्यया सार्धमाजगाम यतो मुनिः॥<br><br>2643: प्रगृह्य राजा भृङ्गारं पाद्यमस्मै न्यवेदयत्। कारयामास सर्वाश्च क्रियास्तस्य महात्मनः॥<br><br>2644: ततः स राजा च्यवनं मधुपर्क यथाविधि। ग्राहयामास चाव्यग्रो महात्मा नियतव्रतः॥<br><br>2645: सत्कृत्य तं तथा विप्रमिदं पुनरथाब्रवीत्। भगवन् परवन्तौ स्वो ब्रूहि किं करवावहे॥<br><br>2646: यदि राज्यं यदि धनं यदि गाः संशितव्रत। यज्ञदानानि च तथा ब्रूहि सर्वं ददामि ते॥<br><br>2647: इदं गृहमिदं राज्यमिदं धर्मासनं च ते। राजा त्वमसि शाध्युर्वीमहं तु परवांस्त्वयि॥<br><br>2648: एवमुक्ते ततो वाक्ये च्यवनो भार्गवस्तदा। कुशिकं प्रत्युवाचेदं मुदा परमया युतः॥<br><br>2649: च्यवन उवाच न राज्यं कामये राजन् न धनं न य योषितः। न च गा न च वै देशान् न यज्ञं श्रूयतामिदम्॥<br><br>2650: नियमं किंचिदारप्स्ये युवयोर्यदि रोचते। परिचर्योऽस्मि यत्ताभ्यां युवाभ्यामविशङ्कया॥<br><br>2651: एवमुक्ते तदा तेन दम्पती तौ जहर्षतुः। प्रत्यब्रूतां च तमृषिमेवमस्त्विति भारत॥<br><br>2652: अथ तं कुशिको दृष्टः प्रावेशयदनुत्तमम्। गृहोद्देशं ततस्तस्य दर्शनीयमदर्शयत्॥<br><br>2653: राजोवाच इयं शय्या भगवतो यथाकाममिहोप्यताम्। प्रयतिष्यावहे प्रीतिमाहर्तुं ते तपोधन। ॥<br><br>2654: अथ सूर्योऽतिचक्राम तेषां संवदतां तथा। अथर्षिश्चोदयामास पानमन्नं तथैव च॥<br><br>2655: तमपृच्छत् ततो राजा कुशिकः प्रणतस्तदा। किमन्नजातमिष्टं ते किमुपस्थापयाम्यहम्॥<br><br>2656: ततः स परया प्रीत्या प्रत्युवाच नराधिपम्। औपपत्तिकमाहारं प्रयच्छेस्वेति भारत॥<br><br>2657: तद्वचः पूजयित्वा तु तथेत्याह स पार्थिवः। यथोपपन्नमाहारं तस्मै प्रादाज्जनाधिप॥<br><br>2658: ततः स भुक्त्वा भगवान् दम्पती प्राह धर्मवित्। स्वप्तुमिच्छाम्यहं निद्रा बाधते मामिति प्रभो॥<br><br>2659: ततः शय्यागृहं प्राप्य भगवानृषिसत्तमः। संविवेश नरेशस्तु सपत्नीकः स्थितोऽभवत्। ॥<br><br>2660: न प्रबोध्योऽस्मि संसुप्त इत्युवाचाथ भार्गवः। संवाहितव्यौ मे पादौ जागृतव्यं च तेऽनिशम्॥<br><br>2661: अविशङ्कस्तु कुशिकस्तेथेत्येवाह धर्मवित्। न प्रबोधयतां तौ च दम्पती रजनीक्षये॥<br><br>2662: यथादेशं महर्षस्तु शुश्रूषापरमौ तदा। बभूवतुर्महाराज प्रयतावथ दम्पती॥<br><br>2663: ततः स भगवान् विप्रः समादिश्य नराधिपम्। सुष्वापैकेन पाइँन दिवसानेकविंशतिम्॥<br><br>2664: स तु राजा निराहारः सभार्य: कुरुनन्दन। पर्युपासत तं हृष्टश्च्यवनाराधने रतः॥<br><br>2665: भार्गवस्तु समुत्तस्थौ स्वयमेव तपोधनः। अकिंचिदुक्त्वा तु गृहानिश्चक्राम महातपाः॥<br><br>2666: तमन्वगच्छतां तौ च क्षुधितौ श्रमकर्शितौ। भार्यापती मुनिश्रेष्ठस्तावेतौ नावलोकयत्॥<br><br>2667: तयोस्तु प्रेक्षतोरेव भार्गवाणां कुलोद्वहः। अन्तर्हितोऽभूद् राजेन्द्र ततो राजापतत् क्षितौ॥<br><br>2668: स मुहूर्तं समाश्वस्य सह देव्या महाद्युतिः। पुनरन्वेषणे यत्नमकरोत् परमं तदा॥<br><br>2669: युधिष्ठिर उवाच तस्मिन्नन्तर्हिते विप्रे राजा किमकरोत् तदा। भार्या चास्य महाभागा तन्मे ब्रूहि पितामह॥<br><br>2670: भीष्म उवाच अदृष्ट्वा स महीपालस्तमृषि सह भार्यया। परिश्रान्तो निववृते वीडितो नष्टचेतनः॥<br><br>2671: स प्रविश्य पुरी दीनो नाभ्यभाषत किंचन। तदेव चिन्तयामास च्यवनस्य विचेष्टितम्॥<br><br>2672: अथ शून्येन मनसा प्रविश्य स्वगृहं नृपः। ददर्श शयने तस्मिन् शयानं भृगुनन्दनम्। ॥<br><br>2673: विस्मितौ तमृषि दृष्ट्वा तदाश्चर्ये विचिन्त्य च। दर्शनात् तस्य तु तदा विश्रान्तौ सम्बभूवतुः॥<br><br>2674: यथास्थानं च तौ स्थित्वा भूयस्तं संववाहतुः। अथापरेण पार्बेन सुष्वाप स महामुनिः॥<br><br>2675: तेनैव च स कालेन प्रत्यबुद्ध्यत वीर्यवान्। न च तौ चक्रतुः किंचिद् विकारं भयशङ्कितौ॥<br><br>2676: प्रतिबुद्धस्तु स मुनिस्तौ प्रोवाच विशाम्पते। तैलाभ्यङ्गो दीयतां मे स्त्रास्येऽहमिति भारत॥<br><br>2677: तौ तथेति प्रतिश्रुत्य श्रुधितौ श्रमकर्शितौ। शतपाकेन तैलेन महार्हेणोपतस्थतुः॥<br><br>2678: ततः सुखासीनमृर्षि वाग्यतौ संववाहतुः। न च पर्याप्तमित्याह भार्गवः सुमहातपाः॥<br><br>2679: यदा तौ निर्विकारौ तु लक्ष्यामास भार्गवः। तत उत्थाय सहसा स्नानशालां विवेश ह॥<br><br>2680: क्लृप्तमेव तु तत्रासीत् स्नानीयं पार्थिवोचितम्। असत्कृत्य च तत् सर्वं तत्रैवान्तरधीयत॥<br><br>2681: स मुनिः पुनरेवाथ नृपतेः पश्यतस्तदा। नासूयां चक्रतुस्तौ च दम्पती भरतर्षभ॥<br><br>2682: अथ स्नातः स भगवान् सिंहासनगतः प्रभुः। दर्शयामास कुशिकं सभार्यं कुरुनन्दन॥<br><br>2683: संहृष्टवदनो राजा सभार्यः कुशिको मुनिम्। सिद्धमन्नमिति प्रबो निर्विकारो न्यवेदयत्॥<br><br>2684: तपस्वी उवाच आनीयतामिति मुनिस्तं चोवाच नराधिपम्। स राजा समुपाजह्वे तदन्नं सह भार्यया। ॥<br><br>2685: मासंप्रकारान् विविधाशाकानि विविधानि च। वेसवारविकारांश्च पानकानि लघूनि च॥<br><br>2686: रसालापूपकांश्चित्रान् मोदकानथ खाण्डवान्। रसान् नानाप्रकारांश्च वन्यं च मुनिभोजनम्॥<br><br>2687: फलानि च विचित्राणि राजभोज्यानि भूरिशः। बदरेङ्गुदकाश्मर्यभल्लातकफलानि च॥<br><br>2688: गृहस्थानां च यद् भोज्यं यच्चापि वनवासिनाम्। सर्वमाहारयामास राजा शापभयात् ततः॥<br><br>2689: अथ सर्वमुपन्यस्तमग्रतश्च्यवनस्य तत्। ततः सर्वं समानीय तच्च शय्यासनं मुनिः॥<br><br>2690: वस्त्रैः शुभैरवच्छाद्य भोजनोपस्करैः सह। सर्वमादीपयामास च्यवनो भृगुनन्दनः॥<br><br>2691: न च तौ चक्रतुः क्रोधं दम्पती सुमहामती। तयोः सम्प्रेक्षतोरेव पुनरन्तर्हितोऽभवत्॥<br><br>2692: तथैव च स राजर्षिस्तथौ तां रजनीं तदा। सभार्यो वाग्यत: श्रीमान् न च कोपं समाविशत्। । नित्यसंस्कृतमन्नं तु विविधं राजवेश्मनि। शयनानि च मुख्यानि परिषेकाश्च पुष्कला:॥<br><br>2693: वस्त्रं च विविधाकारमभवत् समुपार्जितम्। न शशाक ततो द्रष्टुमन्तरं च्यवनस्तदा॥<br><br>2694: पुनरेव च विप्रर्षिः प्रोवाच कुशिकं नृपम्। सभार्यो मां रथेनाशु वह यत्र ब्रवीम्यहम्॥<br><br>2695: तथेति च प्राह नृपो निर्विशङ्कस्तपोधनम्। क्रीडारथोऽस्तु भगवन्नुत सांग्रामिको रथः॥<br><br>2696: इत्युक्तः स मुनी राज्ञा तेन हृष्टेन तद्वचः। च्यवनः प्रत्युवाचेदं हृष्टः परपुरंजयम्॥<br><br>2697: सज्जीकुरु रथं क्षिप्रं यस्ते सांग्रामिको मतः। सायुधः सपताकश्च शक्तीकनकयष्टिमान्॥<br><br>2698: किङ्किणीस्वननिर्घोषो युक्तस्तोरणकल्पनैः। जाम्बूनदनिबद्धश्च परमेषुशतान्वितः॥<br><br>2699: ततः स तं तथेत्युक्त्वा कल्पयित्वा महारथम्। भार्यां वामे धुरि तदा चात्मानं दक्षिणे तथा॥<br><br>2700: त्रिदण्डं वज्रसूच्यग्रं प्रतोदं तत्र चादधत्। सर्वमेतत् तथा दत्त्वा नृपो वाक्यमथाब्रवीत्॥<br><br>2701: भगवन् क्व रथो यातु ब्रवीतु भृगुनन्दन। यत्र वक्ष्यसि विप्रर्षे तत्र यास्यति ते रथः। ३४॥<br><br>2702: एवमुक्तस्तु भगवान् प्रत्युवाचाथ तं नृपम्। इत: प्रभृति यातव्यं पदकं पदकं शनैः॥<br><br>2703: श्रमो मम यथा न स्यात् तथा मच्छन्दचारिणौ। सुसुखं चैव वोढव्यो जनः सर्वश्च पश्यतु॥<br><br>2704: नोत्सार्याः पथिकाः केचित् तेभ्यो दास्ये वसु ह्यहम्। ब्राह्मणेभ्यश्च ये कामानर्थयिष्यन्ति मां पथि॥<br><br>2705: सर्वान् दास्याम्यशेषेण धनं रत्नानि चैव हि। क्रियतां निखिलेनैतन्मा विचारय पार्थिव॥<br><br>2706: तस्य तद् वचनं श्रुत्वा राजा भृत्यांस्तथाब्रवीत्। यद् यद् ब्रूयान्मुनिस्तत्तत् सर्वं देयमशङ्कितैः॥<br><br>2707: ततो रत्नान्यनेकानि स्त्रियो युग्यमजाविकम्। कृताकृतं च कनकं गजेन्द्राचाचलोपमाः॥<br><br>2708: अन्वगच्छत तमृषि राजामात्याश्च सर्वशः। हाहाभूतं च तत् सर्वमासीन्नगरमार्तवत्॥<br><br>2709: तौ तीक्ष्णाग्रेण सहसा प्रतोदेन प्रतोदितौ। पृष्ठे विद्धौ कटे चैव निर्विकारो तमूहतुः॥<br><br>2710: वेपमानौ निराहारौ पञ्चशदात्रकर्षितौ। कथंचिदूहतुर्वीरौ दम्पती तं रथोत्तमम्॥<br><br>2711: बहुशो भृशविद्धौ तौ स्रवन्तो च क्षतोद्भवम्। ददृशाते महाराज पुष्पिताविव किंशुकौ॥<br><br>2712: तौ दृष्ट्वा पौरवर्गस्तु भृशं शोकसमाकुलः। अभिशापभयत्रस्तो न च किंचिदुवाच ह॥<br><br>2713: द्वन्द्वशश्चाब्रुवन् सर्वे पश्यध्वं तपसो बलम्। क्रुद्धा अपि मुनिश्रेष्ठं वीक्षितुं नेह शक्नुमः॥<br><br>2714: अहो भगवतो वीर्यं महर्षेर्भावितात्मनः। राज्ञश्चापि सभार्यस्य धैर्यं पश्यत यादृशम्॥<br><br>2715: श्रान्तावपि हि कृच्छ्रेण रथमेनं समूहतुः। न चैतयोर्विकारं वै ददर्श भृगुनन्दनः॥<br><br>2716: ततः स निर्विकारौ तु दृष्ट्वा भृगुकुलोद्वहः। वसु विश्राणयामास यथा वैश्रवणस्तथा॥<br><br>2717: तत्रापि राजा प्रीतात्मा यथादिष्टमथाकरोत्। ततोऽस्य भगवान् प्रीतो बभूव मुनिसत्तमः॥<br><br>2718: अवतीर्य रथश्रेष्ठाद् दम्पती तौ मुमोच ह। विमोच्य चैतौ विधिवत् ततो वाक्यमुवाच ह॥<br><br>2719: स्निग्धगम्भीरया वाचा भार्गवः सुप्रसन्नया। ददानि वां वरं श्रेष्ठं तं ब्रूतामिति भारत॥<br><br>2720: सुकुमारौ च तौ विद्धौ कराभ्यां मुनिसत्तमः। पस्पर्शामृतकल्पाभ्यां स्नेहाद् भरतसत्तम॥<br><br>2721: अथाब्रवीन्नृपो वाक्यं श्रमो नास्त्यावयोरिह। विश्रान्तौ च प्रभावात् ते उचतुस्तौ तु भार्गवम्॥<br><br>2722: अथ तौ भगवान् प्राह प्रहृष्टश्च्यवनस्तदा। न वृथा व्याहृतं पूर्वं यन्मया तद् भविष्यति॥<br><br>2723: रमणीयः समुद्देशो गङ्गातीरमिदं शुभम्। किंचित्कालं व्रतपरो निवत्स्यामीह पार्थिव॥<br><br>2724: गम्यतां स्वपुरं पुत्र विश्रान्तः पुनरेष्यसि। इहस्थं मां सभार्यस्त्वं द्रष्टासि श्वो नराधिप॥<br><br>2725: न च मन्युस्त्वया कार्यः श्रेयस्ते समुपस्थितम्। यत् काक्षितं हृदिस्थं ते तत्सर्वं हि भविष्यति॥<br><br>2726: इत्येवमुक्तः कुशिकः प्रहृष्टेनान्तरात्मना। प्रोवाच मुनिशार्दूलमिदं वचनमर्थवत्॥<br><br>2727: न मे मन्युर्महाभाग पूतो स्वो भगवंस्त्वया। संवृतौ यौवनस्थौ स्वो वपुष्मन्तौ बलान्वितौ॥<br><br>2728: प्रतोदेन व्रणा ये मे सभार्यस्य त्वया कृताः। तान् न पश्यामि गात्रेषु स्वस्थोऽस्मि सह भार्यया। । इमां च देवीं पश्यामि वपुषाप्सरसोपमाम्। श्रिया परमया युक्तां यथा दृष्टा पुरा मया। ॥<br><br>2729: तव प्रसादसंवृत्तमिदं सर्वं महामुने। नैतच्चित्रं तु भगवंस्त्वयि सत्यपराक्रम॥<br><br>2730: इत्युक्तः प्रत्युवाचैनं कुशिकं च्यवनस्तदा। आगच्छेथाः सभार्यश्च त्वमिहेति नराधिप॥<br><br>2731: इत्युक्तः समनुज्ञातो राजर्षिरभिवाद्य तम्। प्रययौ वपुषा युक्तो नगरं देवराजवत्॥<br><br>2732: तत एनमुपाजग्मुरमात्याः सपुरोहिताः। बलस्था गणिकायुक्ताः सर्वाः प्रकृतयस्तथा॥<br><br>2733: तैर्वृतः कुशिको राजा श्रिया परमया ज्वलन्। प्रविवेश पुरं हृष्टः पूज्यमानोऽथ बन्दिभिः॥<br><br>2734: ततः प्रविश्य नगरं कृत्वा पौर्वाह्निकी: क्रियाः। भुक्त्वा सभार्यो रजनीमुवास स महाद्युतिः॥<br><br>2735: ततस्तु तौ नवमभिवीक्ष्य यौवनं परस्परं विगतरुजाविवामरौ। ननन्दतुः शयनगतौ वपुर्धरौ श्रिया युतौ द्विजवरदत्तया तदा॥<br><br>2736: स्तपोधनो वनमभिराममृद्धिमत्। मनीषया बहुविधरत्नभूषितं ससर्ज यन्न पुरि शतक्रतोरपि॥<br><br>2737: भीष्म उवाच ततः स राजा रात्र्यन्ते प्रतिबुद्धो महामनाः। कृतपूर्वाह्निकः प्रायात् सभार्यस्तद् वनं प्रति॥<br><br>2738: ततो ददर्श नृपतिः प्रासादं सर्वकाञ्चनम्। मणिस्तम्भसहस्राढ्यं गन्धर्वनगरोपमम्॥<br><br>2739: तत्र दिव्यानभिप्रायान् ददर्श कुशिकस्तदा। पर्वतान् रूप्यसानूंश्च नलिनीश्च सपङ्कजाः॥<br><br>2740: चित्रशालाश्च विविधास्तोरणानि च भारत। शाद्वलोपचितां भूमिं तथा काञ्चनकुट्टिमाम्॥<br><br>2741: सहकारान् प्रफुल्लांश्च केतकोद्दालकान् वरान्। अशोकान् सहकुन्दांश्च फुल्लांश्चैवातिमुक्तकान्॥<br><br>2742: चम्पकांस्तिलकान् भव्यान् पनसान् वञ्जुलानपि। पुष्पितान् कर्णिकारांश्च तत्र तत्र ददर्श ह॥<br><br>2743: श्यामान् वारणपुष्पांश्च तथाष्टपदिका लताः। तत्र तत्र परिक्लृप्ता ददर्श स महीपतिः॥<br><br>2744: रम्यान् पद्मोत्पलधरान् सर्वर्तुकुसुमांस्तथा। विमानप्रतिमांश्चापि प्रासादान् शैलसंनिभान्॥<br><br>2745: शीतलानि च तोयानि क्वचिदुष्णानि भारत। आसनानि विचित्राणि शयनप्रवराणि च॥<br><br>2746: पर्यङ्कान् रत्नसौवर्णान् परास्तिरणावृतान्। भक्ष्यं भोज्यमनन्तं च तत्र तत्रोपकल्पितम्॥<br><br>2747: वाणीवादाञ्छुकांश्चैव सारिकान् भृङ्कराजकान्। कोकिलाञ्छतपत्रांश्च सकोयष्टिककुक्कुभान्॥<br><br>2748: मयूरान् कुक्कुटांश्चापि दात्यूहान् जीवजीवकान्। चकोरान् वानरान् हंसान् सारसांश्चक्रसाह्वयान्॥<br><br>2749: समन्ततः प्रमुदितान् ददर्श सुमनोहरान्। क्वचिदप्सरसा संघान् गन्धर्वाणां च पार्थिव॥<br><br>2750: कान्ताभिरपरांस्तत्र परिष्वक्तान् ददर्श ह। न ददर्श च तान् भूयो ददर्श च पुनर्नृपः॥<br><br>2751: गीतध्वनि सुमधुरं तथैवाध्यापनध्वनिम्। हंसान सुमधुरांश्चापि तत्र शुश्राव पार्थिवः॥<br><br>2752: तं दृष्ट्वात्यद्भुतं राजा मनसाचिन्तयत् तदा। स्वप्नोऽयं चित्तविभ्रंश उताहो सत्यमेव तु॥<br><br>2753: अहो सह शरीरेण प्राप्तोऽस्मि परमां गतिम्। उत्तरान् वा कुरून पुण्यानथवाप्यमरावतीम्॥<br><br>2754: किंचेदं महदाश्चर्यं सम्पश्यामीत्यचिन्तयत्। एवं संचिन्तयन्नेव ददर्श मुनिपुङ्गवम्॥<br><br>2755: तस्मिन् विमाने सौवर्णे मणिस्तम्भसमाकुले। महार्हे शयने दिव्ये शयानं भृगुनन्दनम्॥<br><br>2756: तमभ्ययात् प्रहर्षेण नरेन्द्रः सह भार्यया। अन्तर्हितस्ततो भूयश्च्यवनः शयनं च तत्॥<br><br>2757: ततोऽन्यस्मिन् वनोद्देशे पुनरेव ददर्श तम्। कौश्यां वृस्यां समासीनं जपमानं महाव्रतम्॥<br><br>2758: एवं योगबलाद् विप्रो मोहयामास पार्थिवम्। क्षणेन तद् वनं चैव ते चैवाप्सरसां गणाः॥<br><br>2759: गन्धर्वाः पादपाश्चैव सर्वमन्तरधीयत। निःशब्दमभवच्चापि गङ्गाकूलं पुनर्नृप॥<br><br>2760: कुशवल्मीकभूयिष्ठं बभूव च यथा पुरा। ततः स राजा कुशिकः सभार्यस्तेन कर्मणा॥<br><br>2761: विस्मयं परमं प्राप्तस्तद् दृष्ट्वा महदद्भुतम्। ततः प्रोवाच कुशिको भार्यां हर्षसमन्वितः॥<br><br>2762: पश्य भद्रे यथा भावाश्चित्रा दृष्टाः सुदुर्लभाः। प्रसादाद् भृगुमुख्यस्य किमन्यत्र तपोबलात्॥<br><br>2763: तपसा तदवाप्यं हि यत् तु शक्यं मनोरथैः। त्रैलोक्यराज्यादपि हि तप एव विशिष्यते॥<br><br>2764: तपसा हि सुतप्तेन शक्यो मोक्षस्तपोबलात्। अहो प्रभावो ब्रह्मर्षेश्च्यवनस्य महात्मनः॥<br><br>2765: इच्छयैष तपोवीर्यादन्याँल्लोकान् सृजेदपि। ब्राह्मणा एव जायेरन् पुण्यवाग्बुद्धिकर्मणः॥<br><br>2766: उत्सहेदिह कृत्वैव कोऽन्यो वै च्यवनादृते। ब्राह्मण्यं दुर्लभं लोके राज्यं हि सुलभं नरैः॥<br><br>2767: ब्राह्मण्यस्य प्रभावाद्धि रथे युक्तौ स्वधुर्यवत्। इत्येवं चिन्तयानः स विदितश्च्यवनस्य वै॥<br><br>2768: सम्प्रेक्ष्योवाच नृपति क्षिप्रमागम्यतामिति। इत्युक्तः सहभार्यस्तु सोऽभ्यगच्छन्महामुनिम्॥<br><br>2769: शिरसा वन्दनीयं तमवन्दत च पार्थिवः। तस्याशिषः प्रयुज्याथ स मुनिस्तं नराधिपम्॥<br><br>2770: निषीदेत्यब्रवीद् धीमान् सान्त्वयन् पुरुषर्षभः। ततः प्रकृतिमापन्नो भार्गवो नृपते नृपम्॥<br><br>2771: उवाच श्लक्ष्णया वाचा तर्पयन्निव भारत। राजन् सम्यग् जितानीह पञ्च पञ्च स्वयं त्वया। । ३५ मनःषष्ठानीन्द्रियाणि कृच्छ्रान्मुक्तोऽसि तेन वै। सम्यगाराधितः पुत्र त्वया प्रवदतां वर॥<br><br>2772: न हि ते वृजिनं किंचित् सुसूक्ष्ममपि विद्यते। अनुजानीहि मां राजन् गमिष्यामि यथागतम्॥<br><br>2773: प्रीतोऽस्मि तव राजेन्द्र वस्श्च प्रतिगृह्यताम्। कुशिक उवाच अग्निमध्ये गतेनेव भगवन् संनिधौ मया। ॥<br><br>2774: वर्तितं भृगुशार्दूल यन्न दग्धोऽस्मि तद् बहु। एष एव वरो मुख्यः प्राप्तो मे भृगुनन्दन॥<br><br>2775: यत् प्रीतोऽसि मया ब्रह्मन् कुलं त्रातं च मेऽनघ। एष मेऽनुग्रहो विप्र जीविते च प्रयोजनम्॥<br><br>2776: एतद् राज्यफलं चैव तपसश्च फलं मम। यदि त्वं प्रीतिमान् विप्र मयि वै भृगुनन्दन॥<br><br>2777: अस्ति मे संशयः कश्चित् तन्मे व्याख्यातुमर्हसि॥<br><br>2778: च्यवन उवाच वरश्च गृह्यतां मत्तो यश्च ते संशयो हृदि। तं प्रब्रूहि नरश्रेष्ठ सर्वं सम्पादयामि ते॥<br><br>2779: कुशिक उवाच यदि प्रीतोऽसि भगवंस्ततो मे वद भार्गव। कारणं श्रोतुमिच्छामि मद्गृहे वासकारितम्॥<br><br>2780: शयनं चैकपाāन दिवसानेकविंशतिम्। अकिंचिदुक्त्वा गमनं बहिश्च मुनिपुङ्गवा॥<br><br>2781: अन्तर्धानमकस्माच्च पुनरेव च दर्शनम्। पुनश्च शयनं विप्र दिवसानेकविंशतिम्॥<br><br>2782: तैलाभ्यक्तस्य गमनं भोजनं च गृहे मम। समुपानीय विविधं यद् दग्धं जातवेदसा॥<br><br>2783: निर्याणं च रथेनाशु सहसा यत् कृतं त्वया। धनानां च विसर्गस्य वनस्यापि च दर्शनम्॥<br><br>2784: प्रासादानां बहूनां च काञ्चनानां महामुने। पणिविद्रुमपादानां पर्याणां च दर्शनम्॥<br><br>2785: पुनश्चादर्शनं तस्य श्रोतुमिच्छामि कारणम्। अतीव ह्यत्र मुह्यामि चिन्तयानो भृगूद्वह॥<br><br>2786: न चैवात्राधिगच्छामि सर्वस्यास्य विनिश्चयम्। एतदिच्छामि कार्येन सत्यं श्रोतुं तपोधन॥<br><br>2787: च्यवन उवाच शृणु सर्वमशेषेण यदिदं येन हेतुना। न हि शक्यमनाख्यातुमेवं पृष्टेन पार्थिव॥<br><br>2788: पितामहस्य वदतः पुरा देवसमागमे। श्रुतवानस्मि यद् राजस्तन्मे निगदतः शृणु॥<br><br>2789: ब्रह्मक्षत्रविरोधेन भविता कुलसंकरः। पौत्रस्ते भविता राजंस्तेजोवीर्यसमन्वितः॥<br><br>2790: ततस्ते कुलनाशार्थमहं त्वां समुपागतः। चिकीर्षन् कुशिकोच्छेदं संदिधक्षुः कुलं तव॥<br><br>2791: ततोऽहमागम्य पुरे त्वामवोचं महीपते। नियम कंचिदारप्स्ये शुश्रूषा क्रियतामिति॥<br><br>2792: न च ते दुष्कृतं किंचिदहमासादयं गृहे। तेन जीवसि राजर्षे न भवेथास्त्वमन्यथा॥<br><br>2793: एवं बुद्धिं समास्थाय दिवसानेकविंशतिम्। सुप्तोऽस्मि यदि मां कश्चिद् बोधयेदिति पार्थिव॥<br><br>2794: यदा त्वया सभार्येण संसुप्तो न प्रबोधितः। अहं तदैव ते प्रीतो मनसा राजसत्तम॥<br><br>2795: उत्थाय चास्मि निष्क्रान्तो यदि मां त्वं महीपते। पृच्छेः क्व यास्यसीत्येवं शपेयं त्वामिति प्रभो॥<br><br>2796: अन्तर्हितः पुनश्चास्मि पुनरेव च ते गृहे। योगमास्थाय संसुप्तो दिवसानेकविंशतिम्॥<br><br>2797: क्षुधितौ मामसूयेथां श्रमाद् वेति नराधिप। एवं बुद्धिं समास्थाय कर्शितौ वां क्षुधा मया। ॥<br><br>2798: न च तेऽभूत् सुसूक्ष्मोऽपि मन्युर्मनसि पार्थिव। सभार्यस्य नरश्रेष्ठ तेन ते प्रीतिमानहम्॥<br><br>2799: भोजनं च समानाय्य यत् तदा दीपितं मया। क्रुद्ध्येथा यदि मात्सर्यादिति तन्मर्षितं च मे॥<br><br>2800: ततोऽहं रथमारुह्य त्वामवोचं नराधिप। सभार्यो मां बहस्वेति तच्च त्वं कृतवांस्तथा॥<br><br>2801: अविशङ्को नरपते प्रीतोऽहं चापि तेन ह। धनोत्सर्गेऽपि च कृते न त्वां क्रोधः प्रधर्षयत्॥<br><br>2802: ततः प्रीतेन ते राजन् पुनरेतत् कृतं तव। सभार्यस्य वनं भूयस्तद् विद्धि मनुजाधिप॥<br><br>2803: प्रीत्यर्थं तव चैतन्मे स्वर्गसंदर्शनं कृतम्। यत् वे वनेऽस्मिन् नृपते दृष्टं दिव्यं निदर्शनम्॥<br><br>2804: स्वर्णोद्देशस्त्वया राजन् सशरीरेण पार्थिव। मुहूर्तमनुभूतोऽसौ सभार्येण नृपोत्तम॥<br><br>2805: निदर्शनार्थं तपसो धर्मस्य च नराधिप। तत्र याऽऽसीत् स्पृहा राजंस्तच्चापि विदितं मया॥<br><br>2806: ब्राह्मण्यं काक्षसे हि त्वं तपश्च पृथिवीपते। अवमन्य नरेन्द्रत्वं देवेन्द्रत्वं च पार्थिव॥<br><br>2807: एवमेतद् यथाऽऽत्य त्वं ब्राह्मण्यं तात दुर्लभम्। ब्राह्मणे सति चर्षित्वमृषित्वे च तपस्विता। ॥<br><br>2808: भविष्यत्येष ते कामः कुशिकात् कौशिको द्विजः। तृतीयं पुरुषं तुभ्यं ब्राह्मणत्वं गमिष्यति॥<br><br>2809: वंशस्ते पार्थिवश्रेष्ठ भृगूणामेव तेजसा। पौत्रस्ते भविता विप्रस्तपस्वी पावकद्युतिः॥<br><br>2810: यः स देवमनुष्याणां भयमुत्पादयिष्यति। त्रयाणामेव लोकानां सत्यमेतद् ब्रवीमि ते॥<br><br>2811: राजर्षे यत् ते मनसि वर्तते। तीर्थयात्रां गमिष्यामि पुरा कालोऽभिवर्तते। ॥<br><br>2812: कुशिक उवाच एष एव वरो मेऽद्य यस्त्वं प्रीतो महामुने। भवत्वेतद् यथाऽऽत्य त्वं भवेत् पौत्रो ममानघ॥<br><br>2813: ब्राह्मण्यं मे कुलस्यास्तु भगवन्नेष मे वरः। पुनश्चाख्यातुमिच्छामि भगवन् विस्तरेण वै॥<br><br>2814: कथमेष्यति विप्रत्वं कुलं मे भृगुनन्दन। कश्चासौ भविता बन्धुर्मम कश्चापि सम्मतः॥<br><br>2815: अवश्यं कथनीयं मे तवैतन्नरपुङ्गव। यदर्थं त्वाहमुच्छेत्तुं सम्प्राप्तो मनुजाधिप॥<br><br>2816: भृगूणां क्षत्रिया याज्या नित्यमेतज्जनाधिप। ते च भेदं गमिष्यन्ति दैवयुक्तेन हेतुना॥<br><br>2817: क्षत्रियाश्च भृगून् सर्वान् वधिष्यन्ति नराधिप। आ गर्भादनुकृन्तन्तो दैवदण्डनिपीडिताः॥<br><br>2818: तत उत्पत्स्यतेऽस्माकं कुले गोत्रविवर्धनः। उर्वो नाम महातेजा ज्वलनार्कसमद्युतिः॥<br><br>2819: स त्रैलोक्यविनाशाय कोपाग्निं जनयिष्यति। महीं सपर्वतवनां यः करिष्यति भस्मसात्॥<br><br>2820: कंचित् कालं तु वह्निं च स एव शमयिष्यति। समुद्रे वडवावको प्रक्षिप्य मुनिसत्तमः॥<br><br>2821: पुत्रं तस्य महाराज ऋचीकं भृगुनन्दनम्। साक्षात् कृत्स्नो धनुर्वेदः समुपस्थास्यतेऽनघ। ॥<br><br>2822: क्षत्रियाणामभावाय दैवयुक्तेन हेतुना। स तु तं प्रतिगृह्मैव पुत्रे संक्रामयिष्यति॥<br><br>2823: जमदग्नौ महाभागे तपसा भावितात्मनि। स चापि भृगुशार्दूलस्तं वेदं धारयिष्यति॥<br><br>2824: कुलात् तु तव धर्मात्मन् कन्यां सोऽधिगमिष्यति। उद्भावनार्थं भवतो वंशस्य नृपसत्तम॥<br><br>2825: गाधेर्दुहितरं प्राप्य पौत्रीं तव महातपाः। ब्राह्मणं क्षत्रधर्माणं पुत्रमुत्पादयिष्यति॥<br><br>2826: क्षत्रियं विप्रकर्माणं बृहस्पतिमिवौजसा। विश्वामित्रं तव कुले गाधेः पुत्रं सुधार्मिकम्॥<br><br>2827: तपसा महता युक्तं प्रदास्यति महाद्युते। स्त्रियौ त कारणं तत्र परिवर्ते भविष्यतः॥<br><br>2828: पितामहनियोगाद् वै नान्यथैतद् भविष्यति। तृतीये पुरुषे तुभ्यं ब्राह्मणत्वमुपैष्यति॥<br><br>2829: भविता त्वं च सम्बन्धी भृगूणां भावितात्मनाम्। भीष्म उवाच कुशिकस्तु मुनेर्वाक्यं च्यवनस्य महात्मनः॥<br><br>2830: श्रुत्वा हृष्टोऽभवद् राजा वाक्यं चेदमुवाच ह। पुनरेव नराधिपम्। वरार्थं चोदयामास तमुवाच स पार्थिवः॥<br><br>2831: बाढमेवं करिष्यामि कामं त्वत्तो महामुने। च्यवनस्तु महातेजाः ब्रह्मभूतं कुलं मेऽस्तु धर्मे चास्य मनो भवेत्॥<br><br>2832: एवमुक्तस्तथेत्येवं प्रत्युक्त्वा च्यवनो मुनिः। अभ्यनुज्ञाय नृपति तीर्थयात्रा ययौ तदा॥<br><br>2833: एतत् ते कथितं सर्वमशेषेण मया नृप। भृगूणां कुशिकानां च अभिसम्बन्धकारणम्॥<br><br>2834: यथोक्तमृषिणा चापि तदा तदभवन्नृप। जन्म रामस्य च मुनेर्विश्वामित्रस्य चैव हि॥<br><br>2835: युधिष्ठिर उवाच मुह्यामीव निशम्याध चिन्तयानः पुनः पुनः। हीनां पार्थिवसंघातैः श्रीमद्भिः पृथिवीमिमाम्॥<br><br>2836: प्राप्य राज्यानि शतशो महीं जित्वाथ भारत। कोटिशः पुरुषान् हत्वा परितप्ये पितामह॥<br><br>2837: का नु तासां वरस्त्रीणां समवस्था भविष्यति। या हीनाः पतिभिः पुत्रैर्मातुलैर्भ्रातृभिस्तथा॥<br><br>2838: वयं हि तान् कुरून् हत्वा ज्ञातींश्च सुहृदोऽपि वा। अवाक्शीर्षाः पतिष्यामो नरके नात्र संशयः॥<br><br>2839: शरीरं योक्तुमिच्छामि तपसोग्रेण भारत। उपदिष्टमिहेच्छामि तत्त्वतोऽहं विशाम्पते॥<br><br>2840: वैशम्पायन उवाच युधिष्ठिरस्य तद् वाक्यं श्रुत्वा भीष्मो महामनाः। परीक्ष्य निपुणं बुद्ध्या युधिष्ठिरमभाषत॥<br><br>2841: भीष्म उवाच शृणु वक्ष्यामि यत् त्वयि। या गतिः प्राप्यते येन प्रेत्यभावे विशाम्पते॥<br><br>2842: तपसा प्राप्यते स्वर्गस्तपसा प्राप्यते यशः। आयुः प्रकृर्षो भोगाश्च लभ्यन्ते तपसा विभो॥<br><br>2843: रहस्यमद्भुतं चैव ज्ञानं विज्ञानमारोग्यं रूपं सम्पत् तथैव च। सौभाग्यं चैव तपसा प्राप्यते भरतर्षभ। ॥<br><br>2844: धनं प्राप्नोति तपसा मौनेनाज्ञां प्रयच्छति। उपभोगांस्तु दानेन ब्रह्मचर्येण जीवितम्॥<br><br>2845: अहिंसायाः फलं रूपं दीक्षाया जन्म वै कुले। फलमूलाशिनां राज्यं स्वर्गः पर्णाशिनां भवेत्॥<br><br>2846: पयोभक्षो दिवं याति दानेन द्रविणाधिकः। गुरुशुश्रूषया विद्या नित्यश्राद्धेन संततिः॥<br><br>2847: गवाढ्यः शाकदीक्षाभिः स्वर्गमाहुस्तृणाशिनाम्। स्त्रियस्त्रिषवणं स्नात्वा वायुं पीत्वा क्रतुं लभेत्॥<br><br>2848: नित्यस्नायी भवेद् दक्षः संध्ये तु द्वे जपन् द्विजः। मरूं साधयतो राजन् नाकपृष्ठमनाशके॥<br><br>2849: स्थण्डिले शयमानानां गृहाणि शयनानि च। चीरवल्कलवासोभिर्वासांस्याभरणानि च। ॥<br><br>2850: शय्यासनानि यानानि योगयुक्ते तपोधने। अग्निप्रवेशे नियतं ब्रह्मलोके महीयते॥<br><br>2851: रसानां प्रतिसंहारात् सौभाग्यमिह विन्दति। आमिषप्रतिसंहारात् प्रजा ह्यायुष्मती भवेत्॥<br><br>2852: उदवासं वसेद् यस्तु स नराधिपतिर्भवेत्। सत्यवादी नररेष्ठ दैवतैः सह मोदते॥<br><br>2853: कीर्तिर्भवति दानेन तथाऽऽरोग्यमहिंसया। द्विजशुश्रूधया राज्यं द्विजत्वं चापि पुष्कलम्॥<br><br>2854: पानीयस्य प्रदानेन कीर्तिर्भवति शाश्वती। अन्नस्य तु प्रदानेन तृप्यन्ते कामभोगतः॥<br><br>2855: सान्त्वदः सर्वभूतानां सर्वशोकैर्विमुच्यते। देवशुश्रूषया राज्यं दिव्यं रूपं नियच्छति॥<br><br>2856: दीपालोकप्रदानेन चक्षुष्मान् भवते नरः। प्रेक्षणीयप्रदानेन स्मृति मेधां च विन्दति। ॥<br><br>2857: गन्धमाल्यप्रदानेन कीर्तिर्भवति पुष्कला। केशश्मश्रु धारयतामग्र्या भवति संततिः॥<br><br>2858: उपवासं च दीक्षां च अभिषेकं च पार्थिव। कृत्वा द्वादशवर्षाणि वीरस्थानाद् विशिष्यते॥<br><br>2859: दासीदासमलङ्करान् क्षेत्राणि च गृहाणि च। ब्रह्मदेयां सुतां दत्त्वा प्राप्नोति मनुजर्षभ॥<br><br>2860: क्रतुभिश्चोपवासैश्च त्रिदिवं याति भारत। लभते च शिवं ज्ञानं फलपुष्पप्रदो नरः॥<br><br>2861: सुवर्णशृङ्गैस्तु विराजितानां गवां सहस्रस्य नरः प्रदानात्। मित्येवमाहुर्दिवि देवसंघाः॥<br><br>2862: प्रयच्छते यः कपिलां सवत्सां कांस्योपदोहां कनकाग्रशृङ्गीम्। तैस्तैर्गुणैः कामदुहास्य भूत्वा नरं प्रदातारमुपैति सा गौः॥<br><br>2863: स्तावत् कालं प्राप्य स गोप्रदानात्। मासप्तमं तारयते परत्र॥<br><br>2864: सदक्षिणां काञ्चनारुशृङ्गी कांस्योपदोहां द्रविणोत्तरीयाम्। धेनुं तिलानां ददतो द्विजाय लोका वसूनां सुलभा भवन्ति॥<br><br>2865: स्वकर्मभिर्मानवं संनिरुद्धं तीव्रान्धकारे नरके पतन्तम्। महार्णवे नौरिव वायुयुक्ता दानं गवां तारयते परत्र॥<br><br>2866: यो ब्रह्मदेयां तु ददाति कन्यां भूमिप्रदानं च करोति विप्रे। ददाति चान्नं विधिवच्च यश्च स लोकमाप्नोति पुरंदरस्य॥<br><br>2867: नैवेशिकं सर्वगुणोपपन्नं ददाति वै यस्तु नरो द्विजाय। स्वाध्यायचारित्र्यगुणान्विताय तस्यापि लोकाः कुरुघूत्तरेषु॥<br><br>2868: धुर्यप्रदानेन गवां तथा वै लोकानवाप्नोति नरो वसूनाम्। स्वर्गाय चाहस्तु हिरण्यदानं ततो विशिष्टं कनकप्रदानम्॥<br><br>2869: छत्रप्रदानेन गृहं वरिष्ठं यानं तथोपानहसम्प्रदाने। वस्त्रप्रदानेन फलं स्वरूपं गन्धप्रदानात् सुरभिर्नरः स्यात्॥<br><br>2870: पुष्पोपगं वाथ फलोपंग वा यः पादपं स्पर्शयते द्विजाया सश्रीकमृद्धं बहुरत्नपूर्ण लभत्ययत्नोपगतं गृहं वै॥<br><br>2871: भक्ष्यानपानीयरसप्रदाता सर्वान् समाप्नोति रसान् प्रकामम्। प्रतिश्रयाच्छादनसम्प्रदाता प्राप्नोति तान्येव न संशयोऽत्र॥<br><br>2872: स्रग्धूपगन्धाननुलेपनानि स्नानानि माल्यानि च मानवो यः। स्तथाभिरूपश्च नरेन्द्र लोके॥<br><br>2873: बीजैरशून्यं शयनैरुपेतं दद्याद् गृहं यः पुरुषो द्विजाय। पुण्याभिरामं बहुरत्नपूर्ण लभत्यधिष्ठानवरं स राजन्॥<br><br>2874: सुगन्धचित्रास्तरणोपधानं दद्यान्नरो यः शयनं द्विजाय। रूपान्वितां पक्षवती मनोज्ञां भार्यामयत्नोपगतां लभेत् सः। पितामहस्यानवरो वीरशायी भवेन्नरः। नाधिकं विद्यते यस्मादित्याहुः परमर्षयः॥<br><br>2875: वैशम्पायन उवाच तस्य तद् वचनं श्रुत्वा प्रीतात्मा कुरुनन्दनः। नाश्रमेऽरोचयद् वासं वीरमार्गाभिकाझ्या॥<br><br>2876: ततो युधिष्ठिरः प्राह पाण्डवान् पुरुषर्षभा पितामहस्य यद् वाक्यं तद् वो रोचत्विति प्रभुः। । ततस्तु पाण्डवाः सर्वे द्रौपदी च यशस्विनी। युधिष्ठिरस्य तद् वाक्यं बाढमित्यभ्यपूजयन्॥<br><br>2877: युधिष्ठिर उवाच आरामाणां तडागानां यत् फलं कुरुपुङ्गवा तदहं श्रोतुमिच्छामि त्वत्तोऽद्य भरतर्षभ॥<br><br>2878: भीष्म उवाच सुप्रदर्शा बलवती चित्रा धातुविभूषिता। उपेता सर्वभूतैश्च श्रेष्ठा भूमिरिहोच्यते॥<br><br>2879: तस्याः क्षेत्रविशेषाश्च तडागानां च बन्धनम्। औदकानि च सर्वाणि प्रवक्ष्याम्यनुपूर्वशः॥<br><br>2880: तडागानां च वक्ष्यामि कृतानां चापि ये गुणाः। त्रिषु लाकेषु सर्वत्र पूजनीयस्तडागवान्॥<br><br>2881: अथवा मित्रसदनं मैत्रं मित्रविवर्धनम्। कीर्तिसंजननं श्रेष्ठं तडागानां निवेशनम्॥<br><br>2882: धर्मस्यार्थस्य कामस्य फलमाहुर्मनीषिणः। तडागसुकृतं देशे क्षेत्रमेकं महाश्रयम्॥<br><br>2883: चतुर्विधानां भूतानां तडागमुपलक्षयेत्। तडागानि च सर्वाणि दिशन्ति श्रियमुत्तमाम्॥<br><br>2884: देवा मनुष्यगन्धर्वा: पितरोरगराक्षसाः। स्थावराणि च भूतानि संश्रयन्ति जलाशयम्॥<br><br>2885: तस्मात् तांस्ते प्रवक्ष्यामि तडागे ये गुणाः स्मृताः। या च तत्र फलावाप्तिर्ऋषिभिः समुदाहृता॥<br><br>2886: वर्षाकाले तडागे सलिलं यस्य तिष्ठति। अग्निहोत्रफलं तस्य फलमाहुर्मनीषिणः॥<br><br>2887: शरत्काले तु सलिलं तडागे यस्य तिष्ठति। गोसहस्रस्य स प्रेत्य लभते फलमुत्तमम्॥<br><br>2888: हेमन्तकाले सलिलं तडागे यस्य तिष्ठति। स वै बहुसुवर्णस्य यज्ञस्य लभते फलम्॥<br><br>2889: तु यस्य वै शैशिरे काले तडागे सलिलं भवेत्। तस्याग्निष्टोमयज्ञस्य फलमाहुर्मनीषिणः॥<br><br>2890: तडागं सुकृतं यस्य वसन्ते तु महाश्रयम्। अतिरात्रस्य यज्ञस्य फलं स समुपाश्नुते॥<br><br>2891: निदाघकाले पानीयं तडागे यस्य तिष्ठति। वाजिमेधफलं तस्य फलं वै मुनयो विदुः॥<br><br>2892: स कुलं तारयेत् सर्वं यस्य खाते जलाशये। गावः पिबन्ति सलिलं साधवश्च नराः सदा॥<br><br>2893: तडागे यस्य गावस्तु पिबन्ति तृषिता जलम्। मृगपक्षिमनुष्याच सोऽश्वमेधफलं लभेत्॥<br><br>2894: यत् पिबन्ति जलं तत्र स्नायन्ते विश्रमन्ति च। तडागे यस्य तत् सर्वं प्रेत्यानन्त्याय कल्पते। ॥<br><br>2895: दुर्लभं सलिलं तात विशेषेण परत्र वै। पानीयस्य प्रदानेन प्रीतिर्भवति शाश्वती॥<br><br>2896: तिलान् ददत पानीयं दीपान् ददत जाग्रत। ज्ञातिभिः सह मोदध्वमेतत् प्रेत्य सुदुर्लभम्॥<br><br>2897: सर्वदानैर्गुरुतरं सर्वदानैर्विशिष्यते। पानीयं नरशार्दूल तस्माद् दातव्यमेव हि॥<br><br>2898: एवमेतत् तडागस्य कीर्तितं फलमुत्तमम्। अत ऊर्ध्वं प्रवक्ष्यामि वृक्षाणामवरोपणम्॥<br><br>2899: स्थावराणां च भूतानां जातयः षट् प्रकीर्तिताः। वृक्षगुल्मलतावल्ल्यस्त्वक्सारास्तृणजातयः॥<br><br>2900: एता जात्यस्तु वृक्षाणां तेषां रोपे गुणस्त्विमे। कीर्तिश्च मानुषे लोके प्रेत्य चैव फलं शुभम्॥<br><br>2901: लभते नाम लोके च पितृभिश्च महीयते। देवलोके गतस्यापि नाम तस्य न नश्यति॥<br><br>2902: अतीतानागते चोभे पितृवशं च भारत। तारयेद् वृक्षरोपी च तस्माद् रोपयेत्॥<br><br>2903: तस्य पुत्रा भवन्त्येत पादपा नात्र संशयः। परलोकगतः स्वर्ग लोकांश्चात्पोति सोऽव्ययान्॥<br><br>2904: पुष्पैः सुरगणान् वृक्षाः फलैचापि तथा पितॄन्। छायया चातिथिं तात पूजयन्ति महीरुहः॥<br><br>2905: किन्नरोरगरक्षांसि देवगन्धर्वमानवाः। तथा ऋषिगणाश्चैव संश्रयन्ति महीरुहान्॥<br><br>2906: पुष्पिताः फलवन्तश्च तर्पयन्तीह मानवान्। वृक्षदं पुत्रवद् वृक्षास्तारयन्ति परत्र तु॥<br><br>2907: तस्मात् तडागे सवृक्षा रोप्याः श्रेयोऽर्थिना सदा। पुत्रवत् परिपाल्याश्च पुत्रास्ते धर्मतः स्मृताः॥<br><br>2908: तडागकृद् वृक्षरोपी इष्टयज्ञश्च यो द्विजः। एते स्वर्गे महीयन्ते ये चान्ये सत्यवादिनः॥<br><br>2909: तस्मात् तडागं कुर्वीत आरामांश्चैव रोपयेत् यजेच्च विविधैर्यज्ञैः सत्यं च सततं वदेत्॥<br><br>2910: युधिष्ठिर उवाच यानीमानि बहिर्वेद्यां दानानि परिचक्षते। तेभ्यो विशिष्टं किं दानं मतं ते कुरुपुङ्गव॥<br><br>2911: कौतूहलं हि परमं तत्र मे विद्यते प्रभो। दातारं दत्तमन्वेति यद् दानं तत् प्रचक्ष्व मे॥<br><br>2912: भीष्म उवाच अभयं सर्वभूतेभ्यो व्यसने चाप्यनुग्रहः। यच्चाभिलषितं दद्यात् तृषितायाभिचायते॥<br><br>2913: दत्तं मन्येत यद् दत्त्वा तद् दानं श्रेष्ठमुच्यते। दत्तं दातारमन्वेति यद् दानं भरतर्षभ॥<br><br>2914: हिरण्यदानं गोदानं पृथिवीदानमेव च। एतानि वै पवित्राणि तारयन्त्यपि दुष्कृतम्॥<br><br>2915: एतानि पुरुषव्याघ्र साधुभ्यो देहि नित्यदा। दानानि हि नरं पापान्मोक्षयन्ति न संशयः॥<br><br>2916: यद् यदिष्टतमं लोके यच्चास्य दयितं गृहे। तत् तद् गुणवते देयं तदेवाक्षयमिच्छता॥<br><br>2917: प्रियाणि लभते नित्यं प्रियदः प्रियकृत् तथा। प्रियो भवति भूतानामिह चैव परत्र च॥<br><br>2918: याचमानमभीमानादनासक्तमकिंचनम्। यो नार्चति यथाशक्ति स नृशंसो युधिष्ठिर॥<br><br>2919: अमित्रमपि चेद् दीनं शरणैषिणमागतम्। व्यसने योऽनुगृह्णाति स वै पुरुषसत्तमः॥<br><br>2920: कृशाय कृतविद्याय वृत्तिक्षीणाय सीदते। अपहन्यात् क्षुधां यस्तु न तेन पुरुषः समः॥<br><br>2921: क्रियानियमितान् साधून् पुत्रदारैश्च कर्शितान्। अयाचमानान् कौन्तेय सर्वोपायैर्निमन्त्रयेत्॥<br><br>2922: आशिषं ये न देवेषु न च मत्र्येषु कुर्वते। अर्हन्तो नित्यसंतुष्टास्तथा लब्धोपजीविनः॥<br><br>2923: आशीविषसमेभ्यश्च तेभ्यो रक्षस्व भारत। तान् युक्तरुपजिज्ञास्यस्तथा द्विजवरोत्तमान्॥<br><br>2924: कृतैरावसथैर्नित्यं सप्रेष्यैः सपरिच्छदैः। निमन्त्रयेथाः कौरव्य सर्वकामसुखावहैः॥<br><br>2925: यदि ते प्रतिगृह्णीयुः श्रद्धापूतं युधिष्ठिर। कार्यमित्येव मन्वाना धार्मिकाः पुण्यकर्मिणः॥<br><br>2926: विद्यास्नाता व्रतस्नाता ये व्यपाश्रित्य जीविनः। गूढस्वाध्यायतपसो ब्राह्मणाः संशितव्रताः॥<br><br>2927: तेषु शुद्धेषु दान्तेषु स्वदारपरितोषिषु। यत् करिष्यसि कल्याणं तत् ते लोके युधाम्पते॥<br><br>2928: यथाग्निहोत्रं सुहुतं सायं प्रातर्द्विजातिना। तथा दत्तं द्विजातिभ्यो भवत्यथ यतात्मसु। ॥<br><br>2929: एष ते विततो यज्ञः श्रद्धापूतः सदक्षिणः। विशिष्टः सर्वयज्ञेभ्यो ददतस्तात वर्तताम्॥<br><br>2930: निवापदानसलिलस्तादृशेषु युधिष्ठिर। निवसन् पूजयंश्चैव तेष्वानृण्यं नियच्छिति॥<br><br>2931: य एवं नैव कुप्यन्ते न लुभ्यन्ति तृणेष्वपि। त एव नः पूज्यतमा ये चापि प्रियवादिनः॥<br><br>2932: एते न बहु मन्यन्ते न प्रवर्तन्ति चापरे। पुत्रवत् परिपाल्यास्ते नमस्तेभ्यस्तथाभयम्॥<br><br>2933: ऋत्विक्पुरोहिताचार्या मृदुब्रह्मधरा हि ते। क्षात्रेणापि हि संसृष्टं तेजः शाम्यति वै द्विजे॥<br><br>2934: अस्ति मे बलवानस्मि राजास्मीति युधिष्ठिर। ब्राह्मणान् मा च पर्यश्रीर्वासोभिरशनेन च॥<br><br>2935: यच्छोभार्थं बलार्थं वा वित्तमस्ति तवानघ। तेन ते ब्राह्मणाः पूज्याः स्वधर्ममनुतिष्ठता॥<br><br>2936: नमस्कार्यास्तथा विप्रा वर्तमाना यथातथम्। यथासुखं यथोत्साह ललन्तु त्वयि पुत्रवत्॥<br><br>2937: को ह्यक्षयप्रसादानां सुहृदामल्पतोषिणाम्। वृत्तिमहत्यवक्षेप्तुं त्वदन्यः कुरुसत्तम॥<br><br>2938: यथा पत्याश्रयो धर्मः स्त्रीणां लोके सनातनः। सदैव सा गतिर्नान्या तथास्माकं द्विजातयः॥<br><br>2939: यदि नो ब्राह्मणास्तात संत्यजेयुरपूजिताः। पश्यन्तो दारुणं कर्म सततं क्षत्रिये स्थितम्॥<br><br>2940: अवेदानामयज्ञानामलोकानामवर्तिनाम्। कस्तेषां जीवितेनार्थस्त्वां विना ब्राह्मणाश्रयम्॥<br><br>2941: अत्र ते वर्तयिष्यामि यथा धर्मं सनातनम्। राजन्यो ब्राह्मणान् राजन् पुरा परिचचार ह॥<br><br>2942: वैश्यो राजन्यमित्येव शूद्रो वैशमति श्रुतिः। दूराच्छूद्रेणोपचर्यो ब्राह्मणोऽग्निरिव ज्वलन्॥<br><br>2943: संस्पर्शपरिचर्यस्तु वैश्येन क्षत्रियेण च। मृदुभावान् सत्यशीलान् सत्यधर्मानुपालकान्॥<br><br>2944: आशीविषानिव क्रुद्धास्तानुपाचरत द्विजान्। अपरेषां परेषां च परेभ्यश्चापि ये परे॥<br><br>2945: क्षत्रियाणां प्रतपतां तेजसा च बलेन च। ब्राह्मणेष्वेव शाम्यन्ति तेजांसि च तपांसि च॥<br><br>2946: न मे पिता प्रियतरो न त्वं तात तथा प्रियः। न मे पितुः पिता राजन् न चात्मा न च जीवितम्। । त्वत्तश्च मे प्रियतरः पृथिव्यां नास्ति कश्चन। त्वत्तोऽपि मे प्रियतरा ब्राह्मणा भरतर्षभ॥<br><br>2947: ब्रवीमि सत्यमेतच्च यथाहं पाण्डुनन्दन। तेन सत्येन गच्छेयं लोकान् यत्र च शान्तनुः॥<br><br>2948: पश्येयं च सतां लोकाञ्छुचीन् ब्रह्मपुरस्कृतान्। तत्र मे तात गन्तव्यमह्नाय च चिराय च॥<br><br>2949: सोऽहमतादृशाल्लोकान् दृष्ट्वा भरतसत्तम। यन्मे कृतं ब्राह्मणेषु न तप्ये तेन पार्थिव॥<br><br>2950: युधिष्ठिर उवाच यौ च स्यातां चरणेनोपपन्नौ यौ विद्यया सदृशौ जन्मना चा मयाचमानाय च याचते च॥<br><br>2951: । ॥<br><br>2952: भीष्म उवाच श्रेयो वै याचतः पार्थ दानमाहुरयाचते। अर्हत्तमो वै धृतिमान् कृपणादधृतात्मनः॥<br><br>2953: क्षत्रियो रक्षणधृतिर्ब्राह्मणोऽनर्थनाधृतिः। ब्राह्मणो धृतिमान् विद्वान् देवान् प्रीणाति तुष्टिमान्॥<br><br>2954: याच्यमाहुरनीशस्य अभिहारं च भारत। उद्वेजयन्ति याचन्ति सदा भूतानि दस्युवत्॥<br><br>2955: प्रियते याचमानो वै न जातु म्रियते ददत्। ददत् संजीवयत्येनमात्मानं च युधिष्ठिर॥<br><br>2956: आनृशंस्यं परो धर्मो याचते यत् प्रदीयते। अयाचतः सीदमानान् सर्वोपायैर्निमन्त्रयेत्॥<br><br>2957: यदि वै तादृशा राष्ट्रान् वसेयुस्ते द्विजोत्तमाः। भस्मच्छन्नानिवाग्नीस्तान् बुध्येथास्त्वं प्रयत्नतः॥<br><br>2958: तपसा दीप्यमानास्ते दहेयुः पृथिवीमपि। अपूज्यमानाः कौरव्य पूजार्हास्तु तथाविधाः॥<br><br>2959: पूज्या हि ज्ञानविज्ञानतपोयोगसमन्विताः। तेभ्यः पूजां प्रयुञ्जीथा ब्राह्मणेभ्यः परंतप॥<br><br>2960: ददद् बहुविधान् दायानुपागच्छन्नयाचताम्। यदग्निहोत्रे सुहुते सायंप्रातर्भवेत् फलम्॥<br><br>2961: विद्यावेदव्रतवति तद्दानफलमुच्यते। विद्यावेदव्रतस्नातानव्यापाश्रयजीविनः॥<br><br>2962: गूढस्वाध्यायतपसो ब्राह्मणान् संशितव्रतान्। कृतैरावसथैर्हद्यैः सप्रेष्यैः सपरिच्छदैः॥<br><br>2963: निमन्त्रयेथाः कौरव्य कामैश्चान्येर्द्विजोत्तमान्। अपि ते प्रतिगृह्वीयुः श्रद्धोपेतं युधिष्ठिर॥<br><br>2964: कार्यमित्येव मन्वाना धर्मज्ञाः सूक्ष्मदर्शिनः। अपि ते ब्राह्मणा भुक्त्वा गताः सोद्धरणान् गृहान्। । येषां दाराः प्रतीक्षन्ते पर्जन्यमिव कर्षकाः। अन्नानि प्रातःसवने नियता ब्रह्मचारिणः॥<br><br>2965: ब्राह्मणास्तात भुञ्जनास्त्रेताग्निं प्रीणयन्त्युत। माध्यन्दिनं ते सवनं ददतस्तात वर्तताम्॥<br><br>2966: । गोहिरण्यानि वासांसि तेनेन्द्रः प्रीयतां तव। तृतीयं सवनं ते वै वैश्वदेवं युधिष्ठिर॥<br><br>2967: यद् देवेभ्यः पितृभ्यश्च विप्रेभ्यश्च प्रयच्छसि। अहिंसा सर्वभूतेभ्यः संविभागश्च भागशः॥<br><br>2968: दमस्त्यागो धृतिः सत्यं भवत्यवभृथायते। एष ते विततो यज्ञः श्रद्धापूतः सदक्षिणः॥<br><br>2969: युधिष्ठिर उवाच दानं यज्ञः क्रिया चेह किंस्वित् प्रेत्य महाफलम् कस्य ज्यायः फलं प्रोक्तं कीदृशेभ्यः कथं कदा॥<br><br>2970: एतदिच्छामि विज्ञातुं याथातथ्येन भारत। विद्वन् जिज्ञासमानाय दानधर्मान् प्रचक्ष्व मे॥<br><br>2971: अन्तर्वेद्यां च यद् दत्तं श्रद्धया चानृशंस्यतः। किंस्विन्नैःश्रेयसं तात तन्मे ब्रूहि पितामह॥<br><br>2972: भीष्म उवाच रौद्रं कर्म क्षत्रियस्य सततं तात वर्तते। तस्य वैतानिकं कर्म दानं चैवेह पावनम्॥<br><br>2973: न तु पापकृतां राज्ञां प्रतिगृह्णन्ति साधवः। एतस्मात् कारणाद् यज्ञैर्यजेद् राजाऽऽप्तदक्षिणैः॥<br><br>2974: अथ चेत् प्रतिगृह्वीयुर्दद्यादहरहर्नृपः। श्रद्धामास्थाय परमां पावनं ह्येतदुत्तमम्॥<br><br>2975: ब्राह्मणांस्तर्पयन् द्रव्यस्ततो यज्ञे यतव्रतः। मैत्रान् साधून् वेदविदः शीलवृत्ततपोर्जितान्॥<br><br>2976: यत् ते ते न करिष्यन्ति कृतं ते न भविष्यति। यज्ञान् साधय साधुभ्यः स्वाद्वन्नान् दक्षिणावतः॥<br><br>2977: इष्टं दत्तं च मन्येथा आत्मानं दानकर्मणा। पूजयेथा याजयूकांस्तवाप्यंशो भवेद् यथा॥<br><br>2978: प्रजावतो भरेथाश्च ब्राह्मणान् बहुकारिणः। प्रजावांस्तेन भवति यथा जनयिता तथा॥<br><br>2979: यावतः साधुधर्मान् वै सन्तः संवर्धयन्त्युत। सर्वस्वैश्चापि भर्तव्या नरा ये बहुकारिणः॥<br><br>2980: समृद्धः सम्प्रयच्छ त्वं ब्राह्मणेभ्यो युधिष्ठिर। धेनूरनडूहोऽन्नानि च्छत्रं वासांस्युपानहौ॥<br><br>2981: आज्यानि यजमानेभ्यस्तथानानि च भारत। अश्ववन्ति च यानानि वेश्मानि शयनानि च॥<br><br>2982: एते देया व्युष्टिमन्तो लघूपायाश्च भारत। अजुगुप्सांश्च विज्ञाय ब्राह्मणान् वृत्तिकर्शितान्॥<br><br>2983: उपच्छन्नं प्रकाशं वा वृत्त्या प्रतिपालयेत् राजसूयाश्वमेधाभ्यां श्रेयस्तत् क्षत्रियान् प्रति॥<br><br>2984: एवं पापैर्विनिर्मुक्तस्त्वं पूतः स्वर्गमाप्स्यसि। संचयित्वा पुनः कोशं यद् राष्ट्र पालयिष्यसि॥<br><br>2985: तेन त्वं ब्रह्मभूयत्वमवाप्स्यसि धनानि च। आत्मनश्च परेषां च वृत्तिं संरक्ष भारत॥<br><br>2986: पुत्रवच्चापि भृत्यान् स्वान् प्रजाश्च परिपालय। योगः क्षेमश्च ते नित्यं ब्राह्मणेष्वस्तु भारत॥<br><br>2987: तदर्थं जीवितं तेऽस्तु मा तेभ्योऽप्रतिपालनम्। अनर्थो ब्राह्मणस्यैष यद् वित्तनिचयो महान्॥<br><br>2988: श्रिया ह्यभीक्ष्णं संवासो दर्पयेत् सम्प्रमोहयेत्। ब्राह्मणेषु प्रमूढेषु धर्मो विप्रणशेद् ध्रुवम्। धर्मप्रणाशे भूतानामभावः स्यान्न संशयः॥<br><br>2989: यो रक्षिभ्यः सम्प्रदाय राजा राष्ट्रं विलुम्पति। यज्ञे राष्ट्राद् धनं तस्मादानयध्वमिति ब्रुवन्॥<br><br>2990: यच्चादाय तदाज्ञप्तं भीतं दत्तं सुदारुणम्। यजेद् राजा न तं यज्ञं प्रशंसन्त्यस्य साधवः॥<br><br>2991: अपीडिताः सुसंवृद्धा ये ददत्यनुकूलतः। तादृशेनाप्युपायेन यष्टव्यं नोद्यमाहृतैः॥<br><br>2992: यदा परिनिषिच्येत निहितो वै यथाविधि। तदा राजा महायज्ञैर्यजेत बहुदक्षिणैः॥<br><br>2993: वृद्धबालधनं रक्ष्यमन्धस्य कृपणस्य च। न खातपूर्वं कुर्वीत न रुदन्ती धनं हरेत्॥<br><br>2994: हतं कृपणवित्तं हि राष्ट्र हन्ति नृपश्रियम्। दद्याच्च महतो भोगान् क्षुद्भयं प्रणुदेत् सताम्॥<br><br>2995: येषां स्वादूनि भोज्यानि समवेक्ष्यन्ति बालकाः। नाश्नन्ति विधिवत् तानि किं तु पापतरं ततः॥<br><br>2996: यदि ते तादृशो राष्ट्रे विद्वान् सीदेत् क्षुधा द्विजः। भ्रूणहत्यां च गच्छेथाः कृत्वा पापमिवोत्तमम्॥<br><br>2997: धिक् तस्य जीवितं राज्ञो राष्ट्रे यस्यावसीदति। द्विजोऽन्योवा मनुष्योऽपि शिबिराह वचो यथा॥<br><br>2998: यस्य स्म विषये राज्ञः स्नातकः सीदति क्षुधा। अवृद्धिमेति तद्राष्ट्रं विन्दते सहराजकम्॥<br><br>2999: क्रोशन्त्यो यस्य वै राष्ट्राधियन्ते तरसा स्त्रियः। क्रोशतां पतिपुत्राणां मृतोऽसौ न च जीवति॥<br><br>3000: अरक्षितारं हर्तारं विलोप्तारमनायकम्। तं वै राजकलिं हन्युः प्रजाः सन्ना निघृणम्॥<br><br>3001: अहं वो रक्षितेत्युक्त्वा यो न रक्षति भूमिपः। स संहत्य निहन्तव्यः श्वेव सोन्माद आतुरः॥<br><br>3002: पापं कुर्वन्ति यत् किंचित् प्रजा राज्ञा हरक्षिताः। चतुर्थं तस्य पापस्य राजा विन्दति भारत॥<br><br>3003: अथाहुः सर्वमेवैति भूयोऽमिति निश्चयः। चतुर्थे मतमस्माकं मनोः श्रुत्वानुशासनम्॥<br><br>3004: शुभं वा यच्च कुर्वन्ति प्रजा राज्ञा सुरक्षिताः। चतुर्थं तस्य पुण्यस्य राजा चाप्नोति भारत॥<br><br>3005: जीवन्तं त्वानुजीवन्तु प्रजाः सर्वा युधिष्ठिर। पर्जन्यमिव भूतानि महादुममिवाण्डजाः॥<br><br>3006: कुबेरमिव रक्षांसि शतक्रतुमिवामराः। ज्ञातयस्त्वानुजीवन्तु सुहृदश्च परंतप॥<br><br>3007: युधिष्ठिर उवाच इदं देयमिदं देयमितीयं श्रुतिरादरात्। बहुदेयाश्च राजानः किंस्विद् दानमनुत्तमम्॥<br><br>3008: भीष्म उवाच अतिदानानि सर्वाणि पृथिवीदानमुच्यते। अचला ह्यक्षया भूमिर्दोग्ध्री कामानिहोत्तमान्॥<br><br>3009: दोग्ध्री वासांसि रत्नानि पशून् व्रीहियवांस्तथा। भूमिदः सर्वभूतेषु शाश्वतीरेधते समाः॥<br><br>3010: यावद् भूमेरायुरिह तावद् भूमिद एधते। न भूमिदानादस्तीह परं किंचिद् युधिष्ठिर॥<br><br>3011: अप्यल्पं प्रददुः सर्वे पृथिव्या इति नः श्रुतम्। भूमिमेव ददुःसर्वे भूमि ते भुञ्जते जनाः॥<br><br>3012: स्वकर्मैवोपजीवन्ति नरा इह परत्र च। भूमिभूतिर्महादेवी दातारं कुरुते प्रियम्॥<br><br>3013: य एतां दक्षिणां दद्यादक्षयां राजसत्तम। पुनर्नरत्वं सम्प्राप्य भवेत् स पृथिवीपतिः॥<br><br>3014: यथा दानं तथा भोग इति धर्मेषु निश्चयः। संग्रामे वा तनुं जह्याद् दद्याच्च पृथिवीमिमाम्॥<br><br>3015: इत्येतत् क्षत्रबन्धूनां वदन्ति परमां श्रियम्। पुनाति दत्ता पृथिवी दातारमिति शुश्रुम॥<br><br>3016: अपि पापसमाचारं ब्रह्मघ्नमपि चानृतम्। सैव पापं प्लावयति सैव पापात् प्रमोचयेत्॥<br><br>3017: अपि पापकृतां राज्ञां प्रतिगृह्णन्ति साधवः। पृथिवीं नान्यदिच्छन्ति पावनं जननी यथा॥<br><br>3018: नामास्याः प्रियदत्तेति गृह्यं देव्याः सनातनम्। दानं वाप्यथवाऽऽदानं नामास्याः प्रथमं प्रियम्॥<br><br>3019: य एतां विदुषे दद्यात् पृथिवीं पृथिवीपतिः। पृथिव्यामेतदिष्टं स राजा राज्यमितो व्रजेत्॥<br><br>3020: पुनश्चासौ जनिं प्राप्य राजवत् स्यान्न संशयः। तस्मात् प्राप्यैव पृथिवीं दद्याद् विप्राय पार्थिवः॥<br><br>3021: नाभूमिपतिना भूमिरधिष्ठेया कथंचन। न चापात्रेण वा ग्राह्या दत्तेदाने न चाचरेत्॥<br><br>3022: ये चान्ये भूमिमिच्छेयुः कुर्युरेवं न संशयः। यः साधोभूमिमादत्ते न भूमि विन्दते तु सः॥<br><br>3023: भूमिं दत्त्वा तु साधुभ्यो विन्दते भूमिमुत्तमाम्। प्रेत्य चेह च धर्मात्मा सम्प्राप्नोति महद् यशः॥<br><br>3024: यस्य विप्रास्तु शंसन्ति साधोभूमि सदैव हि। न तस्य शत्रवो राजन् प्रशंसन्ति वसुन्धराम्॥<br><br>3025: यत् किंचित् पुरुषः पापं कुरुते वृत्तिकर्शितः। अपि गोचर्ममात्रेण भूमिदानेन पूयते॥<br><br>3026: येऽपि संकीर्णकर्माणो राजानो रौद्रकर्मिणः। तेभ्यः पवित्रमाख्येयं भूमिदानमनुत्तमम्॥<br><br>3027: अल्पान्तरमिदं शश्वत् पुराणा मेनिरे जनाः। यो यजेताश्वमेधेन दद्याद् वा साधवे महीम्॥<br><br>3028: अपि चेत्सुकृतं कृत्वा शङ्करन्नपि पण्डिताः। अशक्यमेकमेवैतद् भूमिदानमनुत्तमम्॥<br><br>3029: सुवर्ण रजतं वस्त्रं मणिमुक्तावसूनि च। सर्वमेतन्महाप्राज्ञो ददाति वसुधां ददत्। ॥<br><br>3030: तपो यज्ञः श्रुतं शीलमलोभः सत्यसंधता। गुरुदैवतपूजा च एता वर्तन्ति भूमिदम्॥<br><br>3031: भूर्तृनिःश्रेयसे युक्तास्त्यक्तात्मानो रणे हताः। ब्रह्मलोकगताः सिद्धा नातिक्रामन्ति भूमिदम्॥<br><br>3032: यथा जनित्री स्वं पुत्रं क्षीरेण भरते सदा। अनुगृह्णाति दातारं तथा सर्वरसैर्मही॥<br><br>3033: मृत्युर्वैकिङ्करो दण्डस्तमो वह्निः सुदारुणः। घोराश्च दारुणा: पाशा नोपसर्पन्ति भूमिदम्॥<br><br>3034: पितूंश्च पितृलोकस्थान् देवलोकाच्च देवताः। संतर्पयति शान्तात्मा यो ददाति वसुन्धराम्॥<br><br>3035: कृशाय म्रियमाणाय वृत्तिग्लानाय सीदते। भूमि वृत्तिकरी दत्त्वा सत्री भवति मानवः॥<br><br>3036: यथा धावति गौर्वत्सं सवन्ती वत्सला पयः। एवमेव महाभाग भूमिर्भवति भूमिदम्॥<br><br>3037: फालकृष्टां महीं दत्त्वा सबीजां सफलामपि। उदीर्णं वापि शरणं यथा भवति कामदः॥<br><br>3038: ब्राह्मणं वृत्तिसम्पन्नमाहिताग्निं शुचिव्रतम्। नरः प्रतिग्राह्य महीं न याति परमापदम्॥<br><br>3039: यथा चन्द्रमसो वृद्धिरहन्यहनि जायते। तथा भूमिकृतं दानं सस्ये सस्ये विवर्धते॥<br><br>3040: अत्र गाथा भूमिगीताः कीर्तयन्ति पुराविदः। याः श्रुत्वा जामदग्त्येन दत्ता भूः काश्यपाय वै॥<br><br>3041: मामेवादत्त मां दत्त मां दत्त्वा मामवाप्स्यथ। अस्मिल्लोके परे चैव तद् दत्तं जायते पुनः॥<br><br>3042: य इमां व्याहृतिं वेद ब्राह्मणो वेदसम्मिताम्। श्राद्धस्य क्रियमाणस्य ब्रह्मभूयं स गच्छति॥<br><br>3043: कृत्यानामधिशस्तानामरिष्टशमनं महत्। प्रायश्चित्तं महीं दत्त्वा पुनात्युभयतो दश॥<br><br>3044: पुनाति य इदं वेद वेदवादं तथैव च। प्रकृतिः सर्वभूतानां भूमिर्वैश्वानरी मता॥<br><br>3045: अभिषिच्यैव नृपति श्रावयेदिममागमम्। यथा श्रुत्वा महीं दद्यान्नादद्यात् साधुतश्च ताम्॥<br><br>3046: सोऽयं कृत्स्नो ब्राह्मणार्थो राजार्थचाप्यसंशयः। राजा हि धर्मकुशलः प्रथमं भूतिलक्षणम्॥<br><br>3047: अथ येषामधर्मज्ञो राजा भवति नास्तिकः। न ते सुखं प्रबुध्यन्ति न सुखं प्रस्वपन्ति च॥<br><br>3048: सदा भवन्ति चोद्विग्नास्तस्य दुश्चरितैर्नराः। योगक्षेमा हि बहवो राष्ट्र नास्याविशन्ति तत्॥<br><br>3049: अथ येषां पुन: प्राज्ञो राजा भवति धार्मिकः। सुखं ते प्रतिबुध्यन्ते सुसुखं प्रस्वपन्ति च॥<br><br>3050: तस्य राज्ञः शुभै राज्यैः कर्मभिर्निर्वृता नराः। योगक्षेमेण वृष्ट्या च विवर्धन्ते स्वकर्मभिः॥<br><br>3051: स कुलीन: स पुरुषः स बन्धुः स च पुण्यकृत्। स दाता स च विक्रान्तो यो ददाति वसुन्धराम्॥<br><br>3052: आदित्या इव दीप्यन्ते तेजसा भुवि मानवाः। ददन्ति वसुधां स्फीतां ये वेदविदुषि द्विजे॥<br><br>3053: यथा सस्यानि रोहन्ति प्रकीर्णानि महीतले। तथा कामाः प्ररोहन्ति भूमिदानसमार्जिताः॥<br><br>3054: आदित्यो वरुणो विष्णुर्ब्रह्मा सोमो हुताशनः। शूलपाणिश्च भगवान् प्रतिनन्दन्ति भूमिदम्॥<br><br>3055: भूमौ जायन्ति पुरुषा भूमौ निष्ठां व्रजन्ति च। चतुर्विधो हि लोकोऽयं योऽयं भूमिगुणात्मकः॥<br><br>3056: एषा माता पिता चैव जगतः पृथिवीयते। नानया सदृशं भूतं किंचिदस्ति जनाधिप। ॥<br><br>3057: अत्राप्युदाहरन्तीममितिहासं पुरातनम्। बृहस्पतेश्च संवादमिन्द्रस्य च युधिष्ठिर॥<br><br>3058: इष्ट्वा क्रतुशतेनाथ महता दक्षिणावता। मघवा वाग्विदां श्रेष्ठं पप्रच्छेदं बृहस्पतिम्॥<br><br>3059: मघवा उवाच भगवन् केन दानेन स्वर्गत: सुखमेधते। यदक्षयं महाघु च तद् ब्रूहि वदतां वर॥<br><br>3060: भीष्म उवाच इत्युक्तः स सुरेन्द्रेण ततो देवपुरोहितः। बृहस्पतिवृहत्तेजाः प्रत्युवाच शतक्रतुम्॥<br><br>3061: बृहस्पति उवाच सुवर्णदानं गोदानं भूमिदानं च वृत्रहन्। दददेतान् महाप्राज्ञः सर्वपापैः प्रमुच्यते॥<br><br>3062: न भूमिदानाद् देवेन्द्र परं किंचिदिति प्रभो। विशिष्टमिति मन्यामि यथा प्राहुर्मनीषिणः॥<br><br>3063: ये शूरा निहता युद्धे स्वर्याता रणगृद्धिनः। सर्वे ते विबुधश्रेष्ठ नातिक्रामन्ति भूमिदम्॥<br><br>3064: भर्तुनिःश्रेयसे युक्तास्त्यक्तात्मानो रणे हताः। ब्रह्मलोकगता मुक्ता नातिक्रामन्ति भूमिदम्॥<br><br>3065: पञ्च पूर्वा हि पुरुषाः षडन्ये वसुधां गताः। एकादश ददद्भूमि परित्रातीह मानवः॥<br><br>3066: रत्नोपकीर्णा वसुधां यो ददाति पुरंदर। स मुक्तः सर्वकलुषैः स्वर्गलोके महीयते॥<br><br>3067: महीं स्फीतां ददद् राजन् सर्वकामगुणान्विताम्। राजाधिराजो भवति तद्धि दानमनुत्तमम्॥<br><br>3068: सर्वकामसमायुक्तां काश्यपी यः प्रयच्छति। सर्वभूतानि मन्यन्ते मां ददातीति वासव॥<br><br>3069: सर्वकामदुधां धेनुं सर्वकामगुणान्विताम्। ददाति यः सहस्राक्ष स्वर्ग याति स मानवः॥<br><br>3070: मधुसर्पिःप्रवाहिण्यः पयोदधिवहास्तथा। सरितस्तर्पयन्तीह सुरेन्द्र वसुधाप्रदम्॥<br><br>3071: भूमिप्रदानान्नृपतिर्मुच्यते सर्वकिल्बिषात्। न हि भूमिप्रदानेन दानमत्यद् विशिष्यते॥<br><br>3072: ददाति यः समुद्रान्तां पृथिवीं शस्त्रनिर्जिताम्। तं जनाः कथयन्तीह यावद् भवति गौरियम्॥<br><br>3073: पुण्यामृद्धिरसां भूमिं यो ददाति पुरंदर। न तम्य लोकाः क्षीयन्ते भूमिदानगुणान्विताः॥<br><br>3074: सर्वदा पार्थिवेनेह सततं भूतिमिच्छता। भूर्देया विधिवच्छक पात्रे सुखमभीप्सुना॥<br><br>3075: अपि कृत्वा नरः पापं भूमि दत्त्वा द्विजातये। समुत्सृजति तत् पापं जीर्णो त्वचमिवोरगः॥<br><br>3076: सागरान् सरितः शैलान् काननानि च सर्वशः। सर्वमेतन्नरः शक्र वसुधां ददत्॥<br><br>3077: तडागान्युदपानानि स्रोतांसि च सरांसि च। स्नेहान् सर्वरसांश्चैव ददाति वसुधां ददत्॥<br><br>3078: ओषधीयम्सम्पन्ना नगान् पुष्पफलान्वितान्। काननोपलशैलांश्च ददाति वसुधां ददत्॥<br><br>3079: अग्निष्टोमप्रभृतिभिरिष्ट्वा च स्वाप्तदक्षिणैः। त तत्फलमवाप्नोति भूमिदानाद् यदश्नुते॥<br><br>3080: दाता दशानुगृह्णाति दश हन्ति तथा क्षिपन्। पूर्वदत्तां हरन् भूमिं नरकायोपगच्छति॥<br><br>3081: न ददाति प्रतिश्रुत्य दत्त्वापि च हरेत् तु यः। स बद्धो वारुणैः पाशैस्तप्यते मृत्युशासनात्॥<br><br>3082: आहिताग्निं सदायज्ञं कृशवृत्तिं प्रियातिथिम्। ये भजन्ति द्विजश्रेष्ठं नोपसर्पन्ति ते यमम्॥<br><br>3083: ब्राह्मणेष्वनृणीभूतः पार्थिवः स्यात् पुरंदर। इतरेषां तु वर्णानां तारयेत् कृशदुर्बलान्॥<br><br>3084: नाच्छिन्द्यात् स्पर्शितां भूमि परेण त्रिदशाधिप। ब्राह्मणस्य सुरश्रेष्ठ कृशवृत्तेः कदाचन॥<br><br>3085: यथाश्रु पतितं तेषां दीनानामथ सीदताम्। ब्राह्मणानां हृते क्षेत्रे हन्यात् त्रिपुरुषं कुलम्॥<br><br>3086: भूमिपालं च्युतं राष्ट्राद् यस्तु संस्थापयेन्नरः। तस्य वासः सहस्राक्ष नाकपृष्ठे महीयते॥<br><br>3087: इक्षुभिः संततां भूमिं यवगोधूमशालिनीम्। गोऽश्ववाप्तनपूर्णां वा बाहुवीर्यादुपार्जिताम्॥<br><br>3088: निधिगर्भो ददद् भूमिं सर्वरत्नपरिच्छदाम्। अक्षयाँल्लभते लोकान् भूमिसत्रं हि तस्य तत्॥<br><br>3089: विधूय कलुषं सर्वं विरजाः सम्मतः सताम्। लोके महीयते सद्भिर्यां ददाति वसुन्धराम्॥<br><br>3090: यथाप्सु पतितः शक्र तैलविन्दुर्विसर्पति। तथा भूमिकृतं दानं सस्ये सस्ये विवर्धते॥<br><br>3091: ये रणाग्रे महीपालाः शूराः समितिशोभनाः। वध्यन्तेऽभिमुखाः शक्र ब्रह्मलोकं व्रजन्ति ते॥<br><br>3092: नृत्यगीतपरा नार्यो दिव्यमाल्यविभूषिताः। उपतिष्ठन्ति देवेन्द्र तथा भूमिप्रदं दिवि॥<br><br>3093: मोदते च सुखं स्वर्गे देवगन्धर्वपूजितः। यो ददाति महीं सम्यग् विधिनेह द्विजातये॥<br><br>3094: शतमप्सरसश्चैव दिव्यमाल्यविभूषिताः। उपतिष्ठन्ति देवेन्द्र ब्रह्मलोके धराप्रदम्॥<br><br>3095: उपतिष्ठन्ति पुण्यानि सदा भूमिप्रदं नरम्। शङ्खभद्रासनं छत्रं वराश्वा वरवाहनम्॥<br><br>3096: भूमिप्रदानात् पुष्पाणि हिरण्यनिचयास्तथा। आज्ञा सदाप्रतिहता जयशब्दा वसूनि च॥<br><br>3097: भूमिदानस्य पुण्यानि फलं स्वर्गः पुरंदर। हिरण्यपुष्पाश्चौषध्य: कुशकाञ्चनशाद्वलाः॥<br><br>3098: अमृतप्रसवां भूमिं प्राप्नोति पुरुषो ददत्। नास्ति भूमिसमं दानं नास्ति मातृसमो गुरुः। नास्ति सत्यसमो धर्मो नास्ति दानसमो निधिः॥<br><br>3099: एतदाङ्गिरसाच्छ्रुत्वा वासवो वसुधामिमाम्। वसुरत्नसमाकीर्णां ददावाङ्गिरसे तदा॥<br><br>3100: य इदं श्रावयेच्छ्राद्धे भूमिदानस्य सम्भवम्। न तस्य रक्षसां भागो नासुराणां भवत्युत॥<br><br>3101: अक्षयं च भवेद् दत्तं पितृभ्यस्तन्न संशयः। तस्माच्छ्राद्धेष्विदं विद्वान् भुञ्जतः श्रावयेद् द्विजान्। । इत्येतत् सर्वदानानां श्रेष्ठमुक्तं तवानघ। मया भरतशार्दूल किं भूयः श्रोतुमिच्छसि॥<br><br>3102: युधिष्ठिर उवाच कानि दानानि लोकेऽस्मिन् दातुकामो महीपतिः। गुणाधिकेभ्यो विप्रेभ्यो दद्याद् भरतसत्तम॥<br><br>3103: केन तुष्यन्ति ते सद्यः किं तुष्टाः प्रदिशन्ति च। शंस मे तन्महाबाहो फलं पुण्यकृतं महत्॥<br><br>3104: दत्तं किं फलवद् राजनिह लोके परत्र च। भवत: श्रोतुमिच्छामि तन्मे विस्तरतो वद॥<br><br>3105: भीष्म उवाच इममर्थं पुरा पृष्टो नारदो देवदर्शनः। यदुक्तवानसौ वाक्यं तन्मे निगदतः शृणु॥<br><br>3106: नारद उवाच अन्नमेव प्रशंसन्ति देवा ऋषिगणास्तथा। लोकतन्त्रं हि संज्ञाश्च सर्वमन्ने प्रतिष्ठितम्॥<br><br>3107: अन्नेन सदृशं दानं न भूतं न भविष्यति। तस्मादन्नं विशेषेण दातुमिच्छन्ति मानवाः॥<br><br>3108: अन्नमूर्जस्करं लोके प्राणाश्चान्ने प्रतिष्ठिताः। अन्नेन धार्यते सर्वं विश्वं जगदिदं प्रभो॥<br><br>3109: अन्नाद् गृहस्था लोकेऽस्मिन् भिक्षवस्तापसास्तथा। अन्नाद् भवन्ति वै प्राणा: प्रत्यक्षं नात्र संशयः॥<br><br>3110: कुटुम्बिने सीदते च ब्राह्मणाय महात्मने। दातव्यं भिक्षवे चान्नमात्मनो भूतिमिच्छता॥<br><br>3111: ब्राह्मणायाभिरूपाय यो दद्यादन्नमर्थिने। विदधाति निधिं श्रेष्ठं पारलौकिकमात्मनः॥<br><br>3112: श्रान्तमध्वनि वर्तन्तं वृद्धपर्हमुपस्थितम्। अर्चयेद् भूतिमन्विच्छन् गृहस्थो गृहमागतम्॥<br><br>3113: क्रोधमुत्पतितं हित्वा सुशीलो वीतमत्सरः। अन्नदः प्राप्नुते राजन् दिवि चेह च यत्सुखम्॥<br><br>3114: नावमन्येदभिगतं न प्रणुद्यात् कदाचन। अपि वपाके शुनि वा न दानं विप्रणश्यति॥<br><br>3115: यो दद्यादपरिक्लिष्टमन्नमध्वनि वर्तते। आर्तायादृष्टपूर्वाय स महद्धर्ममाप्नुयात्॥<br><br>3116: पितॄन् देवानृषीन् विप्नानतिथींश्च जनाधिप। यो नरः प्रीणयत्यन्नस्तस्य पुण्यफलं महत्॥<br><br>3117: कृत्वातिपातकं कर्म यो दद्यादन्नमर्थिने। ब्राह्मणाय विशेषेण न स पापेन मुह्यते॥<br><br>3118: ब्राह्मणेष्वक्षयं दानमन्नं शूद्रे महाफलम्। अन्नदानं हि शूद्रे च ब्राह्मणे च विशिष्यते॥<br><br>3119: न पृच्छेद् गोत्रचरणं स्वाध्यायं देशमेव च। भिक्षितो ब्राह्मणेनेह दद्यादन्नं प्रयाचितः॥<br><br>3120: अन्नदस्यान्नवृक्षाश्च सर्वकामफलप्रदाः। भवन्ति चेह चामुत्र नृपतेर्नात्र संशयः॥<br><br>3121: आशंसन्ते हि पितरः सुवृष्टिमिव कर्षकाः। अस्माकमपि पुत्रो वा पौत्रे वान्नं प्रदास्यति॥<br><br>3122: ब्राह्मणो हि महद्भूतं स्वयं देहीति याचति। अकायो वा सकामो वा दत्त्वा पुण्यमवाप्नुयात्॥<br><br>3123: ब्राह्मणः सर्वभूतानामतिथिः प्रसृताग्रभुक्। विप्रा यदधिगच्छन्ति भिक्षमाणा गृहं सदा॥<br><br>3124: सत्कृताश्च निवर्तन्ते तदतीव प्रवर्धते। महाभागे कुले प्रेत्य जन्म चाप्नोति भारत॥<br><br>3125: दत्त्वा त्वन्नं नरो लोके तथा स्थानमनुत्तमम्। नित्यं मिष्टान्नदायी तु स्वर्गे वसति सत्कृतः॥<br><br>3126: अन्नं प्राणा नराणां हि सर्वमन्ने प्रतिष्ठितम्। अन्नदः पशुमान् पुत्री धनवान् भोगवानपि॥<br><br>3127: प्रणवांश्चापि भवति रूपवांश्च तथा नृप। अन्नदः प्राणदो लोके सर्वदः प्रोच्यते तु सः॥<br><br>3128: अन्नं हि दत्त्वातिथये ब्राह्मणाय यथाविधि। प्रदाता सुखमाप्नोति दैवतैश्चापि पूज्यते॥<br><br>3129: ब्राह्मणो हि महद्भूतं क्षेत्रभूतं युधिष्ठिर। उप्यते तत्र तद् बीजं तद्धि पुण्यफलं महत्॥<br><br>3130: प्रत्यक्षं प्रीतिजननं भोक्तुनुर्भवत्युत। सर्वाण्यन्यानि दानानि परोक्षफलवन्त्युत॥<br><br>3131: अन्नाद्धि प्रसवं यान्ति रतिरन्नाद्धि भारत। धर्मार्थावन्नतो विद्धि रोगनाशं तथान्नतः॥<br><br>3132: अन्नं ह्यमृतमित्याह पुराकल्पे प्रजापतिः। अन्नं भुवं दिवं खं च सर्वमन्ने प्रतिष्ठितम्॥<br><br>3133: अन्नप्रणाशे भिद्यन्ते शरीरे पञ्च धातवः। बलं बलवतोऽपीह प्रणश्यत्यन्नहानितः॥<br><br>3134: आवाहाश्च विवाहाश्च यज्ञाश्चान्नमृते तथा। निवर्तन्ते नरश्रेष्ठ ब्रह्म चात्र प्रलीयते॥<br><br>3135: अन्नतः सर्वमेतद्धि यत् किंचित् स्थाणु जङ्गमम्। त्रिषु लोकेषु धर्मार्थमन्नं देयमतो वुधैः॥<br><br>3136: अन्नदस्य मनुष्यस्य बलमोजो यशांसि च। कीर्तिश्च वर्धते शश्वत् त्रिषु लोकेषु पार्थिव॥<br><br>3137: मेघेवूय संनिधत्ते प्राणानां पवनः पतिः। तच्च मेघगतं वारि शक्रो वर्षति भारत॥<br><br>3138: आदत्ते च रसान् भौमानादित्यः स्वगभस्तिभिः वायुरादित्यतस्तांश्च रसान् देवः प्रवर्षति॥<br><br>3139: तद् यदा मेघतो वारि पतितं भवति क्षितौ। तदा वसुमती देवी स्निग्धा भवति भारत॥<br><br>3140: ततः सस्यानि रोहन्ति येन वर्तयते जगत्। मांसमेदोऽस्थिशुक्राणां प्रादुर्भावस्ततः पुनः॥<br><br>3141: सम्भवन्ति ततः शुक्रात् प्राणिनः पृथिवीपते। अग्नीषोमौ हि तच्छुक्रं सृजतः पुष्यतश्च ह॥<br><br>3142: एवमन्नाद्धि सूर्यश्च पवनः शुक्रमेव च। एक एव स्मृतो राशिस्ततो भूतानि जज्ञिरे॥<br><br>3143: प्राणान् ददाति भूतानां तेजश्च भरतर्षभ। गृहमभ्यागतायाऽथ यो दद्यादन्नमर्थिने॥<br><br>3144: भीष्म उवाच नारदेनैवमुक्तोऽहमदामन्नं सदा नृप। अनसूयुस्त्वमप्यन्नं तस्माद् देहि गतज्वरः॥<br><br>3145: दत्त्वान्नं विधिवद् राजन् विप्रेभ्यस्त्वमिति प्रभो। यथावदनुरूपेभ्यस्ततः स्वर्गमवाप्स्यसि॥<br><br>3146: अन्नदानां हि ये लोकास्तांस्त्वं शृणु जनाधिप। भवनानि प्रकाशन्ते दिवि तेषां महात्मनाम्॥<br><br>3147: तारासंस्थानि रूपाणि नानास्तम्भान्वितानि च। चन्द्रमण्डलशुभ्राणि किंकिणीजालवन्ति च॥<br><br>3148: तरुणादित्यवर्णानि स्थावराणि चराणि च। अनेकशतभौमानि सान्तर्जलचराणि च॥<br><br>3149: वैदूर्यार्कप्रकाशानि रौप्यरुक्ममयानि च। सर्वकामफलाश्चापि वृक्षा भवनसंस्थिताः॥<br><br>3150: वाप्यो वीथ्यः सभाः कूपा दीर्घिकाश्चैव सर्वशः। घोषवन्ति च यानानि युक्तान्यथ सहस्रशः॥<br><br>3151: भक्ष्यभोज्यमयाः शैला वासांस्याभरणानि च। क्षीरं स्रवन्ति सरितस्तथा चैवानपर्वताः॥<br><br>3152: प्रसादाः पाण्डुराभ्राभाः शय्याश्च काञ्चनोज्ज्वला:। तान्यन्नदाः प्रपद्यन्ते तस्मादन्नप्रदो भव॥<br><br>3153: एते लोकाः पुण्यकृता अन्नदानां महात्मनाम्। तस्मादनं प्रयत्नेन दातव्यं मानवैर्भुवि॥<br><br>3154: युधिष्ठिर उवाच श्रुतं मे भवतो वाक्यमन्नदानस्य यो विधिः। नक्षत्रयोगस्येदानी दानकल्पं ब्रवीहि मे। । । । भीष्म उवाच अत्राप्युदाहरन्तीममितिहासं पुरातनम्। देवक्याश्चैव संवादं महर्षेर्नारदस्य च॥<br><br>3155: द्वारकामनुसम्प्राप्तं नारदं देवदर्शनम्। पप्रच्छेदं वचः प्रश्नं देवकी धर्मदर्शनम्॥<br><br>3156: तस्याः सम्पृच्छमानाया देवर्षि रदस्ततः। आचष्ट विधिवत् सर्वं तच्छणुष्व विशाम्पते॥<br><br>3157: नारद उवाच कृत्तिकासु महाभागे पायसेन ससर्पिषा। संतर्घ्य ब्राह्मणान् साधूल्लोकानाप्नोत्यनुत्तमान्॥<br><br>3158: रोहिण्यां प्रसृतैर्मार्गेमांसैरन्नेन सर्पिषा। पयोऽन्नपानं दातव्यमनृणार्थे द्विजातये॥<br><br>3159: दोग्ध्रीं दत्त्वा सवत्सां तु नक्षत्रे सोमदैवते। गच्छन्ति मानुषाल्लोकात् सर्वलोकमनुत्तमम्॥<br><br>3160: आर्द्रायां कृसरं दत्त्वा तिलमिश्रमुपोषितः। नरस्तरति दुर्गाणि क्षुरधारांश्च पर्वतान्॥<br><br>3161: पूपान् पुनर्वसौ दत्त्वा तथैवान्नानि शोभने। यशस्वी रूपसम्पन्नो बह्वनो जायते कुले॥<br><br>3162: पुष्येण कनकं दत्त्वा कृतं वाकृतमेव च। अनालोकेषु लोकेषु सोमवत् स विराजते॥<br><br>3163: आश्लेषायां तु यो रूप्यमृषभं वा प्रयच्छति। स सर्वभयनिर्मुक्तः सम्भवानधितिष्ठति॥<br><br>3164: मघासु तिलपूर्णानि वर्धमानानि मानवः। प्रदाय पुत्रपशुमानिह प्रेत्य च मोदते॥<br><br>3165: फल्गुनीपूर्वसमये ब्राह्मणानामुपोषितः। भक्ष्यान् फाणित संयुक्तान् दत्त्वा सौभाग्यमृच्छति॥<br><br>3166: घृतक्षीरसमायुक्तं विधिवत् षष्टिकौदनम्। उत्तराविषये दत्त्वा स्वर्गलोके महीयते॥<br><br>3167: यद् यत् प्रदीयते दानमुत्तराविषये नरैः। महाफलमनन्तं तद् भवतीति विनिश्चयः॥<br><br>3168: हस्ते हस्तिरथं दत्त्वा चतुर्युक्तमुपोषितः। प्राप्नोति परमॉल्लोकान् पुण्यकामसमन्वितान्॥<br><br>3169: चित्रायां वृषभं दत्त्वा पुण्यगन्धांश्च भारत। चरन्त्यप्सरसां लोके रमन्ते नन्दने तथा॥<br><br>3170: स्वात्यामथ धनं दत्त्वा यदिष्टतममात्मनः। प्राप्नोति लोकान् स शुभानिह चैव महद् यशः॥<br><br>3171: विशाखायामनड्वाहं धनुं दत्त्वा च दुग्धदाम्। सप्रासङ्गं च शकटं सधान्यं वस्त्रसंयुतम्॥<br><br>3172: पितॄन् देवांश्च प्रीणाति प्रेत्य चानन्त्यमश्नुते। न च दुर्गाण्यवाप्नोति स्वर्गलोकं च गच्छति॥<br><br>3173: दत्त्वा यथोक्तं विप्रेभ्यो वृत्तिमिष्टां स विन्दति। नरकादींश्च संक्लेशान् नाप्नोतीति विनिश्चयः॥<br><br>3174: अनुराधासु प्रावारं वरानं समुपोषितः। दत्त्वा युगशतं चापि नरः स्वर्गे महीयते॥<br><br>3175: कालशाकं तु विप्रभ्यो दत्त्वा मर्त्यः समूलकम्। ज्येष्ठायामृद्धिमिष्टां वै गतिमिष्टां स गच्छति॥<br><br>3176: मूले मूलफलं दत्त्वा ब्राह्मणेभ्यः समाहितः। पितॄन् प्रीणयते चापि गतिमिष्टां च गच्छति॥<br><br>3177: अथ पूर्वास्वषाढार दधिपात्राण्युपोषितः। कुलवृत्तोपसम्पन्ने ब्राह्मणे वेदपारगे॥<br><br>3178: पुरुषो जायते प्रेत्य कुले सुबहुगोधने। उदमन्थं ससर्पिष्कं प्रभूतमधिफाणितम्। दत्त्वोत्तरास्वषाढासु सर्वकामानवाप्नुयात्॥<br><br>3179: दुग्धं त्वभिजिते योगे दत्त्वा मधुघृतप्लुतम्। धर्मनित्यो मनीषिभ्यः स्वर्गलोके महीयते॥<br><br>3180: श्रवणे कम्बलं दत्त्वा वस्त्रान्तरितमेव वा। श्वेतेन याति यानेन स्वर्गलोकानसंवृतान्॥<br><br>3181: गोप्रयुक्तं धनिष्ठासु यानं दत्त्वा समाहितः। वस्त्रराशिधनं सद्यः प्रेत्य राज्यं प्रपद्यते॥<br><br>3182: गन्धानछतभिषायोगे दत्त्वा सागुरुचन्दनान्। प्राप्नोत्यप्सरसा संघान् प्रेत्य गन्धांश्च शाश्वतान्॥<br><br>3183: पूर्वाभाद्रपदायोगे राजमाषान् प्रदाय तु। सर्वभक्षफलोपेतः स वै प्रेत्य सुखी भवेत्॥<br><br>3184: औरभ्रमुत्तरायोगे यस्तु मांसं प्रयच्छति। स पितॄन् प्रीणयति वै प्रेत्य चानन्त्यमश्नुते॥<br><br>3185: कांस्योपदोहनां धेनुं रेवत्यां यः प्रयच्छति। सा प्रेत्य कामानादाय दातारमुपतिष्ठति॥<br><br>3186: रथमश्वसमायुक्तं दत्त्वाश्विन्यां नरोत्तमः। हस्त्यश्वरथसम्पन्ने वर्चस्वी जायते कुले॥<br><br>3187: भरणीषु द्विजातिभ्यस्तिलधेनुं प्रदाय वै। गा: सुप्रभूताः प्राप्नोति नरः प्रेत्य यशस्तथा॥<br><br>3188: भीष्म उवाच इत्येष लक्षणोद्देशः प्रोक्तो नक्षत्रयोगतः। देवक्या नारदेनेह सा स्नुषाभ्योऽब्रवीदिदम्॥<br><br>3189: भीष्म उवाच सर्वान् कामान् प्रयच्छन्ति ये प्रयच्छन्ति काञ्चनम्। इत्येवं भगवानत्रिः पितामहसुतोऽब्रवीत्॥<br><br>3190: पवित्रमथ चायुष्यं पितॄणामक्षयं च तत्। सुवर्णं मनुजेन्द्रेण हरिश्चन्द्रेण कीर्तितम्॥<br><br>3191: पानीयं परमं दानं दानानां मुनरब्रवीत्। तस्मात् कूपांश्च वापीश्च तडागानि च खानयेत्॥<br><br>3192: अर्धं पापस्य हरति पुरुषस्येह कर्मणः। कूपः प्रवृत्तपानीयः सुप्रवृत्तश्च नित्यशः॥<br><br>3193: सर्वं तारयते वंशं यस्य खाते जलाशये। गावः पिवन्ति विप्राश्च साधवश्च नराः सदा॥<br><br>3194: निदाघकाले पानीयं यस्य तिष्ठत्यवारितम्। स दुर्गं विषमं कृत्स्नं न कदाचिदवाप्नुते॥<br><br>3195: बृहस्पतेर्भगवतः पूष्णाश्चैव भगस्य च। अश्विनोश्चैव बढेश्च प्रीतिर्भवति सर्पिषा॥<br><br>3196: परमं भेषजं ह्येतद् यज्ञानामेतदुत्तमम्। रसानामुत्तमं चैतत् फलानां चैतदुत्तमम्॥<br><br>3197: फलकामो यशस्कामः पुष्टिकामश्च नित्यदा। घृतं दद्याद् द्विजातिभ्यः पुरुषः शुचिरात्मवान्॥<br><br>3198: घृतं मासे आश्वयुजि विप्रेभ्यो यः प्रयच्छति। तस्मै प्रयच्छतो रूपं प्रीतौ देवाविहाश्विनौ॥<br><br>3199: पायसं सर्पिषा मिश्रं द्विजेभ्यो यः प्रयच्छति। गृहं तस्य न रक्षांसि धर्षयन्ति कदाचन॥<br><br>3200: पिपासया न म्रियते सोपच्छन्दश्च जायते। न प्राप्नुयाच्च व्यसनं करकान् यः प्रयच्छति॥<br><br>3201: प्रयतो ब्राह्मणाने यः श्रद्धया परया युतः। उपस्पर्शनषड्भागं लभते पुरुषः सदा॥<br><br>3202: यः साधनार्थं काष्ठानि ब्राह्मणेभ्यः प्रयच्छति। प्रतापनार्थं राजेन्द्र वृत्तवद्भ्यः सदा नरः॥<br><br>3203: सिद्ध्यन्त्यर्थाः सदा तस्य कार्याणि विविधानि च। उपर्युपरि शत्रूणां वपुषा दीप्यते च सः॥<br><br>3204: भगवांश्चापि सम्प्रीतो वह्निर्भवति नित्यशः। न तं त्यजन्ति पशवः संग्रामे च जयत्यपि॥<br><br>3205: पुत्राञ्छ्रियं च लभते यश्छत्रं सम्प्रयच्छति। न चक्षुर्व्याधिं लभते यज्ञभागमथाश्नुते॥<br><br>3206: निदाघकाले वर्षे वा यश्छत्रं सम्प्रयच्छति। नास्य कश्चिन्मनोदाहः कदाचिदपि जायते। कृच्छ्रात् स विषमाच्चैव क्षिप्रं मोक्षमवाप्नुते॥<br><br>3207: प्रदानं सर्वदानानां शकटस्य विशाम्पते। एवमाह महाभागः शण्डिल्यो भगवानृषिः॥<br><br>3208: युधिष्ठिर उवाच दह्यमानाय विप्राय यः प्रयच्छत्युपानहौ। यत्फलं तस्य भवति तन्मे ब्रूहि पितामह॥<br><br>3209: भीष्म उवाच उपानही प्रयच्छेद् यो ब्राह्मणेभ्यः समाहितः। मर्दते कण्टकान् सर्वान् विषमान्निस्तरत्यपि॥<br><br>3210: स शत्रूणामुपरि च संतिष्ठति युधिष्ठिर। यानं चाश्वतरीयुक्तं तस्य शुभं विशाम्पते॥<br><br>3211: उपतिष्ठति कौन्तेय रौप्यकाञ्चनभूषितम्। शकटं दम्यसंयुक्तं दत्तं भवति चैव हि॥<br><br>3212: युधिष्ठिर उवाच यत् फलं तिलदाने च भूमिदाने च कीर्तितम्। गोदाने चान्नदाने च भूयस्तद् ब्रूहि कौरव॥<br><br>3213: भीष्म उवाच शृणुष्व मम कौन्तेय तिलदानस्य यत् फलम्। निशम्य च यथान्यायं प्रयच्छ कुरुसत्तम॥<br><br>3214: पितॄणां परमं भोज्यं तिलाः सृष्टाः स्वयम्भुवा। तिलदानेन वै तस्मात् पितृपक्षः प्रमोदते॥<br><br>3215: माघमासे तिलान् यस्तु ब्राह्मणेभ्यः प्रयच्छति। सर्वसत्त्वसमाकीर्णं नरकं स न पश्यति॥<br><br>3216: सर्वसत्रैश्च यजते यस्तिलैर्यजते पितॄन्। न चाकामन दातव्यं तिलश्राद्धं कदाचन॥<br><br>3217: महर्षेः कश्यपस्यैते गात्रेभ्यः प्रसृतास्तिलाः। ततो दिव्यं गता भावं प्रदानेषु तिलाः प्रभो॥<br><br>3218: पौष्टिका रूपदाश्चैव तथा पापविनाशनाः। तस्मात् सर्वप्रदानेभ्यस्तिलदानं विशिष्यते॥<br><br>3219: आपस्तम्बश्च मेधावी शङ्खश्च लिखितस्तथा। महर्षिौतमश्चापि तिलदानैर्दिवं गताः॥<br><br>3220: तिलहोमरता विप्राः सर्वे संयतमैथुनाः। समा गव्येन हविषा प्रवृत्तिषु च संस्थिताः॥<br><br>3221: सर्वेषामिति दानानां तिलदानं विशिष्यते। अक्षयं सर्वदानानां तिलदानमिहोच्यते॥<br><br>3222: उच्छिन्ने तु पुरा हव्ये कुशिकर्षिः परंतपः। तिलैरग्नित्रयं हत्वा प्राप्तवान् गतिमुत्तमाम्॥<br><br>3223: इति प्रोक्तं कुरुश्रेष्ठ तिलदानमनुत्तमम्। विधानं येन विधिना तिलानामिह शस्यते॥<br><br>3224: अत उर्ध्वं निबोधेदं देवानां यष्टुमिच्छताम्। समागमे महाराज ब्रह्मणा वै स्वयम्भुवा॥<br><br>3225: देवाः समेत्य ब्रह्माणं भूमिभागे यियक्षवः। शुभं देशमयाचन्त यजेम इति पार्थिव॥<br><br>3226: देवा ऊचुः भगवंस्त्वं प्रभुर्भूमेः सर्वस्य त्रिदिवस्य च। यजेमहि महाभाग यज्ञं भवदनुज्ञया॥<br><br>3227: नाननुज्ञातभूमिर्हि यज्ञस्य फलमश्नुते। त्वं हि सर्वस्य जगतः स्थावरस्य चरस्य च॥<br><br>3228: प्रभुर्भवसि तस्मात्त्वं समनुज्ञातुमर्हसि। ददानि मेदिनीभागं भवद्भ्योऽहं सुरर्षभाः॥<br><br>3229: ब्रह्मोवाच यस्मिन् देशे करिष्यध्वं यज्ञान् काश्यपनन्दनाः। देवा ऊचुः भगवन् कृतकार्याः स्म यक्ष्महे स्वाप्तदक्षिणैः॥<br><br>3230: इमं तु देशं मुनयः पर्युपासन्ति नित्यदा। ततोऽगस्त्यश्च कण्वश्च भृगुरत्रिर्वृषाकपिः॥<br><br>3231: असितो देवलश्चैव देवयज्ञमुपागमन्। ततो देवा महात्मान ईजिरे यज्ञमच्युतम्॥<br><br>3232: तथा समापयामासुर्यथाकालं सुरर्षभाः। त इष्टयज्ञस्त्रिदशा हिमवत्यचलोत्तमे॥<br><br>3233: पष्ठमंशं क्रतोस्तस्य भूमिदानं प्रचक्रिरे। प्रादेशमात्रं भूमेस्तु यो दद्यादनुपस्कृतम्॥<br><br>3234: न सीदति स कृच्छ्रेषु न च दुर्गाण्यवाप्नुते। शीतवातातपसहां गृहभूमि सुसंस्कृताम्॥<br><br>3235: प्रदाय सुरलोकस्थः पुण्यान्तेऽपि न चाल्यते। मुदितो वसति प्राज्ञः शक्रेण सह पार्थिव॥<br><br>3236: प्रतिश्रयप्रदानाच्च सोऽपि स्वर्गे महीयते। अध्यापककुले जातः श्रोत्रियो नियतेन्द्रियः॥<br><br>3237: गृहे यस्य वसेत् तुष्टः प्रधानं लोकमश्नुते। तथा गवार्थे शरणं शीतवर्षसहं दृढम्॥<br><br>3238: आसप्तमं तारयति कुलं भरतसत्तम। क्षेत्रभूमिं ददल्लोके शुभां श्रियमवाप्नुयात्॥<br><br>3239: रत्नभूमिं प्रदद्यात् तु कुलवंशं प्रवर्धयेत्। न चोषरां न निर्दग्धां महीं दद्यात् कथंचन॥<br><br>3240: न श्मशानपरीतां च न च पापनिषेविताम्। पारक्ये भूमिदेशे तु पितॄणां निर्वपेत् तु यः॥<br><br>3241: तद्भूमिं वापि पितृभिः श्राद्धकर्म विहन्यते। तस्मात् क्रीत्वा महीं दद्यात् स्वल्पामपि विचक्षणः॥<br><br>3242: पिण्डः पितृभ्यो दत्तो वै तस्यां भवति शाश्वतः। अटवीपर्वताश्चैव नद्यस्तीर्थानि यानि च॥<br><br>3243: सर्वाण्यस्वामिकान्याहुन हि तत्र परिग्रहः। इत्येतद् भूमिदानस्य फलमुक्तं विशाम्पते॥<br><br>3244: अतः परं तु गोदानं कीर्तयिष्यामि तेऽनघ। गावोऽधिकास्तपस्विभ्यो यस्मात् सर्वेभ्य एव च। । ३७ तस्मान्महेश्वरो देवस्तपस्ताभिः सहास्थितः। ब्राह्मे लोके वसन्त्येताः सोमेन सह भारत॥<br><br>3245: यां तो ब्रह्मर्षयः सिद्धाः प्रार्थयन्ति परां गतिम्। पयसा हविषा दना शकृता चाथ चर्मणा॥<br><br>3246: अस्थिभिश्चोपकुर्वन्ति शृङ्गैर्वालैश्च भारत। नासां शीतातपौ स्यातां सदैताः कर्म कुर्वते॥<br><br>3247: न वर्षविषयं वापि दुःखमासां भवत्युत। ब्राह्मणैः सहिता यान्ति तस्मात् पारमकं पदम्॥<br><br>3248: एकं गोब्राह्मणं तस्मात् प्रवदन्ति मनीषिणः। रन्तिदेवस्य यज्ञे ता: पशुत्वेनोपकल्पिताः॥<br><br>3249: अतश्चर्मण्वती राजन् गोचर्मभ्यः प्रवर्तिता। पशुत्वाच्च विनिर्मुक्ताः प्रदानायोपकल्पिता:॥<br><br>3250: ता इमा विप्रमुख्येभ्यो यो ददाति महीपते। निस्तरेदापदं कृच्छ्रां विषमस्थोऽपि पार्थिव॥<br><br>3251: गवां सहस्रदः प्रेत्य नरकं न प्रपद्यते। सर्वत्र विजयं चापि लभते मनुजाधिप॥<br><br>3252: अमृतं वै गवां क्षीरमित्याह त्रिदशाधिपः। तस्माद् ददाति यो धेनुममृतं स प्रयच्छति॥<br><br>3253: अग्नीनामव्ययं ह्येतद्धौम्यं वेदविदो विदुः। तस्माद् ददाति यो धेनुं स हौम्यं सम्प्रयच्छति॥<br><br>3254: स्वर्गो वै मूर्तिमानेष वृषभं यो गवां पतिम्। विप्रे गुणयुते दद्यात् स वै स्वर्गे महीयते॥<br><br>3255: प्राणा वै प्राणिनामेते प्रोच्यन्ते भरतर्षभ। तस्माद् ददाति यो धेनुं प्राणानेष प्रयच्छति॥<br><br>3256: गावः शरण्या भूतानामिति वेदविदो विदुः। तस्माद् ददाति यो धेनुं शरणं सम्प्रयच्छति॥<br><br>3257: न वधार्थं प्रदातव्या न कीनाशे न नास्तिके। गोजीविने न दातव्या तथा गौर्भरतर्षभ॥<br><br>3258: ददत् स तादृशानां वै नरो गां पापकर्मणाम्। अक्षयं नरकं यातीत्येवमाहुर्महर्षयः॥<br><br>3259: न कृशां नापवत्सां वा वथ्यां रोगान्वितां तथा। न व्यङ्गां न परिश्रान्तां दद्याद् गां ब्राह्मणाय वै॥<br><br>3260: दशगोसहस्रदो हि शक्रेण सह मोदते। अक्षयाँल्लभते लोकान् नरः शतसहस्रशः॥<br><br>3261: इत्येतद् गोप्रदानं च तिलदानं च कीर्तितम्। तथा भूमिप्रदानं च शृणुष्वाने च भारत॥<br><br>3262: अन्नदानं प्रधानं हि कौन्तेय परिचक्षते। अन्नस्य हि प्रदानेन रन्तिदेवो दिवं गतः॥<br><br>3263: श्रान्ताय क्षुधितायानं यः प्रयच्छति भूमिपः। स्वायम्भुवं महत् स्थानं स गच्छति नराधिप॥<br><br>3264: न हिरण्यैर्न वासोभिर्नान्यदानेन भारत। प्राप्नुवन्ति नराः श्रेयो यथा ह्यन्नप्रदाः प्रभो॥<br><br>3265: अन्नं वै प्रथमं द्रव्यमन्नं श्रीश्च परा मता। अन्नात् प्राणः प्रभवति तेजो वीर्यं बलं तथा॥<br><br>3266: सद्यो ददाति यश्चान्नं सदैकाग्रमना नरः। न स दुर्गाण्यवाप्नोतीत्येवमाह पराशरः॥<br><br>3267: अर्चयित्वा यथान्यायं देवेभ्योऽन्नं निवेदयेत्। यदन्ना हि नरा राजंस्तदन्नास्तस्य देवताः॥<br><br>3268: कौमुदे शुक्लपक्षे तु योऽन्नदानं करोत्युत। स संतरति दुर्गाणि प्रेत्य चानन्त्यमश्नुते॥<br><br>3269: अभुक्त्वातिथये चान्नं प्रयच्छेद् यः समाहितः। स वै ब्रह्मविदां लोकान् प्राप्नुयाद् भरतर्षभ॥<br><br>3270: सुकृच्छ्रामापदं प्राश्चानदः पुरुषस्तरेत्। पापं तरति चैवेह दुष्कृतं चापकर्षति॥<br><br>3271: इत्येदन्नदानस्य तिलदानस्य चैव ह। भूमिदानस्य च फलं गोदानस्य च कीर्तितम्॥<br><br>3272: इत्येदन्नदानस्य तिलदानस्य चैव ह। भूमिदानस्य च फलं गोदानस्य च कीर्तितम्॥<br><br>3273: युधिष्ठिर उवाच श्रुतं दानफलं तात यत् त्वया परिकीर्तितम्। अन्नदानं विशेषेण प्रशस्तमिह भारत॥<br><br>3274: पानीयदानमेवैतत् कथं चेह महाफलम्। इत्येतच्छ्रोतुमिच्छामि विस्तरेण पितामह॥<br><br>3275: भीष्म उवाच हन्त ते वर्तयिष्यामि यथावद् भरतर्षभ। गदतस्तन्ममाघेह शृणु सत्यपराक्रम॥<br><br>3276: पानीयदानात् प्रभृति सर्वं वक्ष्यामि तेऽनघ। यदन्नं यच्च पानीयं सम्प्रदायाश्नुते नरः॥<br><br>3277: न तस्मात् परमं दानं किंचिदस्तीति मे मनः। अन्नात् प्राणभृतस्तात प्रवर्तन्ते हि सर्वशः॥<br><br>3278: तस्मादन्नं परं लोके सर्वलोकेषु कथ्यते। अन्नाद् बलं च तेजश्च प्राणिनां वर्धते सदा॥<br><br>3279: अन्नदानमतस्तस्माच्छ्रेष्ठमाह प्रजापतिः। सावित्र्या ह्यपि कौन्तेय श्रुतं ते वचनं शुभम्॥<br><br>3280: यतश्च यद् यथा चैव देवसत्रे महामते। अन्ने दत्ते नरेणेह प्राणा दत्ता भवन्त्युत॥<br><br>3281: प्राणदानाद्धि परमं न दानमिह विद्यते। श्रुतं हि ते महाबाहो लोमशस्यापि तद्वचः॥<br><br>3282: प्राणान् दत्त्वा कपोताय यत् प्राप्तं शिबिना पुरा। तां गतिं लभते दत्त्वा द्विजस्यान्न विशाम्पते॥<br><br>3283: तस्माद् विशिष्टां गच्छन्ति प्राणदा इति नः श्रुतम्। अन्नं वापि प्रभवति पानीयात् कुरुसत्तम। नीरजातेन हि बिना न किंचित् सम्प्रवर्तते॥<br><br>3284: नीरजातश्च भगवान् सोमो ग्रहगणेश्वरः। अमृतं च सुधा चैव स्वाहा चैव स्वधा तथा॥<br><br>3285: अन्नौषध्यो महाराज वीरुधश्च जलोद्भवाः। यतः प्राणभृतां प्राणा: सम्भवन्ति विशाम्पते॥<br><br>3286: देवानाममृतं ह्यन्नं नागानां च सुधा तथा। पितॄणां च स्वधा प्रोक्ता पशूनां चापि वीरुधः॥<br><br>3287: अन्नमेव मनुष्याणां प्राणानाहुर्मनीषिणः। तच्च सर्वं नरव्याघ्र पानीयात् सम्प्रवर्तते॥<br><br>3288: तस्मात् पानीयदानाद् वै न परं विद्यते क्वचित्। तच्च दद्यान्नरो नित्यं यदीच्छेद् भूतिमात्मनः॥<br><br>3289: धन्यं यशस्यमायुष्यं जलदानमिहोच्यते। शत्रूश्चाप्यधि कौन्तेय सदा तिष्ठति तोयदः॥<br><br>3290: सर्वकामानवाप्नोति कीर्तिं चैव हि शाश्वतीम्। तोयदो मनुजव्याघ्र प्रेत्य चानन्त्यमश्चाति पापेभ्यश्च प्रमुच्यते॥<br><br>3291: स्वर्ग गत्वा महाद्युते। अक्षयान् समवाप्नोति लोकानित्यब्रवीन्मनुः॥<br><br>3292: युधिष्ठिर उवाच तिलानां कीदृशं दानमथ दीपस्य चैव हि। अन्नानां वाससां चैव भूय एव ब्रवीहि मे॥<br><br>3293: अत्राप्युदाहरन्तीममितिहासं पुरातनम्। ब्राह्मणस्य च संवादं यमस्य च युधिष्ठिर॥<br><br>3294: मध्यदेशे महान् ग्रामो ब्राह्मणानां बभूव ह। गङ्गायमुनयोर्मध्ये यामुनस्य गिरेरधः॥<br><br>3295: पर्णशालेति विख्यातो रमणीयो नराधिप। विद्वांसस्तत्र भूयिष्ठा ब्राह्मणाश्चावसंस्तथा। ॥<br><br>3296: अथ प्राह यम: कंचित् पुरुषं कृष्णवाससम्। रक्ताक्षमूर्ध्वरोमाणं काकजङ्घाक्षिनासिकम्॥<br><br>3297: गच्छ त्वं ब्राह्मणग्रामं ततो गत्वा तमानय। अगस्त्यं गोत्रतश्चापि नामतश्चापि शर्मिणम्॥<br><br>3298: शमे निविष्टं विद्वांसमध्यापकमनावृतम्। मा चान्यमानयेथास्त्वं सगोत्रं तस्य पार्श्वतः॥<br><br>3299: स हि तादृग्गुणस्तेन तुल्योऽध्ययनजन्मना। अपत्येषु तथा वृत्ते समस्तेनैव धीमता॥<br><br>3300: तमानय यथोद्दिष्टं पूजा कार्या हि तस्य वै। स गत्वा प्रतिकूलं तच्चकार यमशासनम्॥<br><br>3301: तमाक्रम्यानयामास प्रतिषिद्धो यमेन यः। तस्मै यमः समुत्थाय पूजां कृत्वा च वीर्यवान्॥<br><br>3302: प्रोवाच नीयतामेष सोऽन्य आनीयतामिति। एवमुक्ते तु वचने धर्मराजेन स द्विजः॥<br><br>3303: उवाच धर्मराजानं निर्विण्णोऽध्ययनेन वै। यो मे कालो भवेच्छेषस्तं वसेयमिहाच्युत॥<br><br>3304: यम उवाच नाहं कालस्य विहितं प्राप्नोमीह कथंचन। यो हि धर्मं चरति वै तं तु जानामि केवलम्॥<br><br>3305: गच्छ विप्र त्वमद्यैव आलयं स्व महाद्युते। ब्रूहि सर्वं यथा स्वैरं करवाणि किमच्युत॥<br><br>3306: ब्राह्मण उवाच यत् तत्र कृत्वा सुमहत् पुण्यं स्यात् तद् ब्रवीहि मे। सर्वस्य हि प्रमाणं त्वं त्रैलोक्यस्यापि सत्तम॥<br><br>3307: यम उवाच शृणु तत्त्वेन विप्रर्षे प्रदानविधिमुत्तमम्। तिलाः परमकं दानं पुण्यं चैवेह शाश्वतम्॥<br><br>3308: तिलाश्च सम्प्रदातव्या यथाशक्ति द्विजर्षभ। नित्यदानात् सर्वकामांस्तिला निवर्तयन्त्युत॥<br><br>3309: तिलान् श्राद्धे प्रशंसन्ति दानमेतद्ध्यनुत्तमम्। तान् प्रयच्छस्व विप्रेभ्यो विधिदृष्टेन कर्मणा॥<br><br>3310: वैशाख्यां पौर्णमास्यां तु तिलान् दद्याद् द्विजातिषु। तिला भक्षयितव्याश्च सदा त्वालम्भनं च तैः॥<br><br>3311: कार्यं सततमिच्छद्भिः श्रेयः सर्वात्मना गृहे। तथाऽऽपः सर्वदा देयाः पेयाश्चैव न संशयः॥<br><br>3312: पुष्करिण्यस्तडागानि कूपांश्चैवात्र खानयेत्। एतत् सुदुर्लभतरमिहलोके द्विजोत्तम॥<br><br>3313: आपो नित्यं प्रदेयास्ते पुण्यं ह्येतदनुत्तमम्। प्रपाश्च कार्या दानार्थं नित्यं ते द्विजसत्तम। भुक्तेऽप्यन्नं प्रदेयं तु पानीयं वै विशेषतः॥<br><br>3314: भीष्म उवाच इत्युक्ते स तदा तेन यमदूतेन वै गृहान्। नीतश्च कारयामास सर्वं तद् यमशासनम्॥<br><br>3315: नीत्वा तं यमदूतोऽपि गृहीत्वा शर्मिणं तदा। ययौ स धर्मराजाय न्यवेदयत चापि तम्॥<br><br>3316: तं धर्मराजो धर्मज्ञं पूजयित्वा प्रतापवान्। कृत्वा च संविदं तेन विससर्ज यथागतम्॥<br><br>3317: तस्यापि च यमः सर्वमुपदेशं चकार ह। प्रेत्यैत्य च ततः सर्वं चकारोक्तं यमेन तत्॥<br><br>3318: तथा प्रशंसते दीपान् यमः पितृहितेप्सया। तस्माद् दीपप्रदो नित्यं संतारयति वै पितॄन्। ॥<br><br>3319: दातव्याः सततं दीपास्तस्माद् भरतसत्तमा देवतानां पितॄणां च चक्षुष्यं चात्मनां विभो॥<br><br>3320: रत्नदानं च सुमहत् पुण्यमुक्तं जनाधिप। यस्तान् विक्रीय यजते ब्राह्मणो ह्यभयंकरम्॥<br><br>3321: यद् वै ददाति विप्रेभ्यो ब्राह्मणः प्रतिगृह्य वै। उभयोः स्यात् तदक्षय्यं दातुरादातुरेव च॥<br><br>3322: यो ददाति स्थितः स्थित्यां तादृशाय प्रतिग्रहम्। उभयोरक्षयं धर्मं तं मनुः प्राह धर्मवित्॥<br><br>3323: वाससां सम्प्रदानेन स्वदारनिरतो नरः। सुवस्त्रश्च सुवेषश्च भवतीत्यनुशुश्रुम॥<br><br>3324: गाव: सुवर्णं च तथा तिलाश्चैवानुवर्णिताः। बहुशः पुरुषव्याघ्र वेदप्रामाण्यदर्शनात्॥<br><br>3325: विवाहांश्चैव कुर्वीत पुत्रानुत्पादयेत च। पुत्रलाभो हि कौरव्य सर्वलाभाद् विशिष्यते॥<br><br>3326: युधिष्ठिर उवाच भूय एवं कुरुश्रेष्ठ दानानां विधिमुत्तमम्। कथयस्व महाप्राज्ञ भूमिदानं विशेषतः॥<br><br>3327: पृथिवीं क्षत्रियो दद्याद् ब्राह्मणायेष्टिकर्मिणे। विधिवत् प्रतिगृह्णीयान्न त्वन्यो दातुमर्हति॥<br><br>3328: सर्ववर्णस्तु यच्छक्यं प्रदातुं फलकाक्षिभिः। वेदे वा यत् समाख्यातं तन्मे व्याख्यातुमर्हसि॥<br><br>3329: भीष्म उवाच तुल्यानामानि देयानि त्रीणि तुल्यफलानि च। सर्वकामफलानीह गावः पृथ्वी सरस्वती॥<br><br>3330: यो ब्रूयाच्चापि शिष्याय धां ब्राह्मीं सरस्वतीम्। पृथिवीगोप्रदानाभ्यां तुल्यं स फलमश्नुते॥<br><br>3331: तथैव गाः प्रशंसन्ति न तु देयं ततः परम्। संनिकृष्टफलास्ता हि लघ्वाश्च युधिष्ठिर॥<br><br>3332: मातरः सर्वभूतानां गावः सर्वसुखप्रदाः। वृद्धिमाकाक्षत नित्यं गावः कार्याः प्रदक्षिणाः॥<br><br>3333: संताड्या न तु पादेन गवां मध्ये न च व्रजेत्। मङ्गलायतनं देव्यस्तस्मात् पूज्याः सदैव हि॥<br><br>3334: प्रचोदनं देवकृतं गवां कर्मसु वर्तताम्। पूर्वमेवाक्षरं चान्यदभिधेयं ततः परम्॥<br><br>3335: प्रचारे वा निवाते वा बुधो नोद्वेजयेत गाः। तृषिता ह्यभिवीक्षन्त्यो नरं हन्युः सबान्धवम्॥<br><br>3336: पितृसद्मानि सततं देवतायतनानि च। पूयन्ते शकृता यासां पूतं किमधिकं ततः॥<br><br>3337: घासमुष्टिं परगवे दद्यात् संवत्सरं यः। अकृत्वा स्वयमाहारं व्रतं तत् सार्वकामिकम्॥<br><br>3338: तु स हि पुत्रान् यशोऽर्थं च श्रियं चाप्यधिगच्छति। नाशयत्यशुभं चैव दुःस्वप्नं चाप्यपोहति॥<br><br>3339: युधिष्ठिर उवाच देयाः किंलक्षणा गावः काश्चापि परिवर्जयेत्। कीदृशाय प्रदातव्या न देयाः कीदृशाय च॥<br><br>3340: भीष्म उवाच असवृत्ताय पापाय लुब्धायानृतवादिने। हव्यकव्यव्यपेताय न देया गौः कथंचन॥<br><br>3341: भिक्षवे बहुपुत्राय श्रोत्रियायाहिताग्नये। दत्त्वां दशगवां दाता लोकानाप्नोत्यनुत्तमान्॥<br><br>3342: यश्चैव धर्मं कुरुते तस्य धर्मफलं च यत्। सर्वस्यैवांशभाग् दाता तं निमित्तं प्रवृत्तयः॥<br><br>3343: यश्चैवमुत्पादयते यश्चैनं त्रायते भयात्। यश्चास्य कुरुते वृत्तिं सर्वं ते पितरस्त्रयः॥<br><br>3344: कल्मषं गुरुशुश्रूषा हन्ति मानो महद् यशः। अपुत्रतां त्रयः पुत्रा आवृत्तिं दश धेनवः॥<br><br>3345: वेदान्तनिष्ठस्य बहुश्रुतस्य प्रज्ञानतृप्तस्य जितेन्द्रियस्य। शिष्टस्य दान्तस्य यतस्य चैव भूतेषु नित्यं प्रियवादिनश्च॥<br><br>3346: न्मृदुश्च शान्तो ह्यतिथिप्रियश्च। वृत्तिं द्विजायातिसृजेत तस्मै यस्तुल्यशीलश्च सपुत्रदारः॥<br><br>3347: शुभे पात्रे ये गुणा गोप्रदाने तावान् दोषो ब्राह्मणस्वापहारे। सर्वावस्थं ब्राह्मणस्वापहारो दाराश्चैषां दूरतो वर्जनीयाः॥<br><br>3348: भीष्म उवाच अत्रैव कीर्त्यते सद्भिाह्मणस्वाभिमर्शने। नृगेण सुमहत् कृच्छ्रे यदवाप्तं कृरूद्वह। ॥<br><br>3349: निविशन्त्यां पुरा पार्थ द्वारवत्यामिति श्रुतिः। अदृश्यत महाकूपस्तृणवीरुत्समावृतः॥<br><br>3350: प्रयत्नं तत्र कुर्वाणास्तस्मात् कूपाज्जलार्थिनः। श्रमेण महत. युक्तास्तस्मिंस्तोये सुसंवृते॥<br><br>3351: ददृशुस्ते महाकायं कृकलासमवस्थितम्। तस्य चोद्धरणे यत्नमकुर्वंस्ते सहस्रशः॥<br><br>3352: प्रग्रहैश्चर्मपट्टैश्च तं बद्ध्वा पर्वतोपमम्। नाशक्नुवन् समुद्धर्तुं ततो जग्मुर्जनार्दनम्॥<br><br>3353: खमावृत्योदपानस्य कृकलासः स्थितो महान्। तस्य नास्ति समुद्धर्तेत्येतत् कृष्णे न्यवेदयन्॥<br><br>3354: माधव उवाच स वासुदेवेन समुद्धृतश्च पृष्टश्च कार्यं निजगाद राजा। नृगस्तदाऽऽत्मानमथो न्यवेदयत् पुरातनं यज्ञसहस्रयाजिनम्॥<br><br>3355: तथा ब्रुवाणं तु तमाह माधवः शुभं त्वया कर्म कृतं न पापकम्। कथं भवान् दुर्गतिमीदृशीं गतो नरेन्द्र तद् ब्रूहि किमेतदीदृशम्॥<br><br>3356: शतं सहस्राणि गवां शतं पुन: पुनः शतान्यष्टशतायुतानिा त्वया पुरा दत्तमितीह शुश्रुम नृप द्विजेभ्यः क्व तु तद् गतं तव॥<br><br>3357: नृगस्ततोऽब्रवीत् कृष्णं ब्राह्मणस्याग्निहोत्रिणः। प्रोषितस्य परिभ्रष्टा गौरेका मम गोधने॥<br><br>3358: गवां सहस्र संख्याता तदा सा पशुपैर्मम। सा ब्राह्मणाय दत्ता प्रेत्यार्थमभिकाइक्षता॥<br><br>3359: मे अपश्यत् परिमार्गश्च तां गां परगृहे द्विजः। ममेयमिति चोवाच ब्राह्मणो यस्य साभवत्॥<br><br>3360: तावुभौ समनुप्राप्तौ विवदन्तो भृशज्वरौ। भवान् दाता भवान् हर्तेत्यथ तौ मामवोचताम्॥<br><br>3361: शतेन शतसंख्येन गवां विनिमयेन वै। याचे प्रतिग्रहीतारं स तु मामब्रवीदिदम्॥<br><br>3362: देशकालोपसम्पन्ना दोग्ध्री शान्तातिवत्सला। स्वादुक्षीरप्रदा धन्या मम नित्यं निवेशने॥<br><br>3363: कृतं च भरते सा गौर्मम पुत्रमपस्तनम्। न सा शक्या मया दातुमित्युक्त्वा स जगाम ह॥<br><br>3364: ततस्तमपरं विप्रं याचे विनिमयेन वै। गवां शतसहस्रं हि तत्कृते गृह्यतामिति॥<br><br>3365: न राज्ञां प्रतिगृह्णामि शक्तोऽहं स्वस्य मार्गणे। सैव गौर्दीयतां शीघ्रं ममेति मधुसूदन॥<br><br>3366: रुक्ममश्वांश्च ददतो रजतस्यन्दनांस्तथा। न जग्राह ययौ चापि तदा स ब्राह्मणर्षभः॥<br><br>3367: एतस्मिन्नेव काले तु चोदितः कालधर्मणा। पितृलोकमहं प्राप्य धर्मराजमुपागमम्॥<br><br>3368: यमस्तु पूजयित्वा मां ततो वचनमब्रवीत्। नान्तः संख्यायते राजंस्तव पुण्यस्य कर्मणः॥<br><br>3369: अस्ति चैव कृतं पापमज्ञानात् तदपि त्वया। चरस्व पापं पश्चाद् वा पूर्वं वा त्वं यथेच्छसि॥<br><br>3370: रक्षितास्मीति चोक्तं ते प्रतिज्ञा चानृता तव। ब्राह्मणस्वस्य चादानं द्विविधस्ते व्यतिक्रमः॥<br><br>3371: पूर्वं कृच्छ्रे चरिष्येऽहं पश्चाच्छुभमिति प्रभो। धर्मराजं ब्रुवन्नेवं पतितोऽस्मि महीतले॥<br><br>3372: अश्रौषं पतितश्चाहं यमस्योच्चैः प्रभाषतः। वासुदेवः समुद्धर्ता भविता ते जनार्दनः॥<br><br>3373: पूर्णे वर्षसहस्रान्ते क्षीणे कर्मणि दुष्कृते। प्राप्स्यसे शाश्वतान्लोकाञ्जितान् स्वेनैव कर्मणा। । कूपेऽऽत्मानमधःशीर्षमपश्यं पतितश्च ह। तिर्यग्योनिमनुप्राप्तं न च मामजहात् स्मृतिः॥<br><br>3374: त्वया तु तारितोऽस्म्यद्य किमन्यत्र तपोबलात्। अनुजानीहि मां कृष्ण गच्छेयं दिवमद्य वै॥<br><br>3375: अनुज्ञात: स कृष्णेन नमस्कृत्य जनार्दनम्। दिव्यमास्थाय पन्थानं ययौ दिवमरिंदमः॥<br><br>3376: ततस्तस्मिन् दिवं याते नृगे भरतसत्तम। वासुदेव इमं श्लोकं जगाद कुरुनन्दन॥<br><br>3377: ब्राह्मणस्वं न हर्तव्यं पुरुषेण विजानता। ब्राह्मणस्वं हृतं हन्ति नृगं ब्राह्मणगौरिव॥<br><br>3378: सतां समागमः सद्भिर्नाफलः पार्थ विद्यते। विमुक्तं नरकात् पश्य नृगं साधुसमागमात्॥<br><br>3379: प्रदानफलवत् तत्र द्रोहस्तत्र तथाफलः। अपचारं गवां तस्माद् वर्जयेत युधिष्ठिर। ॥<br><br>3380: युधिष्ठिर उवाच दत्तानां फलसम्प्राप्तिं गवां प्रब्रूहि मेऽनघ। विस्तरेण महाबाहो न हि तृष्यामि कथ्यताम्॥<br><br>3381: भीष्म उवाच अत्राप्युदाहरन्तीममितिहासं पुरातनम्। ऋषेरुद्दालकेर्वाक्यं नाचिकेतस्य चोभयोः॥<br><br>3382: ऋषिरुद्दालकिर्दीक्षामुपगम्य ततः सुतम्। त्वं मामुपचरस्वेति नाचिकेतमभाषत॥<br><br>3383: समाप्ते नियमे तस्मिन् महर्षिः पुत्रमब्रवीत्। उपस्पर्शनसक्तस्य स्वाध्यायाभिरतस्य च॥<br><br>3384: इध्मा दर्भाः सुमनसः कलशश्चातिभोजनम्। विस्मृतं मे तदादाय नदीतीरादिहाव्रज॥<br><br>3385: गत्वानवाप्य तत् सर्वं नदीवेगसमाप्लुतम्। न पश्यामि तदित्येवं पितरं सोऽब्रवीन्मुनिः॥<br><br>3386: क्षुत्पिपासाश्रमाविष्टो मुनिरुद्दालकिस्तदा। यमं पश्येति तं पुत्रमशपत् स महातपाः॥<br><br>3387: तथा स पित्राभिहतो वाग्वज्रेण कृताञ्जलिः। प्रसीदेति ब्रुवन्नेव गतसत्त्वोऽपतद् भुवि॥<br><br>3388: नाचिकेतं पिता दृष्ट्वा पतितं दुःखमूच्छितः। किं मया कृतमित्युक्त्वा निपपात महीतले॥<br><br>3389: तस्य दुःखपरीतस्य स्वं पुत्रमनुशोचतः। व्यतीतं तदहःशेषं सा चोग्रा तत्र शर्वरी॥<br><br>3390: पित्र्येणाश्रुप्रपातेन नाचिकेतः कुरूद्वह। प्रास्पन्दच्छयने कौश्ये वृष्ट्या सस्यमिवाप्लुतम्॥<br><br>3391: स पर्यपृच्छत् तं पुत्रं क्षीणं पर्यागतं पुनः। दिव्यैर्गन्धैः समादिग्धं क्षीणस्वप्नमिवोत्थितम्॥<br><br>3392: अपि पुत्र जिता लोकाः शुभास्ते स्वेन कर्मणा। दिष्ट्या चासि पुनः प्राप्तो न हि ते मानुषं वपुः। । प्रत्यक्षदर्शी सर्वस्य पित्रा पृष्टो महात्मना। स तां वार्ता पितुर्मध्ये महर्षीणां न्यवेदयत्॥<br><br>3393: कुर्वन् भवच्छासनमाशु यातो ह्यहं विशालां रुचिरप्रभावाम्। वैवस्वतीं प्राप्य सभामपश्यं सहस्रशो योजनहेमभासम्॥<br><br>3394: दृष्ट्वैव मामभिमुखमापतन्तं देहीति स शासनमादिदेश। वैवस्वतोऽादिभिरहणैश्च भवत्कृते पूजयामास मां सः॥<br><br>3395: ततस्त्वहं तं शनकैरवोचं वृतः सदस्यैरभिपूज्यमानः। प्राप्तोऽस्मि ते विषयं धर्मराज लोकानों यानहं तान् विधत्सव॥<br><br>3396: यमोऽब्रवीन्मां न मृतोऽसि सौम्य यमं पश्येत्याह स त्वां तपस्वी। पिता प्रदीप्ताग्निसमानतेजा न तच्छक्यमनृतं विप्र कर्तुम्॥<br><br>3397: दृष्टस्तेऽहं प्रतिगच्छस्व तात शोचत्यसौ तव देहस्य कर्ता। ददानि किं चापि मन:प्रणीतं प्रियातिधेस्तव कामान् वृणीष्व॥<br><br>3398: तेनैवमुक्तस्तमहं प्रत्यवोचं प्राप्तोऽस्मि ते विषयं दुर्निवर्त्यम्। इच्छाम्यहं पुण्यकृतां समृद्धान् लोकान् द्रष्टुं यदि तेऽहं वरार्हः॥<br><br>3399: तु यानं समारोप्य मां स देवो वाहैर्युक्तं सुप्रभं भानुमत् तत्। संदर्शयामास तदात्मलोकान् सर्वोस्तथा पुण्यकृतां द्विजेन्द्र॥<br><br>3400: अपश्यं तत्र वेश्मानि तैजसानि महात्मनाम्। नानासंस्थानरूपाणि सर्वरत्नमयानि च॥<br><br>3401: चन्द्रमण्डलशुभ्राणि किङ्किणीजालवन्ति च। अनेकशतभौमानि सान्त लवनानि च। ॥<br><br>3402: वैदूर्यार्कप्रकाशनि रूप्यरुक्ममयानि च। तरुणादित्यवर्णानि स्थावराणि चराणि च॥<br><br>3403: भक्ष्यभोज्यमयान्शैलान् वासांसि शयनानि च। सर्वकामफलांश्चैव वृक्षान् भवनसंस्थितान्॥<br><br>3404: नद्यो वीथ्यः सभा वाप्यो दीर्घिकाश्चैव सर्वशः। घोषवन्ति च यानानि युक्तान्यथ सहस्रशः॥<br><br>3405: क्षीरस्रवा वै सरितो गिरीश्च सर्पिस्तथा विमलं चापि तोयम्। नदृष्टपूर्वान् सुबहूनपश्यम्॥<br><br>3406: मवोचं वै प्रभविष्णुं पुराणम्। क्षीरस्यैताः सर्पिषश्चैव नद्यः शश्वत्स्रोताः कस्य भोज्याः प्रदिष्टा॥<br><br>3407: यम उवाच यमोऽब्रवीद् विद्धि भोज्यास्त्वमेता ये दातारः साधवो गोरसानाम्। अन्ये लोकाः शाश्वता वीतशोकैः समाकीर्णा गोप्रदाने रतानाम्॥<br><br>3408: न त्वेतासां दानमात्रं प्रशस्तं पात्रं कालो गोविशेषे विधिश्च। ज्ञात्वां देयं विप्र गवान्तरं हि दुःखं ज्ञातुं पावकादित्यभूतम्॥<br><br>3409: स्वाध्यायवान् योऽतिमात्रं तपस्वी वैतानस्थो ब्राह्मणः पात्रमासाम्। कृच्छ्रोत्सृष्टाः योषणाभ्यागताश्च द्वारैरेतैर्गोविशेषाः प्रशस्ताः॥<br><br>3410: तिस्रो राज्यस्त्वद्भिपोष्य भूमौ तृप्ता गावस्तर्पितेभ्यः प्रदेयाः। स्त्र्यहं दत्त्वा गोरसैर्वर्तितव्यम्॥<br><br>3411: दत्त्वा धेनुं सुव्रता कांस्यदोहां कल्याणवत्सामलायिनी च। स्तावद् वर्षाण्यश्नुते स्वर्गलोकम्॥<br><br>3412: तथानड्वाहं ब्राह्मणेभ्यः प्रदाय दान्तं धुर्यं बलवन्तं युवानम्। कुलानुजीव्यं वीर्यवन्तं बृहन्तं भुङ्क्ते लोकान् सम्मितान् धेनुदस्य॥<br><br>3413: गोषु क्षान्तं गोशरण्यं कृतज्ञं वृत्तिग्लानं तादृशं पात्रमाहुः। वृद्धे ग्लाने सम्भ्रमे वा महार्थे कृष्यर्थं वा होम्यहेतोः प्रसूत्याम्॥<br><br>3414: गुर्वर्थं वा बालपुष्ट्याभिषणां गां वै दातुं देशकालोऽविशिष्टः। अन्तर्ज्ञाताः सक्रयज्ञानलब्धाः प्राणक्रीता निर्जिता यौतकाच॥<br><br>3415: नचिकेता उवाच श्रुत्वा वैवस्वतवचस्तमहं पुनरब्रुवम्। अभावे गोप्रदातॄणां कथं लोकान् हि गच्छति॥<br><br>3416: ततोऽब्रवीद् यमो धीमान् गोप्रदानपरां गतिम्। गोप्रदानानुकल्पं तु गामृते सन्ति गोप्रदाः॥<br><br>3417: अलाभे यो गवां दद्याद् घृतधेनुं यतव्रतः। तस्यैता घृतवाहिन्यः क्षरन्ते वत्सला इव॥<br><br>3418: घृतालाभे तु यो दद्यात् तिलधेनुं यतव्रतः। स दुर्गात् तारितो धेन्वा क्षीरनद्यां प्रमोदते॥<br><br>3419: तिलालाभे तु यो दद्याज्जलधेनुं यतव्रतः। स कामप्रवहां शीतां नदीमेतामुपाश्नुते॥<br><br>3420: एवमेतानि मे तत्र धर्मराजो न्यदर्शयत्। दृष्ट्वा च परमं हर्षमवापमहमच्युत॥<br><br>3421: निवेदये चाहमिमं प्रियं ते क्रतुर्महानल्पधनप्रचारः। प्राप्तो मया तात स मत्प्रसूतः। प्रपत्स्यते वेदविधिप्रवृत्तः॥<br><br>3422: शापो ह्ययं भवतोऽनुग्रहाय प्राप्तो मया यत्र दृष्ट्वा यमो वै। दानव्युष्टिं तत्र दृष्ट्वा महात्मन् नि:संदिग्धान् दानधर्मोश्चरिष्ये॥<br><br>3423: इदं च मामब्रवीद् धर्मराजः पुनः पुनः सम्प्रहृष्टो महर्षे दानेन यः प्रयतोऽभूत् सदैव विशेषतो गोप्रदानं च कुर्यात्॥<br><br>3424: शुद्धो ह्यर्थो नावमन्यस्व धर्मान् पात्रे देयं देशकालोपपन्ने। तस्माद् गावस्ते नित्यमेव प्रदेया मा भूच्च ते संशयः कश्चिदत्र॥<br><br>3425: एताः पुरा ह्यददन्नित्यमेव शान्तात्मानो दानपथे निविष्टाः। स्ते वै दानं प्रददुश्चैव शक्त्या॥<br><br>3426: काले च शक्त्या मत्सरं वर्जयित्वा शुद्धात्मानः श्रद्धिनः पुण्यशीलाः। दत्त्वा गां वै लोकममुं प्रपन्ना देदीप्यन्ते पुण्यशीलास्तु नाके॥<br><br>3427: एतद् दानं न्यायलब्धं द्विजेभ्यः पात्रे दत्तं प्रापणीयं परीक्ष्य। काम्याष्टम्या वर्तितव्यं दशाह रसैर्गवां शकृता प्रस्रवैर्वा॥<br><br>3428: र्वेदावाप्तिर्गोयुगस्य प्रदाने। तीर्थावाप्तिर्गोप्रयुक्तप्रदाने पापोत्सर्गः कपिलायाः प्रदाने॥<br><br>3429: गामप्येकां कपिलां सम्प्रदाय न्यायोपेतां कलुषाद् विप्रमुच्येत्। गवां रसात् परमं नास्ति किंचिद् गवां प्रदानं सुमहद् वदन्ति॥<br><br>3430: गावो लोकांस्तारयन्ति क्षरन्त्यो गावश्चान्नं संजनयन्ति लोके। यस्तं जानन गवां हार्दमेति स वै गन्ता निरयं पापचेताः॥<br><br>3431: यैस्तद् दत्तं गोसहस्रं शतं वा दशार्धं वा दश वा साधुवत्सम्। अप्येका वै साधवे ब्राह्मणाय सास्यामुष्मिन् पुण्यतीर्था नदी वै॥<br><br>3432: प्राप्त्या पुष्ट्या लोकसंरक्षणेन गावस्तुल्याः सूर्यपादैः पृथिव्याम्। स्तस्माद् गोदः सूर्य इवावभाति॥<br><br>3433: गुरुं शिष्यो वरयेद् गोप्रदाने स वै गन्ता नियतं स्वर्गमेव। विधिज्ञानं सुमहान् धर्म एष विधिं ह्याद्यं विधयः संविशन्ति॥<br><br>3434: इदं दानं न्यायलब्धं द्विजेभ्यः पात्रे दत्त्वा प्रापयेथाः परीक्ष्य। त्वय्याशंसन्त्यमरा मानवाश्च वयं चापि प्रसृते पुण्यशीले॥<br><br>3435: इत्युक्तोऽहं धर्मराजं द्विजर्षे धर्मात्मानं शिरसाभिप्रणम्य। अनुज्ञातस्तेन वैवस्वतेन प्रत्यागमं भगवत्पादमूलम्॥<br><br>3436: युधिष्ठिर उवाच उक्तं ते गोप्रदानं वै नाचिकेतमृषि प्रति। माहात्म्यमपि चैवोक्तमुद्देशेन गवां प्रभो॥<br><br>3437: नृगेण च महदुःखमनुभूतं महात्मना। एकापराधदज्ञानात् पितामह महामते॥<br><br>3438: द्वारवत्यां यथा चासौ निविशन्त्यां समुद्धतः। मोक्षहेतुरभूत् कृष्णस्तदप्यवधृतं मया। ॥<br><br>3439: किं त्वस्ति मम संदेहो गवां लोकं प्रति प्रभो। तत्त्वतः श्रोतुमिच्छामि गोदा यत्र वसन्त्युत॥<br><br>3440: भीष्म उवाच अत्राप्युदाहरन्तीममितिहासं पुरातनम्। यथापृच्छत् पद्मयोनिमेतदेव शतक्रतुः॥<br><br>3441: शक्र उवाच स्वर्लोकवासिनां लक्ष्मीमभिभूय स्वयार्चिषा। गोलोकवासिनः पश्ये व्रजतः संशयोऽत्र मे॥<br><br>3442: कीदृशा भगवॅल्लोका गवां तद् ब्रूहि मेऽनघ। यानावसन्ति दातार एतदिच्छामि वेदितुम्॥<br><br>3443: कीदृशाः किंफलाः किंस्वित् परमस्तत्र को गुणः। कथं च पुरुषास्तत्र गच्छन्ति विगतज्वराः॥<br><br>3444: कियत्कालं प्रदानस्य दाता च फलमश्नुते। कथं बहुविधं दानं स्यादल्पमपि वा कथम्॥<br><br>3445: बह्वीनां कीदृशं दानमल्पानां वापि कीदृशम्। अदत्त्वा गोप्रदाः सन्ति केन वा तच्च शंस मे॥<br><br>3446: कथं वा बहुदाता स्यादल्पदात्रा समः प्रभो। अल्पप्रदाता बहुदः कथं स्वित् स्यादिहेश्वर॥<br><br>3447: कीदृशी दक्षिणा चैव गोप्रदाने विशिष्यते। एतत् तथ्येन भगवन् मम शंसितुमर्हसि॥<br><br>3448: पितामह उवाच योऽयं प्रश्नस्त्वया पृष्टो गोप्रदानादिकारितः। नास्ति प्रष्टास्ति लोकेऽस्मिंस्त्वत्तोऽन्योहि शतक्रतो॥<br><br>3449: सन्ति नानाविधा लोका यांस्त्वं शक्र न पश्यसि। पश्यामियानहं लोकानेकपत्न्यश्च याः स्त्रियः॥<br><br>3450: कर्मभिश्चापि सुशुभैः सुव्रता ऋषयस्तथा। सशरीरा हि तान् यान्ति ब्राह्मणाः शुभबुद्धयः॥<br><br>3451: शरीरन्यासमोक्षेण मनसा निर्मलेन च। स्वप्नभूतांश्च ताल्लोकान् पश्यन्तीहापि सुव्रताः॥<br><br>3452: ते तु लोकाः सहस्राक्ष शृणु यादृग्गुणान्विताः। न तत्र क्रमते कालो न जरा न च पावकः॥<br><br>3453: तथा नास्त्यशुभं किंचिन्न व्याधिस्तत्र न क्रमः। यद् यच्च गावो मनसा तस्मिन् वान्छन्ति वासव॥<br><br>3454: तत् सर्वं प्राप्नुवन्ति स्म मम प्रत्यक्षदर्शनात्। कामगाः कामचारिण्यः कामात् कामांश्च भुञ्जते॥<br><br>3455: वाप्यः सरांसि सरितो विविधानि वनानि च। गृहाणि पर्वताश्चैव यावद्र्व्यं च किंचन॥<br><br>3456: मनोज्ञं सर्वभूतेभ्यः सर्वतन्त्रं प्रदृश्यत। ईदृशाद् विपुलाल्लोकान्नास्ति लोकस्तथाविधः॥<br><br>3457: तत्र सर्वसहाः क्षान्ता वत्सला गुरुवर्तिनः। अहङ्कारैर्विरहिता यान्ति शक्र नरोत्तमाः॥<br><br>3458: यः सर्वमांसानि न भक्षयीत पुमान् सदा भावितो धर्मयुक्तः। मातापित्रोरर्चिता सत्ययुक्तः शुश्रूषिता ब्राह्मणानामनिन्द्यः। ॥<br><br>3459: अक्रोधनो गोषु तथा द्विजेषु धर्मे रतो गुरुशुश्रूषकश्चा यावज्जीवं सत्यवृत्ते रतश्च दाने रतो यः क्षमी चापराधे॥<br><br>3460: मृदुर्दान्तो देवपरायणश्च सर्वातिथिश्चापि तथा दयावान्। ईदृग्गुणो मानवस्तं प्रयाति लोकं गवां शाश्वतं चाव्ययं च॥<br><br>3461: न पारदारी पश्यति लोकमेतं न वै गुरुघ्नो न मृषा सम्प्रलापी। सदा प्रवादी ब्राह्मणेष्वात्तवैरो दोषैरेतैर्यश्च युक्तो दुरात्मा॥<br><br>3462: न मित्रधुड्नैकृतिकः कृतघ्नः शठोऽनृजुर्धर्मविद्वेषश्च। न ब्रह्महा मनसापि प्रपश्येद् गवां लोकं पुण्यकृतां निवासम्॥<br><br>3463: एतत् ते सर्वमाख्यातं निपुणेन सुरेश्वर। गोप्रदानरतानां तु फलं शृणु शतक्रतो॥<br><br>3464: दायाद्यलब्धैरथैयो गाः क्रीत्वा सम्प्रयच्छति। धर्मार्जितान् धनैः क्रीतान् स लोकानाप्नुतेऽयान्॥<br><br>3465: यो वै द्यूतेधनं जित्वा गाः क्रीत्वा सम्प्रयच्छति। स दिव्यमयुतं शक्र वर्षाणां फलमश्नुते॥<br><br>3466: दायाद्याद्याः स्म वै गावो न्यायपूर्वैरुपार्जिताः। प्रदद्यात् ताः प्रदातॄणां सम्भवन्त्यपि च धुवाः॥<br><br>3467: प्रतिगृह्य तु यो दद्याद् गाः संशुद्धेन चेतसा। तस्यापीहक्षियाल्लोकान् ध्रुवान् विद्धि शचीपते। । जन्मप्रभृति सत्यं च यो ब्रूयानियतेन्द्रियः। गुरुद्विजसहः क्षान्तस्तस्य गोभिः समा गतिः॥<br><br>3468: न जातु ब्राह्मणो वाच्यो यदवाच्यं शचीपते। मनसा गोषु न दुह्येद् गोवृत्तिर्गोऽनुकल्पकः॥<br><br>3469: सत्ये धर्मे च निरतस्तस्य शक्र फलं शृणु। गोसहस्रेण समिता तस्य धेनुर्भवत्युत॥<br><br>3470: क्षत्रियस्य गुणैरेतैरपि तुल्यफलं शृणु। तस्यापि द्विजतुल्या गौर्भवतीति विनिश्चयः॥<br><br>3471: वैश्यस्यैते यदि गुणास्तस्य पञ्चशतं भवेत्। शूद्रस्यापि विनीतस्य चतुर्भागफलं स्मृतम्॥<br><br>3472: एतच्चैनं योऽनुतिष्ठेत युक्तः सत्ये रतो गुरुशुश्रूषया च। दक्षः क्षान्तो देवतार्थी प्रशान्तः शुचिर्बुद्धो धर्मशीलोऽनहंवाद॥<br><br>3473: महत् फलं प्राप्यते स द्विजाय दत्त्वा दोग्ध्रीं विधिनानेन धेनुम्। नित्यं दद्यादेकभक्तः सदा च सत्ये स्थितो गुरुशुश्रूषिता च॥<br><br>3474: वेदाध्यायी गोषु यो भक्तिमांश्च नित्यं दत्त्वा योऽभिनन्देत गाश्च। आजातितो यश्च गवां नमेत इदं फलं शक्र निबोध तस्य॥<br><br>3475: यत् स्यादिष्ट्वा राजसूये फलं तु यत् स्यादिष्ट्वा बहुना काञ्चनेन। एतत् तुल्यं फलमप्याहुरग्र्यं सर्वे सन्तस्त्वृषयो ये च सिद्धाः॥<br><br>3476: योऽग्रं भक्तं किंचिदप्राश्य दद्याद् गोभ्यो नित्यं गोव्रती सत्यवादी। शान्तोऽलुब्धो गोसहस्रस्य पुण्यं संवत्सरेणाप्नुयात् सत्यशीलः॥<br><br>3477: यदेकभक्ततदश्नीयाद् दद्यादेकं गवां च यत्। दशवर्षाण्यनन्तानि गोव्रती गोऽनुकम्पकः॥<br><br>3478: एकेनैव च भक्तेन यः क्रीत्वा गां प्रयच्छति। यावन्ति तस्या रोमाणि सम्भवन्ति शतक्रतो॥<br><br>3479: तावत् प्रदानात् स गवां फलमाप्नोति शाश्वतम्। ब्राह्मणस्य फलं हीदं क्षत्रियस्य तु वै शृणु॥<br><br>3480: पञ्चवार्षिकमेवं तु क्षत्रियस्य फलं स्मृतम्। ततोऽर्धेन तु वैश्यस्य शूद्रो वैश्यार्धतः स्मृतः॥<br><br>3481: यश्चात्वविक्रयं कृत्वा गाः क्रीत्वा सम्प्रयच्छति। यावत् संदर्शयेद् गां वै स तावत् फलमश्नुते॥<br><br>3482: रोम्णि रोम्णि महाभाग लोकाश्चास्याऽक्षयाः स्मृताः। संग्रामेष्वर्जयित्वा तु यो वै गाः सम्प्रयच्छति। आत्मविक्रयतुल्यास्ताः शाश्वता विद्धि कौशिक॥<br><br>3483: ३६ अभावे यो गवां दद्यात् तिलधेनुं यतव्रतः। दुर्गात् स तारितो धेन्वा क्षीरनद्यां प्रमोदते॥<br><br>3484: न त्वेवासां दानमात्रं प्रशस्तं पात्रं कालो गोविशेषे विधिश्च। कालज्ञानं विप्र गवान्तरं हि दुःखं ज्ञातुं पावकादित्यभूतम्॥<br><br>3485: स्वाध्यायाढ्यं शुद्धयोनि प्रशान्तं वैतानस्थं पापभीरूं बहुज्ञम्। गोषु क्षान्तं नातितीक्ष्णं शरण्यं वृत्तिग्लानं तादृशं पात्रमाहुः॥<br><br>3486: वृत्तिग्लाने सीदति चातिमात्रं कृष्यर्थे वा होम्यहेतोः प्रसूतेः। गुर्वर्थं वा बालसंवृद्धये वा धेनुं दद्याद् देशकालेऽविशिष्टे॥<br><br>3487: अन्तर्ज्ञाताः सक्रयज्ञानलब्धाः प्राणैः क्रीतास्तेजसा यौतकाश। कृच्छ्रोत्सृष्टाः पोषणाभ्यागताश्च द्वारैरेतैर्गोविशेषः प्रशस्ताः॥<br><br>3488: बलान्विताः शीलवयोपपन्नाः सर्वाः प्रशंसन्ते सुगन्धवत्यः। यथा हि गङ्गा सरितां वरिष्ठा तथार्जुनीनां कपिला वरिष्ठा॥<br><br>3489: तिस्रो रात्रीस्त्वद्भिपोष्य भूमौ तृप्ता गावस्तर्पितेभ्यः प्रदेयाः। स्त्र्यहं दत्त्वा गोरसैर्वर्तितव्यम्॥<br><br>3490: दत्त्वा धेनुं सुव्रतां साधुदोहां कल्याणवत्सामपलायिनीं च। स्तावन्ति वर्षाणि भवन्त्यमुत्र॥<br><br>3491: तथानड्वाहं ब्राह्मणाय प्रदाय धुर्यं युवानं बलिनं विनीतम्। हलस्य वोढारमनन्तवीर्य प्राप्नोति लोकान् दशधेनुदस्य॥<br><br>3492: कान्तारे ब्राह्मणान् गाश्च यः परित्राति कौशिक। क्षणेन विप्रमुच्येत तस्य पुण्यफलं शृणु। ॥<br><br>3493: अश्वमेधक्रतोस्तुल्यं फलं भवति शाश्वतम्। मृत्युकाले सहस्राक्ष यां वृत्तिमनुकाझते॥<br><br>3494: लोकान् बहुविधान् दिव्यान् यच्चास्य हृदि वर्तते। तत् सर्वं समवाप्नोति कर्मणैतेन मानवः॥<br><br>3495: गोभिश्च समनुज्ञात: सर्वत्र च महीयते। यस्त्वेतेनैव कल्पेन गां वनेष्वनुगच्छति॥<br><br>3496: तृणगोमयपर्णाशी निःस्पृहो नियतः शुचिः। अकामं तेन वस्तव्यं मुदितेन शतक्रतो॥<br><br>3497: मम लोके सुरैः सार्धे लोके यत्रापि चेच्छति॥<br><br>3498: इन्द्र उवाच जानन् यो गामपहरेद् विक्रीयाच्चार्थकारणात्। एतद् विज्ञातुमिच्छामि क्व नु तस्य गतिर्भवेत्॥<br><br>3499: पितामह उवाच भक्षार्थं विक्रयार्थं वा येऽपहारं हि कुर्वते। दानार्थं ब्राह्मणार्थाय तत्रेदं श्रूयतां फलम्॥<br><br>3500: विक्रयार्थं हि यो हिंस्याद् भक्षयेद् वा निरङ्कुशः। घातयानं हि पुरुषं येऽनुमन्येयुरर्थिनः॥<br><br>3501: घातकः खादको वापि तथा यश्चानुमन्यते। यावन्ति तस्या रोमाणि तावद् वर्षाणि मज्जति॥<br><br>3502: ये दोषा यादृशाश्चैव द्विजयज्ञोपघातके। विक्रये चापहारे च ते दोषा वै स्मृताः प्रभो॥<br><br>3503: अपहत्य तु यो गां वै ब्राह्मणाय प्रयच्छति। यावद् दानफलं तस्यास्तावन्निरयमृच्छति॥<br><br>3504: सुवर्णं दक्षिणामाहुर्गोप्रदाने महाद्युते! सुवर्णं परमित्युक्तं दक्षिणार्थमसंशयम्॥<br><br>3505: गोप्रदानात् तारयते सप्त पूर्वांस्तथा परान्। सुवर्णं दक्षिणां कृत्वा तावद्विगुणमुच्यते॥<br><br>3506: सुवर्णं परमं दानं सुवर्णं दक्षिणा परा। सुवर्णं पावनं शक्र पावनानां परं स्मृतम्॥<br><br>3507: कुलानां पावनं प्राहुर्जातरूपं शतक्रतो। एषा मे दक्षिणा प्रोक्ता समासेन महाद्युते॥<br><br>3508: भीष्म उवाच एतत् पितामहेनोक्तमिन्द्राय भरतर्षभा इन्द्रो दशरथायाह रामायाह पिता तथा॥<br><br>3509: राघवोऽपि प्रियभ्रात्रे लक्ष्मणाय यशस्विने। ऋषिभ्यो लक्ष्मणेनोक्तमरण्ये वसता प्रभो॥<br><br>3510: पारम्पर्यागतं चेदमृषयः संशितव्रताः। दुर्धरं धारयामासू राजानश्चैव धार्मिकाः॥<br><br>3511: उपाध्यायेन गदितं मम चेदं युधिष्ठिर। य इदं ब्राह्मणो नित्यं वदेद् ब्राह्मणसंसदि॥<br><br>3512: यज्ञेषु गोप्रदानेषु द्वयोरपि समागमे। तस्य लोका: किलाक्षय्या दैवतैः सह नित्यदा॥<br><br>3513: युधिष्ठिर उवाच विस्रम्भितोऽहं भवता धर्मान् प्रवदता विभो। प्रवक्ष्यामि तु संदेहं तन्मे ब्रूहि पितामह॥<br><br>3514: व्रतानां किं फलं प्रोक्तं कीदृशं वा महाद्युते। नियमानां फलं किं च स्वधीतस्य च किं फलम्॥<br><br>3515: दत्तस्येह फलं किं च वेदानां धारणे च किम्। अध्यापने फलं किं च सर्वमिच्छामि वेदितुम्॥<br><br>3516: अप्रतिग्राहके किं च फलं लोके पितामह। तस्य किं च फलं दृष्टं श्रुतं यस्तु प्रयच्छति॥<br><br>3517: स्वकर्मनिरतानां च शूराणां चापि किं फलम्। शौचे च किं फलं प्रोक्तं ब्रह्मचर्ये च किं फलम्॥<br><br>3518: पितृशुश्रूषणे किं च मातृशुश्रूषणे तथा। आचार्यगुरुशुश्रूषास्वनुक्रोशानुकम्पने॥<br><br>3519: एतत् सर्वमशेषेण पितामह यथातथम्। वेत्तुमिच्छामि धर्मज्ञ परं कौतूहलं हि मे॥<br><br>3520: भीष्म उवाच यो व्रतं वै यथोद्दिष्टं तथा सम्प्रतिपद्यते। अखण्डं सम्यगारभ्य तस्य लोकाः सनातनाः॥<br><br>3521: नियमानां फलं राजन् प्रत्यक्षमिह दृश्यते। नियमानां क्रतूनां च त्वयावाप्तमिदं फलम्॥<br><br>3522: स्वधीतस्यापि च फलं दृश्यतेऽमुत्र चेह च। इहलोकेऽथवा नित्यं ब्रह्मलोके च मोदते॥<br><br>3523: दमस्य तु फलं राजञ्छृणु त्वं विस्तरेण मे। दान्ताः सर्वत्र सुखिनो दान्ताः सर्वत्र निर्वृताः॥<br><br>3524: यत्रेच्छागामिनो दान्ताः सर्वशत्रुनिषूदनाः। प्रार्थयन्ति च यद् दान्ता लभन्ते तन्न संशयः॥<br><br>3525: युज्यन्ते सर्वकामैर्हि दान्ताः सर्वत्र पाण्डव। स्वर्गे यथा प्रमोदन्ते तपसा विक्रमेण च॥<br><br>3526: दानैर्यज्ञैश्च विविधैस्तथा दान्ताः क्षमान्विताः। दानाद् दमो विशिष्टो हि ददत् किञ्चिद् द्विजातये। । दाता कुप्यति नो दान्तस्तस्माद् दानात् परं दमः। यस्तु दद्यादकुप्यन् हि तस्य लोकाः सनातनाः॥<br><br>3527: क्रोधो हन्ति हि यद् दानं तस्माद् दानात् परं दमः। अदृश्यानि महाराज स्थानान्ययुतशो दिवि॥<br><br>3528: ऋषीणां सर्वलोकेषु याहीतो यान्ति देवताः। दमेन यानि नृपते गच्छन्ति परमर्षयः॥<br><br>3529: कामयाना महत्स्थानं तस्माद् दानात् परं दमः। अध्यापकः परिक्लेशादक्षयं फलमश्नुते॥<br><br>3530: विधिवत् पावकं हुत्वा ब्रह्मलोके नराधिप। अधीत्यापि हि यो वेदान् न्यायविद्ध्यः प्रयच्छति। । १९ गुरुकर्मप्रशंसी तु सोऽपि स्वर्गे महीयते। क्षत्रियोऽध्ययने युक्तो यजने दानकर्मणि। युद्धे यश्च परित्राता सोऽपि स्वर्गे महीयते॥<br><br>3531: वैश्यः स्वकर्मनिरतः प्रदानाल्लभते महत्। शूद्रः स्वकर्मनिरतः स्वर्गे शुश्रूषयार्च्छति॥<br><br>3532: शूरा बहुविधाः प्रोक्तास्तेषामर्थांस्तु मे शृणु। शूरान्वयानां निर्दिष्टं फलं शूरस्य चैव हि॥<br><br>3533: यज्ञशूरा दमे शूराः सत्यशूरास्तथापरे। युद्धशूरास्तथैवोक्ता दानशूराश्च मानवाः॥<br><br>3534: सांख्यशूराश्च बहवो योगशूरास्तथापरे। अरण्ये गृहवासे च त्यागे शूरास्तथापरे॥<br><br>3535: बुद्धिशूरास्तथा चान्ये क्षमाशूरास्तथापरे। आर्जवे च तथा शूराः शमे वर्तन्ति मानवाः। तैस्तैश्च नियमैः शूरा बहवः सन्ति चापरे। वेदाध्ययनशूराश्च शूराश्चाध्यापने रताः॥<br><br>3536: गुरुशुश्रूषया शूराः पितृशुश्रूषयापरे। मातृशुर्षया शूरा भैक्ष्यशूरास्तथापरे॥<br><br>3537: अरण्ये गृहवासे च शूराश्चातिथिपूजने। सर्वे यान्ति पराँल्लोकान् सर्वकर्मफलनिर्जितान्॥<br><br>3538: धारणं सर्ववेदानां सर्वतीर्थावगाहनम्। सत्यं च ब्रुवतो नित्यं समं वा स्यान्न वा समम्॥<br><br>3539: अश्वमेधसहस्रं च सत्यं च तुलया धृतम्। अश्वमेधसहस्राद्धि सत्यमेव विशिष्यते॥<br><br>3540: सत्येन सूर्यस्तपति सत्येनाग्निः प्रदीप्यते। सत्येन मरुतो वान्ति सर्वं सत्ये प्रतिष्ठितम्॥<br><br>3541: सत्येन देवाः प्रीयन्ते पितरो ब्राह्मणास्तथा। सत्यमाहुः परो धर्मस्तस्मात् सत्यं न लड्वयेत्॥<br><br>3542: मुनयः सत्यनिरता मुनयः सत्यविक्रमा:। मुनयः सत्यशपथास्तस्मात् सत्यं विशिष्यते॥<br><br>3543: सत्यवन्तः स्वर्गलोके मोदन्ते भरतर्षभ। दमः सत्यफलावाप्ति रुक्ता सर्वात्मना मया॥<br><br>3544: असंशयं विनीतात्मा स वै स्वर्गे महीयते। ब्रह्मचर्यस्य च गुणं शृणु त्वं वसुधाधिप। ॥<br><br>3545: आजन्ममरणाद् यस्तु ब्रह्मचारी भवेदिह। न तस्य किंचिदप्राप्यमिति विद्धि नराधिप। ॥<br><br>3546: बयः कोट्यस्त्वृषीणां तु ब्रह्मलोके वसन्त्युत। सत्ये रतानां सततं दान्तानामूर्ध्वरेतसाम्॥<br><br>3547: ब्रह्मचर्यं दहेद् राजन् सर्वपापान्युपासितम्। ब्राह्मणेन विशेषेण ब्राह्मणो ह्याग्निरुच्यते॥<br><br>3548: प्रत्यक्षं हि तथा ह्येतद् ब्राह्मणेषु तपस्विषु। बिभेति हि यथा शक्रो ब्रह्मचारिप्रधर्षितः॥<br><br>3549: तद् ब्रह्मचर्यस्य फलमृषीणामिह दृश्यते। मातापित्रोः पूजने यो धर्मस्तमपि मे शृणु॥<br><br>3550: शुश्रूषते य: पितरं न चासूयेत् कदाचन। मातरं भ्रातरं वापि गुरुमाचार्यमेव च। ॥<br><br>3551: तस्य राजन् फलं विद्धि स्वर्लोके स्थानमर्चितम्। न च पश्येत नरकं गुरुशुश्रूषयाऽऽत्मवान्॥<br><br>3552: युधिष्ठिर उवाच विधिं गवां परं श्रोतुमिच्छामि नृप तत्त्वतः। येन ताशाश्वताल्लोकानर्थिनां प्राप्नुयादिह॥<br><br>3553: भीष्म उवाच न गोदानात् परं किंचिद् विद्यते वसुधाधिप। गौर्हि न्यायागता दत्ता सद्यस्तारयते कुलम्॥<br><br>3554: सतामर्थे सम्यगुत्पादितो यः स वै क्लृप्तः सम्यगाभ्यः प्रजाभ्यः। तस्मात् पूर्वं ह्यादिकालप्रवृत्तं गोदानार्थं शृणु राजन् विधि मे॥<br><br>3555: पुरा गोषूपनीतासु गोषु संदिग्धदर्शिना। मान्धात्रा प्रकृतं प्रश्नं बृहस्पतिरभाषत। ॥<br><br>3556: बृहस्पति उवाच द्विजातिमतिसत्कृत्य श्वः कालमभिवेद्य च। गोदानार्थे प्रयुञ्जीत रोहिणी नियतव्रतः॥<br><br>3557: आह्वानं च प्रयुञ्जीत समझे बहुलेति च। प्रविश्य च गवां मध्यमिमां श्रुतिमुदाहरेत्॥<br><br>3558: गौर्मे माता वृषभः पिता मे दिवं शर्म जगती मे प्रतिष्ठा। प्रपद्यैवं शर्वरीमुष्य गोषु पुनर्वाणीमुत्सृजेद् गोप्रदाने॥<br><br>3559: स तामेकां निशां गोभिः समसख्यः समव्रतः। ऐकात्म्यगमनात् सद्यः कलुषाद् विप्रमुच्यते॥<br><br>3560: ८॥<br><br>3561: उत्सृष्टवृषवत्सा हि प्रदेया सूयदर्शने। त्रिदिवं प्रतिपत्तव्यमर्थवादाशिषस्तव॥<br><br>3562: उर्जस्विन्य ऊर्जमेधाश्च यज्ञे गर्भोऽमृतस्य जगतोऽस्य प्रतिष्ठा। क्षिते रोहः प्रवृहुः शश्वदेव प्रजापत्याः सर्वमित्यर्थवादाः॥<br><br>3563: स्तथा सौम्याः स्वर्गयानाय सन्तु। आत्मानं मे मातृवच्चाश्रयन्तु तथानुक्ताः सन्तु सर्वाशिषो मे॥<br><br>3564: शोषोत्सर्गे कर्मभिर्देहमोक्षे सरस्वत्यः श्रेयसे सम्प्रवृत्ताः। यूयं नित्यं सर्वपुण्योपवाह्यां दिशध्वं मे गतिमिष्टां प्रसन्नाः॥<br><br>3565: या वै यूयं सोऽहमद्यैव भावो युष्मान् दत्त्वा चाहमात्मप्रदाता। मनश्च्युता मन एवोपपन्नाः संधुक्षध्वं सौम्यरूपोग्ररूपाः॥<br><br>3566: एवं तस्याग्रे पूर्वमर्थं वदेत गवां दाता विधिवत् पूर्वदृष्टः। प्रतिब्रूयाच्छेषमधु द्विजाति: प्रतिगृह्णन् वै गोप्रदाने विधिज्ञः॥<br><br>3567: गोप्रदानीति वक्तव्यमर्थ्यवस्त्रवसुप्रदः। उर्ध्वास्या भवितव्या च वैष्णवीति च चोदयेत्॥<br><br>3568: नाम संकीर्तयेत् तस्या यथासंख्योत्तरं स वै। फलं षट्त्रिंशदष्टौ च सहस्राणि च विंशतिः॥<br><br>3569: एवमेतान् गुणान् विद्याद् गवादीनां यथाक्रमम्। गोप्रदाता समाप्नोति समस्तानष्टमे क्रमे॥<br><br>3570: गोदः शीली निर्भयश्चार्थदाता न स्याद् दुःखी वसुदाता च कामम्। उषस्योढा भारते यश्च विद्वान् विख्यातास्ते वैष्णवाश्चन्द्रलोकाः॥<br><br>3571: गा वै दत्त्वा गोव्रती स्यात् त्रिरात्रं निशां चैकां संवसेतेह ताभिः। कामाष्टम्यां वर्तितव्यं त्रिरात्रं रसैर्वा गोः शकृता प्रस्रवैर्वा॥<br><br>3572: देवव्रती स्याद् वृषभप्रदाने वेदावाप्तिर्गोयुगस्य प्रदाने। तथा गवां विधिमासाद्य यज्वा लोकानग्र्यान् विन्दते नाविधिज्ञः॥<br><br>3573: कामान् सर्वान् पार्थिवानेकसंस्थान यो वै दद्यात् कामदुघांच धेनुम्। स्तासामुक्ष्णां ज्यायसां सम्प्रदानम्॥<br><br>3574: नाश्रद्दधानाय न वक्रबुद्धये। गुह्यो ह्ययं सर्वलोकस्य धर्मो नेमं धर्मं यत्र तत्र प्रजल्पेत्॥<br><br>3575: सन्ति लोकेऽश्रद्दधाना मनुष्या: सन्ति क्षुद्रा राक्षसमानुषेषु। एषामेतद् दीयमानं ह्यनिष्टं ये नास्तिक्यं चाश्रयन्तेऽल्पपुण्याः॥<br><br>3576: बार्हस्पत्यं वाक्यमेतन्निशम्य ये राजानो गोप्रदानानि दत्त्वा। स्तान् मे राजन् कीर्त्यमानान् निबोध॥<br><br>3577: उशीनरो विष्वगश्वो नृगश्च भगीरथो विश्रुतो यौवनाश्वः। मान्धाता वै मुचुकुन्दश्च राजा भूरिद्युम्नो नैषधः सोमकश्च॥<br><br>3578: पुरूरवो भरतश्चक्रवर्ती यस्यान्ववाये भरताः सर्व एव। तथा वीरो दाशरथिश्च रामो ये चाप्यन्ये विश्रुताः कीर्तिमन्तः॥<br><br>3579: तथा राजा पृथुकर्मा दिलीपो दिवं प्राप्तो गोप्रदानैर्विधिज्ञः। र्मान्धाताभूद् गोप्रदानैश्च युक्तः॥<br><br>3580: तस्मात् पार्थ त्वमपीमां मयोक्तां बार्हस्पती भारती धारयस्व। द्विजाग्र्येभ्यः सम्प्रयच्छस्व प्रीतो गाः पुण्या वै प्राप्य राज्यं कुरूणाम्॥<br><br>3581: वैशम्पायन उवाच कृतवान् धर्मराजो भीष्मेणोक्तो विधिवद् गोप्रदाने। तथा सर्वे स मान्धातुर्देवदेवोपदिष्टं सम्यग्धर्मं धारयामास राजा॥<br><br>3582: इति नृप सततं गवां प्रदाने यवशकलान् सह गोमयैः पिबानः। क्षितितलशयनः शिखी यतात्मा वृष इव राजवृषस्तदा बभूव॥<br><br>3583: नरपतिरभवत् सदैवताभ्यः प्रयतमनास्त्वभिसंस्तुवंश्च ता:स्म। न च धुरि नृप गामयुक्त भूय स्तुरगवरैरगमच्च यत्र तत्र॥<br><br>3584: वैशम्पायन उवाच ततो युधिष्ठिरो राजा भूयः शान्तनवं नृपम्। गोदानविस्तरं धर्मान् पप्रच्छ विनयान्वितः॥<br><br>3585: राजोवाच गोप्रदानगुणान् सम्यक् पुनर्मे ब्रूहि भारत। न हि तृप्याम्यहं वीर शृण्वानोऽमृतमीदृशम्॥<br><br>3586: वैशम्पायन उवाच इत्युक्तो धर्मराजेन तदा शान्तनवो नृपः। सम्यगाह गुणांस्तस्मै गोप्रदानस्य केवलान्॥<br><br>3587: भीष्म उवाच वत्सलां गुणसम्पन्नां तरुणीं वस्त्रसंयुताम्। दत्त्वेदृशीं गां विप्राय सर्वपापैः प्रमुच्यते॥<br><br>3588: असुर्या नाम ते लोका गां दत्त्वा तान् न गच्छति। पीतोदकां जग्धतृणां नष्टक्षीरां निरिन्द्रियाम्॥<br><br>3589: जरारोगोपसम्पन्नां जीर्णां वापीमिवाजलाम्। दत्त्वा तमः प्रविशति द्विजं क्लेशेन योजयेत्॥<br><br>3590: रुष्टा दुष्टा व्याधिता दुर्बला वा नो दातव्या याश्च मूल्यैरदत्तैः। क्लेशैर्विप्रं योऽफलैः संयुनक्ति तस्यावीर्याश्चाफलाश्चैव लोकाः॥<br><br>3591: बलान्विताः शीलवयोपपन्नाः सर्वे प्रशंसन्ति सुगन्धवत्यः। यथा हि गङ्गा सरितां वरिष्ठा तथार्जुनीनां कपिला वरिष्ठा॥<br><br>3592: युधिष्ठिर उवाच कस्मात् समाने बहुलाप्रदाने सद्धिः प्रशस्तं कपिलाप्रदानाम्। विशेषमिच्छामि महाप्रभावं श्रोतुं समर्थोऽस्मि भवान् प्रवक्तुम्॥<br><br>3593: भीष्म उवाच वृद्धानां ब्रुवतां तात श्रुतं मे यत् पुरातनम्। वक्ष्यामि तदशेषेण रोहिण्यो निर्मिता यथा। ॥<br><br>3594: प्रजाः सृजेति चादिष्टः पूर्वं दक्षः स्वयम्भुवा। असृजद् वृत्तिमेवाग्रे प्रजानां हितकाम्यया॥<br><br>3595: यथा ह्यमृतमाश्रित्य वर्तयन्ति दिवौकसः। तथा वृत्तिं समाश्रित्य वर्तयन्ति प्रजा विभो॥<br><br>3596: अचरेभ्यश्च भूतेभ्यश्चराः श्रेष्ठाः सदा नराः। ब्राह्मणाश्च ततः श्रेष्ठास्तेषु यज्ञाः प्रतिष्ठिताः॥<br><br>3597: यज्ञैरवाप्यते सोमः स च गोषु प्रतिष्ठितः। ततो देवाः प्रमोदन्ते पूर्वं वृत्तिस्ततः प्रजाः॥<br><br>3598: प्रजातान्येव भूतानि प्राक्रोशन् वृत्तिकाझया। वृत्तिदं चान्वपद्यन्त तृषिताः पितृमातृवत्॥<br><br>3599: इतीदं मनसा गत्वा प्रजासर्गार्थमात्मनः। प्रजापतिस्तु भगवानमृतं प्रापिबत् तदा॥<br><br>3600: स गतस्तस्य तृप्ति तु गन्धं सुरभिमुद्भिरन्। ददर्शोद्वारसंवृत्तां सुरभिं मुखजां सुताम्॥<br><br>3601: सासृजत् सौरभेयीस्तु सुरभिर्लोकमातृकाः। सुवर्णवर्णाः कपिलाः प्रजानां वृत्तिधेनवः॥<br><br>3602: तासाममृतवर्णानां क्षरन्तीनां समन्ततः। बभूवामृतजः फेनः स्रवन्तीनामिवोर्मिजः॥<br><br>3603: स वत्समुखविभ्रष्टो भवस्य भुवि तिष्ठतः। शिरस्यवाप तत् क्रुद्धः स तदैक्षत च प्रभुः॥<br><br>3604: ललाटप्रभवेणाक्ष्वा रोहिणीं प्रदहन्निव। तत्तेजस्तु ततो रौद्रं कपिलास्ता विशाम्पते॥<br><br>3605: नानावर्णत्वमनयन्मेघानिव दिवाकरः। यास्तु तस्मादपक्रम्य सोममेषाभिसंश्रिताः॥<br><br>3606: यथौत्पन्नाः स्ववर्णास्थास्ता ह्येता नान्यवर्णगाः। अथ क्रुद्धं महादेवं प्रजापतिरभाषत॥<br><br>3607: अमृतेनावसिक्तस्तवं नोच्छिष्टं विद्यते गवाम्। यथा ह्यमृतमादाय सोमो विस्यन्दते पुनः॥<br><br>3608: तथा क्षीरं क्षरन्त्येता रोहिण्योऽमृतसम्भवम्। न दुष्यत्यनिलो नाग्निर्न सुवर्णं न चोदधिः॥<br><br>3609: नामृते नामृतं पीतं वत्सपीता न वत्सला। इमाल्लोकान् भरिष्यन्ति हविषा प्रस्रवेण च॥<br><br>3610: आसामैश्चर्यमिच्छन्ति सर्वेऽमृतमयं शुभम्। वृषभं च ददौ तस्मै सह गोभिः प्रजापतिः॥<br><br>3611: प्रसादयामास मनस्तेन रुद्रस्य भारत। प्रीतश्चापि महादेवश्चकार वृषभं तदा॥<br><br>3612: ध्वजं च वाहनं चैव तस्मात् स वृषभध्वजः। ततो देवैर्महादेवस्तदा पशुपतिः कृतः। ईश्वरः स गवां मध्ये वृषभाङ्कः प्रकीर्तितः॥<br><br>3613: एवमव्यग्रवर्णानां कपिलानां महौजसाम्। प्रदाने प्रथमः कल्पः सर्वासामेव कीर्तितः॥<br><br>3614: लोकज्येष्ठा लोकवृत्तिप्रवृत्ता रुद्रोपेता: सोमविष्यन्दभूताः। सौम्याः पुण्याः कामदाः प्राणदाश्च गा वै दत्त्वा सर्वकामप्रदः स्यात्॥<br><br>3615: इदं गवां प्रभवविधानमुत्तमं पठन् सदाशुचिरपि मङ्गलप्रियः। विमुच्यते कलिकलुषेण मानव: श्रियं सुतान् धनपशुमाप्नुयात् सदा॥<br><br>3616: हव्यं कव्यं तर्पणं शान्तिकर्म यानं वासो वृद्धबालस्य तुष्टिः। एतान् सर्वान् गोप्रदाने गुणान् वै दाता राजन्नाप्नुयाद् वै सदैव॥<br><br>3617: वैशम्पायन उवाच पितामहस्याथ निशम्य वाक्यं राजा सह भ्रातृभिराजमीढः। सुवर्णवर्णानडुहस्तथा गाः पार्थो ददौ ब्राह्मणसत्तमेभ्यः॥<br><br>3618: तथैव तेभ्योऽपि ददौ द्विजेभ्यो गवां सहस्राणि शतानि चैव। यज्ञान् समुद्दिश्य च दक्षिणार्थे लोकान् विजेतुं परमां च कीर्तिम्॥<br><br>3619: भीष्म उवाच एतस्मिन्नेव काले तु वसिष्ठमृषिसत्तमम्। इक्ष्वाकुवंशजो राजा सौदासो वदतां वरः॥<br><br>3620: सर्वलोकचरं सिद्धं ब्रह्मकोशं सनातनम्। पुरोहितमभिप्रष्टुमभिवाद्योपचक्रमे॥<br><br>3621: सौदास उवाच त्रैलोक्ये भगवन् किंस्वित् पवित्रं कथ्यतेऽनघा यत् कीर्तयन् सदा मर्त्यः प्राप्नुयात् पुण्यमुत्तमम्॥<br><br>3622: भीष्म उवाच तस्मै प्रोवाच वचनं प्रणताय हितं तदा। गवामुपनिषद्विद्वान् नमस्कृत्य गवां शुचिः॥<br><br>3623: वसिष्ठ उवाच गाव: सुरभिगन्धिन्यस्तथा गुग्गुलुगन्धयः। गाव: प्रतिष्ठा भूतानां गावः स्वस्त्ययनं महत्॥<br><br>3624: गावो भूतं च भव्यं च गावः पुष्टिः सनातनी। गावोलक्ष्म्यास्तथा मूलं गोषु दत्तं न नश्यति॥<br><br>3625: अन्नं हि परमं गावो देवानां परमं हविः। स्वाहाकारवषट्कारौ गोषु नित्यं प्रतिष्ठितौ॥<br><br>3626: गावो यज्ञस्य हि फलं गोषु यज्ञाः प्रतिष्ठिताः। गावो भविष्यं भूतं च गोषु यज्ञाः प्रतिष्ठिताः॥<br><br>3627: सायं प्रातश्च सततं होमकाले महायुते। गावो ददति वै होम्यमृषिभ्यः पुरुषर्षभ॥<br><br>3628: यानि कानि च दुर्गाणि दुष्कृतानि कृतानि च। तरन्ति चैव पाप्मानं धेनुं ये ददति प्रभो॥<br><br>3629: एकां च दशगुर्दद्याद् दश दद्याच्च गोशती। शतं सहस्रगुर्दद्यात् सर्वे तुल्यफला हि ते॥<br><br>3630: अनाहिताग्नि: शतगुरयज्वा च सहस्रगुः। समृद्धो यश्च कीनाशो नार्घमर्हन्ति ते त्रयः॥<br><br>3631: कपिलां ये प्रयच्छन्ति सवत्सां कांस्यदोहनाम्। सुव्रतां वस्त्रसंवीतामुभौ लोकौ जयन्ति ते॥<br><br>3632: युवानमिन्द्रियोपेतं शतेन शतयूथपम्। गवेन्द्रं ब्राह्मणेन्द्राय भूरिशृङ्गमलङ्कतम्॥<br><br>3633: वृषभं ये प्रयच्छन्ति श्रोत्रियाय परतन्प। ऐश्वर्यं तेऽधिगच्छन्ति जायमानाः पुनः पुनः॥<br><br>3634: नाकीर्तयित्वा गाः सुप्यात् तासां संस्मृत्य चोत्पतेत्। सायं प्रातर्नमस्येच्च गास्ततः पुष्टिमाप्नुयात्॥<br><br>3635: गवां मूत्रपुरीषस्य नोद्विजेत कथंचन। न चासां मांसमश्नीयाद् गवां पुष्टिं तथाप्नुयात्॥<br><br>3636: गाश्च संकीर्तयेन्नित्यं नावमन्येत तास्तथा। अनिष्टं स्वप्नमालक्ष्य गां नरः सम्प्रकीर्तयेत्॥<br><br>3637: गोमयेन सदा स्नायात् करीषे चापि संविशेत्। श्लेष्ममूत्रपुरीषाणि प्रतिघातं च वर्जयेत्॥<br><br>3638: सार्दै चर्मणि भुञ्जीत निरीक्षेद् वारुणी दिशम्। वाग्यत: सर्पिषा भूमौ गवां पुष्टि सदाश्नुते॥<br><br>3639: घृतेन जुहुयादग्निं घृतेन स्वस्ति वाचयेत्। घृतं दद्याद् घृतं प्राशेद् गवां पुष्टिं सदाश्नुते॥<br><br>3640: गोमत्या विद्यया धेनुं तिलानामभिमन्त्र्य यः। सर्वरत्नमयीं दद्यान्न स शोचेत् कृताकृते॥<br><br>3641: गावो मामुपतिष्ठन्तु हेमशृङ्ग्यः पयोमुचः। सुरभ्यः सौरभेय्यश्च सरितः सागरं यथा॥<br><br>3642: गा वै पश्याम्यहं नित्यं गाव: पश्यन्तु मां सदा। गावोऽस्माकं वयं तासां यतो गावस्ततो वयम्॥<br><br>3643: एवं रात्रौ दिवा चापि समेषु विषमेषु च। महाभयेषु च नरः कीर्तयन् मुच्यते भयात्॥<br><br>3644: वसिष्ठ उवाच शतं वर्षसहस्राणां तपस्तप्तं सुदुष्करम्। गोभिः पूर्वं विसृष्टाभिर्गच्छेम श्रेष्ठतामिति॥<br><br>3645: लोकेऽस्मिन् दक्षिणानां च सर्वासां वयमुत्तमाः। भवेम न च लिप्येम दोषेणेति परंतप॥<br><br>3646: अस्मत्पुरीषस्नानेन जनः पूयेत सर्वदा। शकृता च पवित्रार्थं कुर्वीरन् देवमानुषाः॥<br><br>3647: तथा सर्वाणि भूतानि स्थावराणि चराणि च। प्रदातारश्च लोकान् नो गच्छेयुरिति मानद॥<br><br>3648: ताभ्यो वरं ददौ ब्रह्मा तपसोऽन्ते स्वयं प्रभुः। एवं भवत्विति प्रभुर्लोकांस्तारयतेति च॥<br><br>3649: उत्तस्थुः सिद्धकामास्ता भूतभव्यस्य मातरः। प्रातर्नमस्यास्ता गावस्ततः पुष्टिमवाप्नुयात्॥<br><br>3650: तपसोऽन्ते महाराज गावो लोकपरायणाः। तस्माद् गावो महाभागाः पवित्रं परमुच्यते॥<br><br>3651: तथैव सर्वभूतानां समतिष्ठन्त मूर्धनि। समानवत्सां कपिलां धेनुं दत्त्वा पयस्विनीम्। सुव्रतां वस्त्रसंवीतां ब्रह्मलोके महीयते॥<br><br>3652: लोहितां तुल्यवत्सां तु धेनुं दत्त्वा पयस्विनीम्। सुव्रतां वस्त्रसंवीतां सूर्यलोके महीयते॥<br><br>3653: समानवत्सां शबलां धेनुं दत्त्वा पयस्विनीम्। सुव्रतां वस्त्रसंवीतां सोमलोके महीयते॥<br><br>3654: समानवत्सां श्वेतां तु धेनुं दत्त्वा पयस्विनीम्। सुव्रता वस्त्रसंवीतामिन्द्रलोके महीयते॥<br><br>3655: समानवत्सां कृष्णां तु धेनुं दत्त्वा पयस्विनीम्। सुव्रतां वस्त्रसंवीतामग्निलोके महीयते॥<br><br>3656: समानवत्सां धूम्रां तु धेनुं दत्त्वा पयस्विनीम्। सुव्रतां वस्त्रसंवीतां याम्यलोके महीयते॥<br><br>3657: अपां फेनसवर्णां तु सवत्सां कांस्यदोहनाम्। प्रदाय वस्त्रसंवीतां वारुणं लोकमाप्नुते॥<br><br>3658: वातरेणुसवर्णां तु सवत्सां कांस्यदोहनाम्। प्रदाय वस्त्रसंवीतां वायुलोके महीयते॥<br><br>3659: हिरण्यवर्णां पिंगाक्षीं सवत्सां कांस्यदोहनाम्। प्रदाय वस्त्रसंवीतां कौबेरं लोकमश्नुते॥<br><br>3660: पलालधूम्रवर्णां तु सवत्सां कांस्यदोहनाम्। प्रदाय वस्त्रसंवीतां पितृलोके महीयते॥<br><br>3661: सवत्सां पीवरी दत्त्वा दृतिकण्ठामलंकृताम्। वैश्वदेवमसम्बाध स्थानं श्रेष्ठं प्रपद्यते॥<br><br>3662: समानवत्सां गौरी तु धेनुं दत्त्वा पयस्विनीम्। सुव्रतां वस्त्रसंवीतां वसूनां लोकमाप्नुयात्॥<br><br>3663: पाण्डुकम्बलवर्णाभां सवत्सां कांस्यदोहनाम्। प्रदाय वस्त्रसंवीतां साध्यानां लोकमाप्नुते॥<br><br>3664: वैराटपृष्टमुक्षाणं सर्वरत्नैरलंकृतम्। प्रददन्मरुतां लोकान् स राजन् प्रतिपद्यते॥<br><br>3665: वयोपपन्नं लीलाङ्गं सर्वरत्नसमन्वितम्। गन्धर्वाप्सरसां लोकान् दत्त्वा प्राप्नोति मानवः॥<br><br>3666: दृतिकण्ठमनड्वाहं सर्वरत्नैरलंकृतम्। दत्त्वा प्रजापतेर्लोकान् विशोकः प्रतिपद्यते॥<br><br>3667: गोप्रदानरतो याति भित्त्वा जलदसंचयान्। विमानेनार्कचर्णेन दिवि राजन् विराजते। ॥<br><br>3668: तं चारुवेषाः सुश्रोण्यः सहस्रं सुरयोषितः। रमयन्ति नरश्रेष्ठं गोप्रदानरतं नरम्॥<br><br>3669: वीणानां वल्लकीनां च नू पुराणां च सिञ्जितैः। हासैश्च हरिणाक्षीणां सुप्तः स प्रतिबोध्यते॥<br><br>3670: स्तावन्ति वर्षाणि महीयते सा स्वर्गच्युतश्चापि ततो नृलोके प्रसूयते वै विपुले गृहे सः॥<br><br>3671: वसिष्ठ उवाच घृतक्षीरप्रदा गावो घृतयोन्यो घृतोद्भवाः। घृतनद्यो घृतावर्तास्ता मे सन्तु सदा गृहे। ॥<br><br>3672: घृतं मे हृदये नित्यं घृतं नाभ्यां प्रतिष्ठितम्। घृतं सर्वेषु गात्रेषु घृतं मे मनसि स्थितम्॥<br><br>3673: गावो ममाग्रतो नित्यं गावः पृष्ठत एव च। गावो मे सर्वतश्चैव गवां मध्ये वसाम्यहम्॥<br><br>3674: इत्याचम्य जपेत् सायं प्रातश्च पुरुषः सदा। यदह्ना कुरुते पापं तस्मात् स परिमुच्यते॥<br><br>3675: प्रासादा यत्र सौवर्णा वसोर्धारा च यत्र सा। गन्धर्वाप्सरसो यत्र तत्र यान्ति सहस्रदाः॥<br><br>3676: नवनीतपङ्काः क्षीरोदा दधिशैवलसंकुलाः। वहन्ति यत्र वै नद्यस्तत्र यान्ति सहस्रदाः॥<br><br>3677: गवां शतसहस्रं तु यः प्रयच्छेद् यथाविधि। परां वृद्धिमवाप्याथ स्वर्गलोके महीयते॥<br><br>3678: दश चोभयतः पुत्रो मातापित्रोः पितामहान्। दधाति सुकृतान् लोकान् पुनाति च कुलं नरः॥<br><br>3679: धेन्वाः प्रमाणेन समप्रमाणां धेनुं तिलानामपि च प्रदाया पानीयदाता च यमस्य लोके न यातनां काञ्चिदुपैति तत्र॥<br><br>3680: पवित्रमग्र्यं जगतः प्रतिष्ठा दिवौकसां मातरोऽथाप्रमेयाः। अन्वालभेद् दक्षिणतो व्रजेच्च दद्याच्च पात्रे प्रसमीक्ष्य कालम्॥<br><br>3681: धेनुं सवत्सां कपिलां भूरिशृङ्गी कांस्योपदोहां वसनोत्तरीयाम्। प्रदाय तां गाहति दुर्विगाह्यां याम्यां सभां वीतभयो मनुष्यः॥<br><br>3682: सुरूपा बहृरूपाश्च विश्वरूपाश्च मातरः। गावो मामुपतिष्ठन्तामिति नित्यं प्रकीर्तयेत्॥<br><br>3683: नातः पुण्यतरं दानं नातः पुण्यतरं फलम्। नातो विशिष्ठं लोकेषु भूतं भवितुमर्हति॥<br><br>3684: त्वचा लोम्नाथ,गैर्वा वालैः क्षीरेण मेदसा। यज्ञं वहति सम्भूय किमस्त्यभ्यधिकं ततः॥<br><br>3685: यया सर्वमिदं व्याप्तं जगत् स्थावरजङ्गमम्। तां धेनुं शिरसा वन्दे भूतभव्यस्य मातरम्॥<br><br>3686: गुणवचनसमुच्चयैकदेशो नृवर मयैष गवां प्रकीर्तितस्ते। न च परमिह दानमस्ति गोभ्यो भवति न चापि परायणं तथान्यत्॥<br><br>3687: भीष्म उवाच वरमिदमिति भूमिदो विचिन्त्य प्रवरमृषेर्वचनं ततो महात्मा। व्यसृजत नियतात्मवान् द्विजेभ्यः सुबहु च गोधानमाप्तवांश्च लोकान्॥<br><br>3688: युधिष्ठिर उवाच पवित्राणां पवित्रं यच्छिष्टं लोके च यद् भवेत्। पावनं परमं चैव तन्मे ब्रूहि पितामह॥<br><br>3689: भीष्म उवाच गावो महार्थाः पुण्याश्च तारयन्ति च मानवान्। धारयन्ति प्रजाश्चमा हविषा पयसा तथा॥<br><br>3690: न हि पुण्यतमं किंचिद् गोभ्यो भरतसत्तम। एताः पुण्याः पवित्राश्च त्रिषु लोकेषु सत्तमाः॥<br><br>3691: देवानामुपरिष्टाच्च गावः प्रतिवसन्ति वै। दत्त्वा चैतास्तारयन्ते यान्ति स्वर्ग मनीषिणः॥<br><br>3692: मान्धाता यौवनावश्च ययातिनहुषस्तथा। गा वै ददन्तः सततं सहस्रशतसम्मिताः॥<br><br>3693: गताः परमकं स्थानं देवैरपि सुदुर्लभम्। अपि चात्र पुरागीतां कथयिष्यामि तेऽनघ॥<br><br>3694: ऋषीणामुत्तमं धीमान् कृष्णद्वैपायनं शुकः। अभिवाद्याह्निककृतः शुचिः प्रयतमानसः॥<br><br>3695: पितरं परिपप्रच्छ दृष्टलोकपरावरम्। को यज्ञः सर्वयज्ञानां वरिष्ठोऽभ्युपलक्ष्यते॥<br><br>3696: किं च कृत्वा परं स्थानं प्राप्नुवन्ति मनीषिणः। केन देवाः पवित्रेण स्वर्गमश्नन्ति वा विभो॥<br><br>3697: किं च यज्ञस्य यज्ञत्वं क्व च यज्ञः प्रतिष्ठितः। देवानामुत्तमं किं च किं च सत्रमितः परम्॥<br><br>3698: पवित्राणां पवित्रं च यत् तद् ब्रूहि पितर्मम। एतच्छ्रुत्वा तु वचनं व्यासः परमधर्मवित्। पुत्रायाकथयत् सर्वं तत्त्वेन भरतर्षभ॥<br><br>3699: व्यास उवाच गावः प्रतिष्ठा भूतानां तथा गावः परायणम्। गाव: पुण्याः पवित्राश्च गोधनं पावनं तथा॥<br><br>3700: पूर्वमासन्नशृङ्गा वै गाव इत्यनुशुश्रुमा शृङ्गार्थे समुपासन्त ताः किल प्रभुमव्ययम्॥<br><br>3701: ततो ब्रह्मा तु गाः प्रायमुपविष्टाः समीक्ष्य ह। ईप्सितं प्रददौ ताभ्यो गोभ्यः प्रत्येकशः प्रभुः॥<br><br>3702: तासां शृङ्गाण्यजायन्त यस्या यादृङ्मनोगतम्। नानावर्णाः शृङ्गरान्त्यस्ता व्यरोचन्त पुत्रक॥<br><br>3703: ब्रह्मणा वरदत्तास्ता हव्यकव्यप्रदाः शुभाः। पुण्याः पवित्राः सुभगा दिव्यसंस्थानलक्षणाः॥<br><br>3704: गावस्तेजो महद् दिव्यं गवां दानं प्रशस्यते। ये चैताः सम्प्रयच्छन्ति साधवो वीतमत्सराः॥<br><br>3705: ते वै सुकृतिनः प्रोक्ताः सर्वदानप्रदाश्च ते। गवां लोकं तथा पुण्यमाप्नुवन्ति च तेऽनघ॥<br><br>3706: यत्र वृक्षा मधुफला दिव्यपुष्पफलोपगाः। पुष्पाणि च सुगन्धीनि दिव्यानि द्विजसत्तम॥<br><br>3707: सर्वा मणिमयी भूमिः सर्वकाञ्चनवालुकाः। सर्वर्तुसुखसंस्पर्शा निष्पङ्का नीरजाः शुभा॥<br><br>3708: रक्तोत्पलवनैश्चैव मणिखण्डैर्हिरण्मगैः। तरुणादित्यसंकाशैर्भान्ति तत्र जलाशयाः॥<br><br>3709: महार्हमणिपत्रैश्च काञ्चनप्रभकेसरैः। नीलोत्पलविमित्रैश्च सरोभिर्बहुपङ्कजैः॥<br><br>3710: करवीरवनैः फुल्लैः सहस्रावर्तसंवृतैः। संतानकवनैः फुल्लैर्वृक्षैश्च समलंकृताः॥<br><br>3711: निर्मलाभिश्च मुक्ताभिर्मणिभिश्च महाप्रभैः। उद्भूतपुलिनास्तत्र जातरूपैश्च निम्नगाः॥<br><br>3712: सर्वरत्नमयैश्चित्रैरवगाढा दुमोत्तमैः। जातरूपमयैश्चान्यैर्हताशनसमप्रभैः॥<br><br>3713: सौवर्णा गिरयस्तत्र मणिरत्नशिलोच्चयाः। सर्वरत्नमयैर्भान्ति शृङ्गैश्चारुभिरुच्छ्रितैः॥<br><br>3714: नित्यपुष्पफलास्तत्र नगाः पत्ररथाकुलाः। दिव्यगन्धरसैः पुष्पैः फलैश्च भरतर्षभ॥<br><br>3715: रमन्ते पुण्यकर्माणस्तत्र नित्यं युधिष्ठिर। सर्वकामसमृद्धार्था निःशोका गतमन्यवः॥<br><br>3716: विमानेषु विचित्रेषु रमणीयेषु भारत। मोदन्ते पुण्यकर्माणो विहरन्तो यशस्विनः॥<br><br>3717: बलवान् बली। उपक्रीडन्ति तान् राजन्शुभाश्चाप्सरसां गणाः। एताल्लोकानवाप्नोति गां दत्त्वा वै युधिष्ठिर॥<br><br>3718: येषामधिपतिः पूषा मारुतो ऐश्वर्ये वरुणो राजा नाममात्रं युगन्धरः॥<br><br>3719: सुरूपा बहुरूपाश्च विश्वरूपाश्च मातरः। प्रजापत्यमिति ब्रह्मन् जपेन्नित्यं यतव्रतः॥<br><br>3720: गाश्च शुक्षूषते यश्च समन्वेति च सर्वशः। तस्मै तुष्टाः प्रयच्छन्ति वरानपि सुदुर्लभान्॥<br><br>3721: दुह्येन मनसा वापि गोषु नित्यं सुखप्रदः। अर्चयेत सदा चैव नमस्कारैश्च पूजयेत्॥<br><br>3722: दान्तः प्रीतमना नित्यं गवां व्युष्टिं तथाश्नुते। त्र्यहमुष्णं पिबेन्मूत्रं त्र्यहमुष्णं पिबेत् पयः॥<br><br>3723: गवामुष्णं पयः पीत्वा त्र्यहमुष्णं घृतं पिबेत्। त्र्यहमुष्णं घृतं पीत्वा वायुभक्षो भवेत् व्यहम्॥<br><br>3724: येन देवाः पवित्रेण भुञ्जते लोकमुत्तमम्। यत् पवित्रं पवित्राणां तद् घृतं शिरसा वहेत्॥<br><br>3725: घृतेन जुहुयादग्निं घृतेन स्वस्ति वाचयेत्। घृतं प्राशेद् घृतं दद्याद् गवां पुष्टिं तथाश्नुते॥<br><br>3726: निर्हतैश्च यवैर्गोभिर्मासं प्रश्रितयावकः। ब्रह्महत्यासमं पापं सर्वमेतेन शुध्यते॥<br><br>3727: पराभवाच्च दैत्यानां देवैः शौचमिदं कृतम्। ते देवत्वमपि प्राप्ताः संसिद्धाश्च महाबलाः॥<br><br>3728: गाव: पवित्राः पुण्याश्च पावनं परमं महत्। ताश्च दत्त्वा द्विजातिभ्यो नरः स्वर्गमुपाश्नुते॥<br><br>3729: गवां मध्ये शुचिर्भूत्वा गोमती मनसा जपेत्। पूताभिरद्भिराचम्य शुचिर्भवति निर्मलः॥<br><br>3730: अग्निमध्ये गवां मध्ये ब्राह्मणानां च संसदि। विद्यादेवव्रतस्नाता ब्राह्मणाः पुण्यकर्मिणः॥<br><br>3731: अध्यापयेरन्शिष्यान् वै गोमतों यज्ञसम्मिताम्। त्रिरात्रापोषितो भूत्वा गोमती लभते वरम्॥<br><br>3732: पुत्रकामश्च लभते पुत्रं धनमथापि वा। पतिकामा च भर्तारं सर्वकामांश्च मानवः॥<br><br>3733: गावस्तुष्टाः प्रयच्छन्ति सेविता वै न संशयः। एवमेता महाभागा यज्ञियाः सर्वकामदाः। रोहिण्य इति जानीहि नैताभ्यो विद्यते परम्॥<br><br>3734: भीष्म उवाच इत्युक्तः स महातेजाः शुकः पित्रा महात्मना। पूजयामास गां नित्यं तस्मात् त्वमपि पूजय॥<br><br>3735: युधिष्ठिर उवाच मया गवां पुरीषं वै श्रिया जुष्टमिति श्रुतम्। एतदिच्छाम्यहं श्रोतुं संशयोऽत्र पितामह॥<br><br>3736: भीष्म उवाच अत्राप्युदाहरन्तीममितिहासं पुरातनम्। गोभिर्नृपेह संवादं श्रिया भरतसत्तम॥<br><br>3737: श्रीः कृत्वेह वपुः कान्तं गोमध्येषु विवेश ह। गावोऽथ विस्मितास्तस्या दृष्ट्वा रूपस्य सम्पदम्॥<br><br>3738: गौ उवाच कासि देवि कुतो वा त्वं रूपेणाप्रतिभा भुवि। विस्मिताः स्म महाभागे तव रूपस्य सम्पदा॥<br><br>3739: इच्छाम त्वां वयं ज्ञातुं कात्वं क्व च गामिष्यसि। तत्त्वेन वरवर्णाभे सर्वमेतद् ब्रवीहि नः॥<br><br>3740: श्री उवाच लोककान्तास्मि भद्रं वः श्री माहं परिश्रुता। मया दैत्याः परित्यक्ता विनष्टाः शाश्वतीः समाः॥<br><br>3741: मयाभिपन्ना देवाश्च मोदन्ते शाश्वतीः समाः। इन्द्रो विवस्वान् सोमश्च विष्णुरापोऽग्निरेव च॥<br><br>3742: मयाभिपन्नाः सिध्यन्ते ऋषयो देवतास्तथा। यान् नाविशाम्यहं गावस्ते विनश्यन्ति सर्वशः॥<br><br>3743: धर्मश्चार्थश्च कामश्च मया जुष्टाः सुखान्विताः। एवं प्रभावं मां गावो विजानीत सुखप्रदाः॥<br><br>3744: इच्छामि चापि युष्मासु वस्तुं सर्वासु नित्यदा। आगत्य प्रार्थ ये युष्माञ्छ्रीजुष्टा भवताऽथ वै॥<br><br>3745: गाव ऊचुः अध्रुवा चपला च त्वं सामान्या बहुभिः सह। न त्वामिच्छाम भद्रं ते गम्यतां यत्र रंस्यसे॥<br><br>3746: वपुष्मन्त्यो वयं सर्वाः किमस्माकं त्वयाद्य वै। यथेष्टं गम्यतां तत्र कृतकार्या वयं त्वया। ॥<br><br>3747: श्रीरुवाच किमेतद् वः क्षमं गावो यन्मां नेहाभिनन्दथ। न मां सम्प्रति गृह्णीध्वं कस्ताद् बै दुर्लभां सतीम्। । सत्यं च लोकवादोऽयं लोके चरति सुव्रताः। स्वयं प्राप्ते परिभवो भवतीति विनिश्चयः॥<br><br>3748: महदुग्रं तपः कृत्वा मां निषेवन्ति मानवाः। देवदानवगन्धर्वाः पिशाचोरगराक्षसाः॥<br><br>3749: प्रभाव एष वो गावः प्रतिगृह्णीत मामिह। नावमन्या ह्यहं सौम्यास्त्रैलोक्ये सचराचरे॥<br><br>3750: गाव ऊचुः नावमन्यामहे देवि न त्वां परिभवामहे। अध्रुवा चलचित्तासि ततस्त्वां वर्जयामहे॥<br><br>3751: बहुना च किमुक्तेन गम्यतां यत्र वाञ्छसि। वपुष्मन्त्यो वयं सर्वाः किमस्माकं त्वयानघे॥<br><br>3752: श्रीरुवाच अवज्ञाता भविष्यामि सर्वलोकस्य मानदाः। प्रत्याख्यानेन युष्माकं प्रसादः क्रियतां मम॥<br><br>3753: महाभागा भवत्यो वै शरण्याः शरणागताम्। परित्रायन्तु मां नित्यं भजमानामनिन्दिताम्॥<br><br>3754: माननामहमिच्छामि भवत्यः सततं शिवाः। अप्येकाङ्गेश्वधे वस्तुमिच्छामि च सुकुत्सिते॥<br><br>3755: न वोऽस्ति कुत्सितं किंचिदङ्गवालक्ष्यतेऽनघाः। पुण्या: पवित्राः सुभगा ममादेशं प्रयच्छथ॥<br><br>3756: भीष्म उवाच वसेयं यत्र वो देहे तन्मे व्याख्यातुमर्हथ। एवमुक्तास्ततो गावः शुभाः करुणवत्सलाः। सम्मत्र्य सहिताः सर्वाः श्रियमूचुनराधिप॥<br><br>3757: गौ उवाच अवश्यं मानना कार्या तवास्माभिर्यशास्विनि। शकृन्मूत्रे निवस त्वं पुण्यमेतद्धि नः शुभे॥<br><br>3758: श्रीरुवाच दिष्ट्या प्रसादो युष्माभिः कृतो मेऽनुग्रहात्मकः। एवं भवतु भद्रं वः पूजितास्मि सुखप्रदाः॥<br><br>3759: भीष्म उवाच एवं कृत्वा तु समयं श्रीर्गोभिः सह भारत। पश्यन्तीनां ततस्तासां तत्रैवान्तरधीयत॥<br><br>3760: एवं गोशकृतः पुत्र माहात्म्यं तेऽनुवर्णितम्। माहात्म्यं च गवां भूयः श्रूयतां गदतो मम॥<br><br>3761: एवं गोशकृतः पुत्र माहात्म्यं तेऽनुवर्णितम्। माहात्म्यं च गवां भूयः श्रूयतां गदतो मम॥<br><br>3762: भीष्म उवाच ये च गां सम्प्रयच्छन्ति हतशिष्टाशिनश्च ये। तेषां सत्राणि यज्ञाश्च नित्यमेव युधिष्ठिर॥<br><br>3763: ऋते दधि घृतेनेह न यज्ञः सम्प्रवर्तते। तेन यज्ञस्य यज्ञत्वमतो मूलं च कथ्यते॥<br><br>3764: दानानामपि सर्वेषां गवां दानं प्रशस्यते। गावः श्रेष्ठाः पवित्राश्च पावनं ह्येतदुत्तमम्॥<br><br>3765: पुष्ट्यर्थमेताः सेवेत शान्त्यथर्मपि चैव ह। पयोदधिघृतं चासां सर्वपापप्रमोचनम्॥<br><br>3766: गावस्तेजः पर प्रोक्तमिह लोके परत्र च। न गोभ्यः परमं किंचित् पवित्रं भरतर्षभ। ॥<br><br>3767: अत्राप्युदाहरन्तीममितिहासं पुरातनम्। पितामहस्य संवादमिन्द्रस्य च युधिष्ठिर॥<br><br>3768: पराभूतेषु दैत्येषु शक्रस्त्रिभुवनेश्वरः। प्रजाः समुदिताः सर्वाः सत्यधर्मपरायणाः॥<br><br>3769: अथर्षयः सगन्धर्वाः किन्नरोरगराक्षसाः। देवासुरसुपर्णाश्च प्रजानां पतयस्तथा॥<br><br>3770: पुर्यपासन्त कौन्तेय कदाचिद् वै पितामहम्। नारदः पर्वतश्चैव विश्वावसुर्हहाहुहूः॥<br><br>3771: दिव्यतानेषु गायन्तः पर्युपासन्त तं प्रभुम्। तत्र दिव्यानि पुष्पाणि प्रावहत् पवनस्तदा॥<br><br>3772: आजहुर्ऋतवश्चापि सुगन्धीनि पृथक् पृथक्। तस्मिन् देवसमावाये सर्वभूतसमागमे॥<br><br>3773: दिव्यवादित्रसंघुष्टे दिव्यस्त्रीचारणावृते। इन्द्रः पप्रच्छ देवेशमभिवाद्य प्रणम्य च॥<br><br>3774: देवानां भगवन् कस्माल्लोकेशानां पितामह। उपरिष्टाद् गवां लोक एतदिच्छामि वेदितुम्॥<br><br>3775: किं तपो ब्रह्मचर्यं वा गोभिः कृतमिहेश्वर। देवानामुपरिष्टाद् यद् वसन्त्यरजसः मुखम्॥<br><br>3776: ततः प्रोवाच ब्रह्मा तं शक्रं बलनिषूदनम्। अवज्ञातास्त्वया नित्यं गावो बलनिषूदन॥<br><br>3777: तेन त्वमासां माहात्म्यं न वेत्सि शृणु यत् प्रभो। गवां प्रभावं परमं माहात्म्यं च सुरर्षभ॥<br><br>3778: यज्ञाझं कथिता गावो यज्ञ एव च वासव। एताभिश्च विना यज्ञो न वर्तेत कथंचन॥<br><br>3779: धारयन्ति प्रजाश्चैव पयसा हविषा तथा। एतासां तनयाश्चापि कृषियोगमुपासते॥<br><br>3780: जनयन्ति च धान्यानि बीजानि विविधानि च। ततो यज्ञाः प्रवर्तन्ते हव्यं कव्यं च सर्वशः॥<br><br>3781: पयोदधिधृतं चैव पुण्याश्चैताः सुराधिप। वहन्ति विविधान् भारान् क्षुत्तृष्णापरिपीडिताः॥<br><br>3782: मुनींश्च धारयन्तीह प्रजाश्चैवापि कर्मणा। वासवाकूटवाहिन्यः कर्मणा सुकूतेन च॥<br><br>3783: उपरिष्टात् ततोऽस्माकं वसन्त्येताः सदैव हि। एवं ते कारणं शक्र निवासकृतमद्य वै॥<br><br>3784: गवां देवोपरिष्टाद्धि समाख्यातं शतक्रतो। एता हि वरदत्ताश्च वरदाश्चापि वासव॥<br><br>3785: सुरभ्यः पुण्यकर्मिण्यः पावनाः शुभलक्षणाः। यदर्थं गां गताश्चैव सुरभ्यः सुरसत्तम॥<br><br>3786: तच्च मे शृणु कार्येन वदतो बलसूदन। पुरा देवयुगे तात देवेन्द्रेषु महात्मसु॥<br><br>3787: त्रिलोकाननुशासत्सु विष्णौ गर्भत्वमागते। अदित्यास्तप्यमानायास्तपो घोरं सुदुश्चरम्॥<br><br>3788: पुत्रार्थममरश्रेष्ठ पादेनैकेन नित्यदा। तां तु दृष्ट्वा महादेवीं तप्यमानां महत्तपः॥<br><br>3789: दक्षस्य दुहिता देवी सुरभी नाम नामतः। अतप्यत तपो घोरं हृष्टा धर्मपरायणा॥<br><br>3790: कैलासशिखरे रम्ये देवगन्धर्वसेविते। व्यतिष्ठदेकपादेन परमं योगमास्थिता॥<br><br>3791: दशवर्षसहस्राणि दशवर्षशतानि च। संतप्तास्तपसा तस्या देवाः सर्षिमहोरगाः॥<br><br>3792: तत्र गत्वा मया सार्धं पर्युपासन्त तां शुभाम्। अथाहमब्रुवं तत्र देवीं तां तपसान्विताम्॥<br><br>3793: किमर्थं तप्यसे देवि तपो घोरमनिन्दिते। प्रीतस्तेऽहं महाभागे तपसानेन शोभने॥<br><br>3794: वरयस्व वरं देवि दातास्मीति पुरंदर। ॥<br><br>3795: वरेण भगवन् मह्यं कृतं लोकपितामह। एष एव वरो मेऽद्य यत् प्रीतोऽसि ममानघ। ॥<br><br>3796: तामेवं ब्रुवती देवीं सुरभिं त्रिदशेश्वर। प्रत्यब्रुवं यद् देवेन्द्र तन्निबोध शचीपते॥<br><br>3797: अलोभकाम्यया देवि तपसा च शुभानने। प्रसन्नोऽहं वरं तस्मादमरत्वं ददामि ते॥<br><br>3798: त्रयाणामपि लोकानामुपरिष्टान्निवत्स्यसि। मत्प्रसादाच्च विख्यातो गोलोकः सम्भविष्यति॥<br><br>3799: मानुषेषु च कुर्वाणाः प्रजा: कर्म शुभास्तव। निवत्स्यन्ति महाभागे सर्वा दुहितश्च ते॥<br><br>3800: मनसा चिन्तिता भोगास्वत्वया वै दिव्यमानुषाः। यच्च सर्वं सुखं देवि तत् ते सम्पत्स्यते शुभे॥<br><br>3801: तस्या लोकाः सहस्राक्ष सर्वकामसमन्विताः। न तत्र क्रमते मृत्युर्न जरा न च पावकः॥<br><br>3802: न दैवं नाशुभं किंचिद् विद्यते तत्र वासव। तत्र दिव्यान्यरण्यानि दिव्यानि भवनानि च॥<br><br>3803: विमानानि सुयुक्तानि कामगानि च वासव। ब्रह्मचर्येण तपसा यत्नेन च दमेन च॥<br><br>3804: दानैश्च विविधैः पुण्यैस्तथा तीर्थानुसेवनात्। तपसा महता चैव सुकृतेन च कर्मणा॥<br><br>3805: भीष्म उवाच शक्यः समासादयितुं गोलोकः पुष्करेक्षण। एतत् ते सर्वमाख्यातं मया शक्रानुपृच्छते॥<br><br>3806: न ते परिभवः कार्यो गवामसुरसूदन॥<br><br>3807: एतच्छ्रुत्वा सहस्राक्षः पूजयामास नित्यदा। गाश्चक्रे बहुमानं च तासु नित्यं युधिष्ठिर॥<br><br>3808: एतत् ते सर्वमाख्यातं पावनं च महाद्युते। पवित्रं परमं चापि गवां माहात्म्युमुत्तमम्॥<br><br>3809: कीर्तितं पुरुषव्याघ्र सर्वपापविमोचनम्। य इदं कथयेन्नित्यं ब्राह्मणेभ्यः समाहितः॥<br><br>3810: हव्यकव्येष यज्ञेषु पितृकार्येषु चैव ह। सार्वकामिकमक्षय्यं पितृस्तस्योपतिष्ठते॥<br><br>3811: गोषु भक्तश्च लभते यद् यदिच्छति मानवः। स्त्रियोऽपि भक्ता या गोषु ताश्च काममवाप्नुयुः॥<br><br>3812: पुत्रार्थी लभते पुत्रं कन्यार्थी तामवाप्नुयात्। धनार्थी लभते वित्तं धर्मार्थी धर्ममाप्नुयात्॥<br><br>3813: विद्यार्थी चाप्नुयाद् विद्यां सुखार्थी प्राप्नुयात् सुखम्। न किंचिद् दुर्लभं चैव गवां भक्तस्य भारत॥<br><br>3814: युधिष्ठिर उवाच उक्तं पितामहेनदं गवां दानमनुत्तमम्। विशेषेण नरेन्द्राणामिह धर्ममवेक्षताम्॥<br><br>3815: राज्यं हि सततं दुःखं दुर्धरं चाकृतात्मभिः। भूयिष्ठं च नरेन्द्राणां विद्यते न शुभा गतिः॥<br><br>3816: पूयन्ते तत्र नियतं प्रयच्छन्तो वसुन्धराम्। सर्वे च कथिता धर्मास्त्वया मे कुरुनन्दन॥<br><br>3817: एवमेव गवामुक्तं प्रदानं ते नृगेण ह। ऋषिणा नाचिकेतेन पूर्वमेव निदर्शितम्॥<br><br>3818: वेदोपनिषदश्चैव सर्वकर्मसु दक्षिणाः। सर्वक्रतुषु चोद्दिष्टं भूमिर्गावोऽथ काञ्चनम्॥<br><br>3819: तत्र श्रुतिस्तु परमा सुवर्णं दक्षिणेति वै। एतदिच्छाम्यहं श्रोतुं पितामह यथातथम्॥<br><br>3820: किं सुवर्णं कथं जातं कस्मिन् काले किमात्मकम्। किं दैवं किं फलं चैव कस्माच्च परमुच्यते॥<br><br>3821: कस्माद् दानं सुवर्णस्य पूजयन्ति मनीषिणः। कस्माच्च दक्षिणार्थं तद् यज्ञकर्मसु शस्यते॥<br><br>3822: कस्माच्च पावनं श्रेष्ठं भूमेर्गोभ्यश्च काञ्चनम्। परमं दक्षिणार्थे च तद् ब्रवीहि पितामह॥<br><br>3823: भीष्म उवाच शृणु राजन्नवहितो बहुकारणविस्तरम्। जातरूपसमुत्पत्तिमनुभूतं च यन्मया। ॥<br><br>3824: पिता मम महातेजाः शान्तनुर्निधनं गतः। तस्य दित्सुरहं श्राद्धं गङ्गाद्वारमुपागमम्॥<br><br>3825: तत्रागम्य पितुः पुत्र श्राद्धकर्म समारभम्। माता मे जाह्नवी चात्र साहाय्यमकरोत् तदा॥<br><br>3826: ततोऽग्रतस्ततः सिद्धानुपवेश्य बहूनृषीन्। तोयप्रदानात् प्रभृति कार्याण्यहमथारभम्॥<br><br>3827: तत् समाप्य यथोद्दिष्टं पूर्वकर्म समाहितः। दातुं निर्वपणं सम्यग् यथावदहमारभम्॥<br><br>3828: ततस्तं दर्भविन्यासं भित्त्वा सुरुचिरागदः। प्रलम्बाभरणो बाहुरुदतिष्ठद् विशाम्पते॥<br><br>3829: तमुत्थितमहं दृष्ट्वा परं विस्मयमागमम्। प्रतिग्रहीता साक्षान्मे पितेति भरतर्षभ॥<br><br>3830: ततो मे पुनरेवासीत् संज्ञा संचिन्त्य शास्त्रतः। नायं वेदेषु विहितो विधिहस्त इति प्रभो॥<br><br>3831: पिण्डो देयो नरेणेह ततो मतिरभून्मम। साक्षान्नेह मनुष्यस्य पिण्डं हि पितरः क्वचित्॥<br><br>3832: गृह्णन्ति विहितं चेत्थं पिण्डो देयः कुशेष्विति। ततोऽहं तदनादृत्य पितुर्हस्तनिदर्शनम्॥<br><br>3833: शास्त्रप्रमाण्यसूक्ष्मं तु विधिं पिण्डस्य संस्मरन्। ततो दर्भेषु तत् सर्वमददं भरतर्षभ। ॥<br><br>3834: शास्त्रमार्गानुसारेण तद् विद्धि मनुजर्षभ। तत: सोऽन्तर्हितो बाहुः पितुर्मम जनाधिप॥<br><br>3835: ततो मां दर्शयामासुः स्वप्नान्ते पितरस्तथा। प्रीयमाणास्तु मामूचुः प्रीताः स्म भरतर्षभ। ॥<br><br>3836: विज्ञानेन तवानेन यन्न मुह्यसि धर्मतः। त्वया हि कुर्वता शास्त्रं प्रमाणमिह पार्थिव॥<br><br>3837: आत्मा धर्मः श्रुतं वेदाः पितरश्चर्षिभिः सह। साक्षात् पितामहो ब्रह्मा गुरवोऽथ प्रजापतिः॥<br><br>3838: प्रमाणमुपनीता वै स्थिताश्च न विचालिताः। तदिदं सम्यगारब्धं त्वयात्र भरतर्षभ॥<br><br>3839: किं तु भूमेगंवां चार्थे सुवर्णं दीयतामिति। एवं वयं च धर्मज्ञ सर्वे चास्मत्पितामहाः॥<br><br>3840: पाविता वै भविष्यन्ति पावनं हि परं हि तत्। दशपूर्वान् दशैवान्यांस्तथा संतारयन्ति ते॥<br><br>3841: सुवर्णं ये प्रयच्छन्ति एवं मत्पितरोऽब्रुवन्। ततोऽहं विस्मितो राजन् प्रतिबुद्धो विशाम्पते॥<br><br>3842: सुवर्णदानेऽकरवं मतिं च भरतर्षभ। इतिहासमिमं चापि शृणु राजन् पुरातनम्॥<br><br>3843: जामदग्न्यं प्रति विभो धन्यमायुष्यमेव च। जामदग्न्येन रामेण तीव्ररोषान्वितेन वै॥<br><br>3844: त्रिःसप्तकृत्व: पृथिवी कृता निःक्षत्रिया पुरा। ततो जित्वा महीं कृत्स्ना रामो राजीवलोचनः॥<br><br>3845: आजहार क्रतुं वीरो ब्रह्मक्षत्रेण पूजितम्। वाजिमेधं महाराज सर्वकामसमन्वितम्॥<br><br>3846: पावनं सर्वभूतानां तेजोद्युतिविवर्धनम्। विपाप्मा च स तेजस्व तेन क्रतुफलेन च॥<br><br>3847: नैवात्मनोऽथ लघुतां जामदग्न्योऽध्यगच्छत। स तु क्रतुवरेणेष्वा महात्मा दक्षिणावता॥<br><br>3848: पप्रच्छागमसम्पन्नानृषीन् देवांश्च भार्गवः। पावनं यत् परं नृणामुग्रे कर्मणि वर्तताम्॥<br><br>3849: तदुच्यतां महाभागा इति जातघृणोऽब्रवीत्। इत्युक्ता वेदशास्त्रज्ञास्तमूचुस्ते महर्षयः॥<br><br>3850: राम विप्राः सक्रियन्तां वेदप्रामाण्यदर्शनात्। भूयश्च विप्रर्षिगणाः प्रष्टव्याः पावनं प्रति॥<br><br>3851: यद् ब्रूयूमहाप्राज्ञास्तच्चैव समुदाचर। ततो वसिष्ठं देवर्षिमगस्त्यमथ काश्यपम्॥<br><br>3852: तमेवार्थं महातेजाः पप्रच्छ भृगुनन्दनः। जाता मतिर्मे विप्रेन्द्राः कथं पूयेयमित्युत॥<br><br>3853: केन वा कर्मयोगेन प्रदानेनेह केन वा। यदि वोऽनुग्रहकृता बुद्धिर्मा प्रति सत्तमाः। ऋषय ऊचुः गाश्च भूमिं च वित्तं च दत्त्वेह भृगुनन्दन। पापकृत् पूयते मर्त्य इति भार्गव शुश्रुम॥<br><br>3854: अन्यद् दानं तु विप्रर्षे श्रूयतां पावनं महत्। दिव्यमत्यद्भुताकारमपत्यं जातवेदसः॥<br><br>3855: दग्ध्वा लोकान् पुरा वीर्यात् सम्भूतमिह शुश्रुम। सुवर्णमिति विख्यातं तद् ददत् सिद्धिमेष्यसि॥<br><br>3856: ततोऽब्रवीद् वसिष्ठस्तं भगवान् संशितव्रतः। शृणु राम यथोत्पन्नं सुवर्णमनलप्रभम्॥<br><br>3857: फलं दास्यति ते यत्तु दाने परमिहोच्यते। सुवर्णं यच्च यस्माच्च यथा च गुणवतमम्॥<br><br>3858: तन्निबोध महाबाहो सर्वं निगदतो मम। अग्नीषोमात्मकमिदं सुवर्णं विद्धि निश्चये॥<br><br>3859: अजोऽग्निवरुणो मेषः सूर्योऽश्व इति दर्शनम्। कुञ्जराश्च मृगा नागा महिषाश्चासुरा इति॥<br><br>3860: कुक्कुटाश्च वराहाश्च राक्षसा भृगुनन्दन। इडा गावः पयः सोमो भूमिरित्येव च स्मृतिः॥<br><br>3861: जगत् सर्वं च निर्मथ्य तेजोराशिः समुत्थितः। सुवर्णमेभ्यो विप्रर्षे रत्नं परममुत्तमम्॥<br><br>3862: एतस्मात् कारणाद् देवा गन्धर्वोरगराक्षसाः। मनुष्याश्च पिशाचाश्च प्रयता धारयन्ति तत्॥<br><br>3863: मुकुटैरङ्गदयुतैरलंकारैः पृथग्विधैः। सुवर्णविकृतैस्तत्र विराजन्ते भृगूत्तम॥<br><br>3864: तस्मात् सर्वपवित्रेभ्यः पवित्रं परमं स्मृतम्। भूमेगोभ्योऽथ रत्नेभ्यस्तद् विद्धि मनुजर्षभा॥<br><br>3865: पूथिवीं गाश्च दत्त्वेह यच्चान्यदपि किंचन। विशिष्यते सुवर्णस्य दानं परमकं विभो॥<br><br>3866: अक्षयं पावनं चैव सुवर्णममराते। प्रयच्छ द्विजमुख्येभ्यः पावनं ह्येतदुत्तमम्॥<br><br>3867: सुवर्णमेव सर्वासु दक्षिणासु विधीयते। सुवर्णे ये प्रयच्छन्ति सर्वदास्ते भवन्त्युत॥<br><br>3868: देवतास्ते प्रयच्छन्ति ये सुवर्णं ददत्यथ। अग्निगर्हि देवताः सर्वाः सुवर्णं च तदात्मकम्॥<br><br>3869: तु तस्य तस्मात् सुवर्णं ददता दत्ताः सर्वाः स्म देवताः। भवन्ति पुरुषव्याघ्र न ह्यतः परमं विदुः॥<br><br>3870: वसिष्ठ उवाच भूय एव च माहात्म्यं सुवर्णस्य निबोध मे। गदतो मम विप्रर्षे सर्वशस्त्रभृतां वर॥<br><br>3871: मया श्रुतमिदं पूर्वं पुराणे भृगुनन्दन। प्रजापतेः कथयतो यथान्यायं वै॥<br><br>3872: शूलपाणेर्भगवतो रुद्रस्य च महात्मनः। गिरौ हिमवति श्रेष्ठे तदा भृगुकुलोद्वह॥<br><br>3873: देव्या विवाहे निवृत्ते रुद्राण्या भृगुनन्दन। समागमे भगवतो देव्या सह महात्मनः॥<br><br>3874: तत: सर्वे समुद्विग्ना देवा रुद्रमुपागमन्। ते महादेवमासीनं देवीं च वरदामुमाम्॥<br><br>3875: प्रसाद्य शिरसा सर्वे रुद्रमूचुर्भृगूद्वह। अयं समागमो देव देव्या सह तवानघ॥<br><br>3876: तपस्विनस्तपस्विन्या तेजस्विन्याऽतितेजसः। अमोघतेजास्त्वं देव देवी चेयमुमा तथा॥<br><br>3877: अपत्यं युवयोर्देव बलवद् भविता विभो। तन्नूनं त्रिषु लोकेषु न किञ्चिच्छेषयिष्यति॥<br><br>3878: तदेभ्यः प्रणतेभ्यस्त्वं देवेभ्यः पृथुलोचन। वरं प्रयच्छ लोकेश त्रैलोक्यहितकाम्यया॥<br><br>3879: अपत्यार्थं निगृह्वीष्व तेजः परमकं विभो। त्रैलोक्यसारौ हि युवां लोकं संतापयिष्यथः॥<br><br>3880: तदपत्यं हि युवयोर्देवानभिभवेद् ध्रुवम्। न हि ते पृथिवी देवी न च द्यौर्न दिवं विभो॥<br><br>3881: नेदं धारयितुं शक्ताः समस्ता इति मे मतिः। तेज:प्रभावनिर्दग्धं तस्मात् सर्वमिदं जगत्॥<br><br>3882: तस्मात् प्रसादं भगवन् कर्तुमर्हसि नः प्रभो। न देव्यां सम्भवेत् पुत्रो भवतः सुरसत्तम। धैर्यादेव निगृह्णीष्व तेजो ज्वलितमुत्तमम्॥<br><br>3883: इति तेषां कथयतां भगवान् वृषभध्वजः। एवमस्त्विति देवांस्तान् विप्रर्षे प्रत्यभाषत॥<br><br>3884: इत्युक्त्वा चोर्ध्वमनयद् रेतो वृषभवाहनः। उर्ध्वरेताः समभवत् ततः प्रभृति चापि सः॥<br><br>3885: रुद्राणीति ततः क्रुद्धा प्रजोच्छेदे तदा कृते। देवानथाब्रवीत् तत्र स्त्रीभावात् परुषं वचः॥<br><br>3886: यस्मादपत्यकामो वै भर्ता मे विनिवर्तितः। सुरा यूयमनपत्या भविष्यथ॥<br><br>3887: प्रजोच्छेदो मम कृतो यस्माद् युष्माभिरद्य वै। तस्मात् प्रजा वः स्वगमा: सर्वेषां न भविष्यति॥<br><br>3888: तस्मात् सर्वे पावकस्तु न तत्रासीच्छापकाले भृगूद्वह। देवा देव्यास्तथा शापादनपत्यास्ततोऽभवन्॥<br><br>3889: रुद्रस्तु तेजोऽप्रतिमं धारयामास वै तदा। प्रस्कन्नं तु ततस्तस्मात् किंचित्तत्रापतद् भुवि॥<br><br>3890: उत्पपात तदा वह्वौ ववृधे चाद्भुतोपमम्। तेजस्तेजसि संयुक्तमात्मयोनित्वमागतम्॥<br><br>3891: एतस्मिन्नेव काले तु देवाः शक्रपुरोगमाः। असुरस्तारको नाम तेन संतापिता भृशम्॥<br><br>3892: आदित्या वसवो रुद्रा मरुतोऽथाश्विनावपि। साध्याश्च सर्वे संत्रस्ता दैतेयस्य पराक्रमात्॥<br><br>3893: स्थानानि देवतानां हि विमानानि पुराणि च। ऋषीणां चाश्रमाश्चैव बभूवुरसुरैर्हताः॥<br><br>3894: ते दीनमनसः सर्वे देवता ऋषयश्च ये। प्रजग्मुः शरणं देवं ब्रह्माणमजरं विभुम्॥<br><br>3895: भगवानुवाच असुरस्तारको नाम त्वया दत्तवरः प्रभो। सुरानृषीश्च क्लिश्नाति वधस्तस्य विधीयताम्॥<br><br>3896: तस्माद् भयं समुत्पन्नमस्माकं वै पितामह। परित्रायस्व नो देव न ह्यन्या गतिरस्ति नः॥<br><br>3897: ब्राह्मोवाच समोऽहं सर्वभूतानामधर्मं नेह रोचये। हन्यतां तारकः क्षिप्रं सुरर्षिगणबाधिता॥<br><br>3898: वेदा धर्माश्च नोच्छेदं गच्छेयुः सुरसत्तमाः। विहितं पूर्वमेवात्र मया वै व्येतु वो ज्वरः॥<br><br>3899: देवा ऊचुः वरदानाद् भगवतो दैतयो बलगर्वितः। दैवैर्न शक्यते हन्तुं स कथं प्रशमं व्रजेत्॥<br><br>3900: स हि नैव स्म देवानां नासुराणां न रक्षसाम्। वध्य: स्यामिति जग्राह वरं त्वत्तः पितामह॥<br><br>3901: देवाश्च शप्ता रुद्राण्या प्रजोच्छेदे पुराकृते। न भविष्यति वोऽपत्यमिति सर्वे जगत्पते॥<br><br>3902: ब्राह्मण उवाच हुताशनो न तत्रासीच्छापकाले सुरोत्तमाः। स उत्पदयितापत्यं वधाय त्रिदशद्विषाम्॥<br><br>3903: तद् वै सर्वानतिक्रम्य देवदानवराक्षसान्। मानुषानथ गन्धर्वान् नागानथ च पक्षिणः॥<br><br>3904: अस्त्रेणामोघपातेन शक्त्यां तं घातयिष्यति। यतो वो भयमुत्पन्नं ये चान्ये सुरशत्रवः॥<br><br>3905: सनातनो हि संकल्पः काम इत्यभिधीयते। रुद्रस्य तेजः प्रस्कन्नमग्नौ निपतितं च यत्॥<br><br>3906: तत्तेजोऽग्निर्महद्भूतं द्वितीयमिति पावकम्। वधार्थं देवशत्रूणां गङ्गायां जनयिष्यति॥<br><br>3907: स तु नावाप तं शापं नष्टः स हुतभुक् तदा। तस्माद् वो भयहृद् देवाः समुत्पत्स्यति पावकिः॥<br><br>3908: अन्विष्यतां वै ज्वलनस्तथा चाद्य नियुज्यताम्। तारकस्य वधोपायः कथितो वै मयानघाः॥<br><br>3909: न हि तेजस्विनां शापास्तेजःसु प्रभवन्ति वै। बलान्यतिबलं प्राप्य दुर्बलानि भवन्ति वै॥<br><br>3910: हन्यादवध्यान् वरदानपि चैव तपस्विनः। संकल्पाभिरुचिः काम: सनातनतोऽभवत्॥<br><br>3911: जगत्पतिरनिर्देश्यः सर्वगः सर्वभावनः। हृच्छयः सर्वभूतानां ज्येष्ठो रुद्रादपि प्रभुः॥<br><br>3912: अन्विष्यतां स तु क्षिप्रं तेजोराशिर्हताशनः। स वो मनोगतं कामं देवः सम्पादयिष्यति॥<br><br>3913: एतद् वाक्यमुपश्रुत्य ततो देवा महात्मनः। जग्मुः संसिद्धसंकल्पाः पर्येषन्तो विभावसुम्॥<br><br>3914: ततस्त्रैलोक्यमृषयो व्यचिन्वन्त सुरैः सह। काङ्क्षन्तो दर्शनं वह्नः सर्वे तद्गतमानसाः॥<br><br>3915: परेण तपसा युक्ताः श्रीमन्तो लोकविश्रुताः। लोकानन्वचरन् सिद्धाः सर्व एव भृगूत्तम॥<br><br>3916: नष्टमात्मनि संलीनं नाधिजग्मुर्हताशनम्। ततः संजातसंत्रासानग्निदर्शनलालसान्॥<br><br>3917: जलेचरः क्लान्तमनास्तेजसाग्नेः प्रदीपितः। उवाच देवान् मण्डूको रसातलतलोत्थितः॥<br><br>3918: रसातलतले देवा वसत्यग्निरिति प्रभो। संतापादिह सम्प्राप्तः पावकप्रभवादहम्॥<br><br>3919: स संसुप्तो जले देवा भगवान् हव्यवाहनः । अपः संसृज्य तेजोभिस्तेन संतापिता वयम्॥<br><br>3920: तस्य दर्शनमिष्टं वो यदि देवा विभावसोः। तत्रैवमधिगच्छध्वं कार्यं वो यदि वह्निना॥<br><br>3921: गम्यतां साधयिष्याप्तो वयं ह्यग्निभयात् सुराः। एतावदुक्त्वा मण्डूकस्त्वरितो जलमाविशत्॥<br><br>3922: हुताशनस्तु बुबुधे मण्डूकस्य च पैशुनम्। शशाप स तमासाद्य न रसान् वेत्स्यसीति वै॥<br><br>3923: तं वै संयुज्य शापेन मण्डूकं त्वरितो ययौ। अन्यत्र वासाय विभुर्न चात्मानमदर्शयत्॥<br><br>3924: देवास्त्वनुग्रहं चक्रुर्मण्डूकानां भृगूत्तम। यत्तच्छृणु महाबाहो गदतो मम सर्वशः॥<br><br>3925: देवा ऊचुः अग्निशापादजिह्वापि रसज्ञानबहिष्कृताः। सरस्वती बहुविधां यूयमुच्चारयिष्यथ॥<br><br>3926: बिलवासं गतांश्चैव निराहारानचेतसः। गतासूनपि संशुष्कान् भूमिः संधारयिष्यति॥<br><br>3927: तमोघनायामपि वै निशायां विचरिष्यथ। इत्युक्त्वा तांस्ततो देवाः पुनरेव महामिमाम्॥<br><br>3928: परीयुर्व्वलनस्यार्थे न चाविन्दन् हुताशनम्। अथ तान् द्विरदः कश्चित् सुरेन्द्रद्विरदोपमः॥<br><br>3929: अश्वत्थस्थोऽग्निरित्येवमाह देवान् भृगूद्वह। शशाप ज्वलनः सर्वान् द्विरदान् क्रोधमूच्छितः॥<br><br>3930: प्रतीपा भवतां जिह्वा भवित्रीति भृगूद्वह। इत्युक्त्वा निःसृतोऽश्वत्थादग्निर्वारणसूचितः। प्रविवेश शमीगर्भमथ वह्निः सुषुप्सया॥<br><br>3931: अनुग्रहं तु नागानां यं चक्रुः शृणु तं प्रभो। देवा भृगुकुलश्रेष्ठ प्रीत्या सत्यपराक्रमाः॥<br><br>3932: देवा ऊचुः प्रतीपया जिह्वयापि सर्वाहारं करिष्यथ। वाचं चोच्चारयिष्यध्वमुच्चैरव्यञ्जिताक्षराम्॥<br><br>3933: इत्युक्त्वा पुनरेवाग्निमनुसझुर्दिवौकसः। अश्वत्यान्निःसृतश्चाग्निः शमीगर्भमुपाविशत्॥<br><br>3934: शुकेन ख्यापितो विप्र तं देवाः समुपाद्रवन्। शशाप शुकमग्निस्तु वाग्विहीनो भविष्यसि॥<br><br>3935: जिह्वामावर्तयामास तस्यापि हुतभुक् तथा। दृष्ट्वा तु ज्वलनं देवाः शुकमूचुर्दयान्विताः॥<br><br>3936: भविता न त्वमत्यन्तं शुकत्वे नष्टवागिति। आवृत्तजिह्वस्य सतो वाक्यं कान्तं भविष्यति॥<br><br>3937: बालस्येव प्रवृद्धस्य कलमव्यक्तमद्भुतम्। इत्युक्त्वा तं शमीगर्भे वह्निमालक्ष्य देवताः॥<br><br>3938: तदेवायतनं चक्रुः पुण्यं सर्वक्रियास्वपि। ततः प्रभृति चाप्यग्निः शमीगर्भेषु दृश्यते॥<br><br>3939: उत्पादने तथोपायमभिजग्मुश्च मानवाः। आपो रसातले यास्तु संस्पृष्टाश्चित्रभानुना॥<br><br>3940: ताः पर्वतप्रस्रवणैरूष्मां मुञ्चन्ति भार्गव। पावकेनाधिशयता संतप्तास्तस्य तेजसा॥<br><br>3941: अथाग्निर्देवता दृष्ट्वा बभूव व्यथितस्तदा। किमागमनमित्येवं तानपृच्छत पावकः॥<br><br>3942: तमूचुर्विबुधाः सर्वे ते चैव परमर्षयः। त्वां नियोक्ष्यमहे कार्यं तद् भवान् कर्तुमर्हति॥<br><br>3943: कृते च तस्मिन् भविता तवापि समुहान् गुणः॥<br><br>3944: अग्निरुवाच ब्रूत यद् भवतां कार्यं कर्तास्मि तदहं सुराः। भवतां तु नियोज्योऽस्मि मा वोऽत्रास्तु विचारणा। । देवा ऊचुः असुरस्तारको नाम ब्रह्मणो वरदर्पितः। अस्मान् प्रबाधते वीर्याद् वधस्तस्य विधीयताम्॥<br><br>3945: इमान् देवगणांस्तात प्रजापतिगणांस्तथा। ऋषींचापि महाभाग परित्रायस्व पावक॥<br><br>3946: अपत्यं तेजसा युक्तं प्रवीरं जनय प्रभो। यद् भयं नोऽसुरात् तस्मान्नाशयेद्धव्यवाहन॥<br><br>3947: शप्तानां नो महादेव्या नान्यदस्ति परायणम्। अन्यत्र भवतो वीर्यं तस्मात् त्रायस्व नः प्रभो॥<br><br>3948: इत्युक्तः स तथेत्युक्त्वा भगवान् हव्यवाहनः। जगामाथ दुराधर्षो गङ्गां भागीरथी प्रति॥<br><br>3949: तया चाप्यभवन्मिश्रो गर्भे चास्यादधे तदा। ववृधे स तदा गर्भः कक्षे कृष्णगतिर्यथा। ॥<br><br>3950: तेजसा तस्य देवस्य गङ्गा विह्वलचेतना। संतापमगमत् तीव्र सोढुं सा न शशाक ह॥<br><br>3951: आहिते ज्वलनेनाथ गर्भे तेजः समन्विते। गङ्गायामसुरः कश्चिद् भैरवं नादमानदत्॥<br><br>3952: अबुद्धिपतितेनाथ नादेन विपुलेन सा। वित्रस्तोद्धान्तनयना गङ्गा विनुतलोचना॥<br><br>3953: विसंज्ञा नाशकद् गर्भं वोढुमात्मानमेव च। सा तु तेजःपरीताङ्गी कम्पयन्तीव जाह्नवी॥<br><br>3954: उवाच ज्वलनं विप्र तदा गर्भबलोद्धता। ते न शक्तास्मि भगवंस्तेजसोऽस्य विधारणे॥<br><br>3955: विमूढास्मि कृतानेन न मे स्वास्थ्यं यथा पुरा। विह्वला चास्मि भगवंश्चेतो नष्टं च मेऽनघ॥<br><br>3956: धारणे नास्य शक्ताहं गर्भस्य तपतां वर। उत्स्रक्ष्येऽहमिमं दुःखान्न तु कामात् कथंचन॥<br><br>3957: न तेजसोऽस्ति संस्पर्शो मम देव विभावसो। आपदर्थे हि सम्बन्धः सुसूक्ष्मोऽपि महाद्युते॥<br><br>3958: यदत्र गुणसम्पन्नमितरद् वा हुताशन। त्वय्येव तदहं मन्ये धर्माधर्मी च केवलौ॥<br><br>3959: तामुवाच ततो वह्निर्धार्यतां धार्यतामिति। गर्भो मत्तेजसा युक्तो महागुणफलोदयः ॥<br><br>3960: शक्ता ह्यसि महीं कृत्स्नां वोढुं धारयितुं तथा। न हि ते किंचिदप्राप्यमन्यतो धारणादृते॥<br><br>3961: सा वह्निना वार्यमाणा देवैरपि सरिद्वरा। समुत्ससर्ज तं गर्भं मेरौ गिरिवरे तदा॥<br><br>3962: समर्था धारणे चापि रुद्रतेजःप्रधर्षिता। नाशकत् तं तदा गर्भ संधारयितुमोजसा॥<br><br>3963: सा समुत्सृज्य तं दुःखाद् दीप्तवैश्वाना, नम्। दर्शयामास चाग्निस्तं तदा गङ्गां भृगूद्वह॥<br><br>3964: पप्रच्छ सरितां श्रेष्ठां कच्चिद् गर्भः सुखोदयः। कीदृग्वर्णोऽपि वा देवि कीदृग्रूपश्च दृश्यते। तेजसा केन वा युक्तः सर्वमेतद् ब्रवीहि मे॥<br><br>3965: गङ्गा उवाच जातरूपः स गर्भो वै तेजसा त्वमिवानघ। सुवर्णो विमलो दीप्तः पर्वतं चावभासयत्॥<br><br>3966: पद्मोत्पलविमिश्राणां ह्रदानामिव शीतलः। गन्धोऽस्य स कदम्बानां तुल्यो वै तपतां वर॥<br><br>3967: तेजसा तस्य गर्भस्य भास्करस्येव रश्मिभिः। यद् द्रव्यं परिसंसृष्टं पृथिव्यां पर्वतेषु च॥<br><br>3968: तत् सर्वं काञ्चनीभूतं समन्तात् प्रत्यदृश्यत। पर्यधावत शैलांश्च नदीः प्रस्रवणानि च॥<br><br>3969: व्यादीपयंस्तेजसा च त्रैलोक्यं सचराचरम्। एवंरूपः स भगवान् पुत्रस्ते हव्यवाहन। सूर्यवैश्वानरसमः कान्त्या सोम इवापरः॥<br><br>3970: एवमुक्त्वा तु सा देवी तत्रैवान्तरधीयता पावकश्चापि तेजस्वी कृत्वा कार्यं दिवौकसाम्॥<br><br>3971: जगामेष्टं ततो देशं तदा भार्गवनन्दन। एतैः कर्मगुणैर्लोके नामाग्नेः परिगीयते॥<br><br>3972: हिरण्यरेता इति वै ऋषिभिर्विबुधैस्तथा। पृथिवी च तदा देवी ख्याता वसुमतीति वै॥<br><br>3973: स तु गर्भो महातेजा गाङ्गेयः पावकोद्भवः। दिव्यं शरवणं प्राप्य ववृधेऽद्भुतदर्शनः॥<br><br>3974: ददृशुः कृत्तिकास्तं तु बालार्कसदृशद्युतिम्। पुत्रं वै ताश्च तं बालं पुपुषुः स्तन्यविस्रवैः॥<br><br>3975: ततः स कार्तिकेयत्वमवाप परमद्युतिः। स्कन्नत्वात् स्कन्दतां चापि गुहावासाद् गुहोऽभवत्। । एवं सुवर्णमुत्पन्नमपत्यं जातवेदसः। तत्र जाम्बूनदं श्रेष्ठं देवानामपि भूषणम्॥<br><br>3976: ततः प्रभृति चाप्येतज्जातरूपमुदाहृतम्। रत्नानामुत्तमं रत्नं भूषणानां तथैव च॥<br><br>3977: पवित्रं च पवित्राणां मङ्गलानां च मङ्गलम्। यत् सुवर्णं स भगवानग्निरीशः प्रजापतिः॥<br><br>3978: पवित्राणां पवित्रं हि कनकं द्विजसत्तमाः। अग्नीषोमात्मकं चैव जातरूपमुदाहृतम्॥<br><br>3979: वसिष्ठ उवाच अपि चेदं पुरा राम श्रुतं मे ब्रह्मदर्शनम्। पितामहस्य यद् वृत्तं ब्रह्मणः परमात्मनः॥<br><br>3980: देवस्य महतस्तात वारुणीं बिभ्रतस्तनुम्। ऐश्वर्ये वारुणे राम रुद्रस्येशस्य वै प्रभो॥<br><br>3981: आजग्मुर्मुनयः सर्वे देवाश्चाग्निपुरोगमाः। यज्ञाङ्गानि च सर्वाणि वषट्कारश्च मूर्तिमान्॥<br><br>3982: मूर्तिमन्ति च सामानि यजूंषि च सहस्रशः। ऋग्वेदश्चागमत् तत्र पदक्रमविभूषितः॥<br><br>3983: लक्षणानि स्वराः स्तोभा निरुक्तं सुरपतयः। ओङ्कारश्चावसन्नेत्रे निग्रहप्रग्रहौ तथा॥<br><br>3984: वेदाश्च सोपनिषदो विद्या सावित्र्यथापि च। भूतं भव्यं भविष्यं च दधार भगवान् शिवः॥<br><br>3985: संजुहावात्मनाऽऽत्मानं स्वयमेव तदा प्रभो। यज्ञं च शोभयामास बहुरूपं पिनाकधृत्॥<br><br>3986: द्यौर्नभः पृथिवी खं च तथा चैवैष भूपतिः। सर्वविद्येश्वरः श्रीमानेष चापि विभावसुः॥<br><br>3987: एष ब्रह्मा शिवो रुद्रो वरुणोऽग्निः प्रजापतिः। कीर्त्यते भगवान् देवः सर्वभूतपतिः शिवः॥<br><br>3988: तस्य यज्ञः पशुपतेस्तपः क्रतव एव च। दीक्षा दीप्तव्रता देवी दिशश्च सदिगीश्वराः॥<br><br>3989: देवपत्न्यश्च कन्याश्च देवानां चैव मातरः। आजग्मुः सहितास्तत्र तदा भृगुकुलोद्वह॥<br><br>3990: यज्ञं पशुपतेः प्रीता वरुणस्य महात्मनः। स्वयम्भुवस्तु ता दृष्ट्वा रेतः समपतद् भुवि॥<br><br>3991: तस्य शुक्रस्य विस्पन्दान् पांसून् संगृह्य भूमितः। प्रास्यत् पूषा कराभ्यां वै तस्मिन्नेव हुताशने॥<br><br>3992: ततस्तस्मिन् सम्प्रवृत्ते सत्रे ज्वलितपावके। ब्रह्मणो जुह्वतस्तत्र प्रादुर्भावो बभूव ह॥<br><br>3993: स्कन्नमात्रं च तच्छुक्रं स्रवेण परिवृज्ञ सः। आज्यवन्मन्त्रतश्चापि सोऽजूहांद् भृगुनन्दन॥<br><br>3994: ततः स जनयामास भूतग्रामं च वीर्यवान्। तस्य तत् तेजसस्तस्माज्जज्ञे लोकेषु तैजसम्॥<br><br>3995: तमसस्तामसा भावा व्यापि सत्त्वं तथोभयम्। स गुणस्तेजसो नित्यस्तस्य चाकाशमेव च॥<br><br>3996: सर्वभूतेषु च तथा सत्त्वं तेजस्तथोत्तमम्। शुक्रे हुतेऽग्नौ तस्मिंस्तु प्रादुरासंस्त्रयः प्रभो॥<br><br>3997: पुरुषा वपुषा युक्ताः स्वैः स्वैः प्रसवजैर्गुणैः। भृगित्येव भृगुः पूर्वमङ्गारेभ्योऽङ्गिराभवत्॥<br><br>3998: अङ्गारसंश्रयाच्चैव कविरित्यपरोऽभवत्। सह ज्वालाभिरुत्पन्नो भृगुस्तस्माद् भृगुः स्मृतः। । मरीचिभ्यो मरीचिस्तु मारीचः कश्यपो ह्यभूत्। अङ्गारेभ्योऽङ्गिरास्तात वालखिल्याः कुशोच्चयात्। । अत्रैवानेति च विभो जातमत्रिं वदन्त्यपि। तथा भस्मव्यपोहेभ्यो ब्रह्मर्षिगणसम्मताः॥<br><br>3999: वैखानसाः समुत्पन्नास्तप:श्रुतगुणेप्सवः। अश्रुतोऽस्य समुत्पन्नावश्विनौ रूपसम्मतौ॥<br><br>4000: शेषाः प्रजानां पतयः स्रोतोभ्यस्तस्य जज्ञिरे। ऋषयो रोमकूपेभ्यः स्वेदाच्छन्दो बलान्मनः॥<br><br>4001: एतस्मात् कारणादाहरग्निः सर्वास्तु देवताः। ऋषयः श्रुतसम्पन्ना देवप्रामाण्यदर्शनात्॥<br><br>4002: यानि दारुणि निर्यासास्ते मासाः पक्षसंज्ञिताः। अहोरात्रा मुहूर्ताश्च पित्तं ज्योतिश्च दारुणम्॥<br><br>4003: रौद्रं लोहितमित्याहुलॊहितात् कनकं स्मृतम्। तन्मैत्रमिति विज्ञेयं धूमाच्च वसवः स्मृताः॥<br><br>4004: अर्चिषो याच ते रुद्रास्तथाऽऽदित्या महाप्रभाः। उद्दिष्टास्ते तथाङ्गारा ये धिष्ण्येषु दिवि स्थिताः। । आदिकर्ता च लोकस्य तत्परं ब्रह्म तध्रुवम्। सर्वकामदमित्याहुस्तद्रहस्यमुवाच ह॥<br><br>4005: ततोऽब्रबीन्महादेवो वरुणः पवनात्मकः। मम सत्रमिदं दिव्यमहं गृहपतिस्त्विह॥<br><br>4006: त्रीणि पूर्वाण्यपत्यानि मम तानि न संशयः। इति जानीत खगमा मम यज्ञफलं हि तत्॥<br><br>4007: मदङ्गेभ्यः प्रसूतानि मदाश्रयकृतानि च। ममैव तान्यपत्यानि वरुणो दवद्यात्मकः॥<br><br>4008: अथाब्रवील्लोकगुरुर्ब्रह्मा लोकपितामहः। ममैव तान्यपत्यानि मम शुक्र हुतं हि तत्॥<br><br>4009: अहं कर्ता हि सत्रस्य होता शुक्रस्य चैव ह। यस्य बीजं फलं तस्य शुक्रं चेत् कारणं मतम्। । ततोऽब्रुवन् देवगणाः पितामहमुपेत्य वै। कृताञ्जलिपुटाः सर्वे शिरोभिरभिवन्द्य च॥<br><br>4010: वयं च भगवन् सर्वे जगच्च सचराचरम्। तवैव प्रसवाः सर्वे तस्मादग्निर्विभावसुः॥<br><br>4011: तरुणश्चेश्वरो देवो लभतां काममीप्सितम्। निसर्गाद् ब्रह्मणश्चापि वरुणो यादसाम्पतिः॥<br><br>4012: जग्रह वै भृगु पूर्वमपत्यं सूर्यवर्चसम्। ईश्वरोऽङ्गिरसं चाग्नेरपत्यार्थमकल्पयत्॥<br><br>4013: पितामहस्त्वपत्यं वै कविं जग्राह तत्त्ववित्। तदा स वारुणः ख्यातो भृगुः प्रसवकर्मवित्॥<br><br>4014: आग्नेयस्त्वङ्गिराः श्रीमान् कविाह्मो महायशाः। भार्गवाङ्गिरसौ लोके लोकसंतानलक्षणौ॥<br><br>4015: एते हि प्रस्रवाः सर्वे प्रजानां पतयस्त्रयः। सर्वं संतानमेतेषामिढमित्युपधारय॥<br><br>4016: भृगोस्तु पुत्राः सप्तासन् सर्वे तुल्या भृगोर्गुणैः। च्यवनो वज्रशीर्षश्च शुचिरौर्वस्तथैव च॥<br><br>4017: शुक्रो वरेण्यश्च विभुः सवनश्चेति सप्त ते। भार्गवा वारुणाः सर्वे येषां वंशे भवानपि॥<br><br>4018: अष्टौ चाङ्गिरसः पुत्रा वारुणास्तेऽप्युदाहताः। बृहस्पतिरुतथ्यश्च पयस्यः शान्तिरेव च॥<br><br>4019: घोरो विरूपः संवर्तः सुधन्वा चाष्टमः स्मृतः। एतेऽष्टौ वह्रिजाः सर्वे ज्ञाननिष्ठा निरामयाः॥<br><br>4020: ब्रह्मणस्तु कवेः पुत्रा वारुणास्तेऽप्युदाहृताः। अष्टौ प्रसवजैर्युक्ता गुणैर्ब्रह्मविदः शुभाः॥<br><br>4021: कविः काव्यश्च घृष्णुश्च बुद्धिमानूशना तथा। भृगुश्च विरजाश्चैव काशी चोग्रश्च धर्मवित्॥<br><br>4022: अष्टौ कविसुता ह्येते सर्वमेभिर्जगत् ततम्। प्रजापतय एते हि प्रजाभागैरिह प्रजाः॥<br><br>4023: एवमङ्गिरसश्चैव कवेश्च प्रसवान्वयैः। भृगोश्च भृगुशार्दूल वंशजैः सततं जगत्॥<br><br>4024: वरुणश्चादितो विप्र जग्राह प्रभुरीश्वरः। कविं तात भृगुं चापि तस्मात् तौ वारुणो स्मृतौ। । जग्राहाङ्गिरसं देवः शिखी तस्माद्हताशनः। तस्मादाङ्गिरसा ज्ञेयाः सर्व एव तदन्वयाः॥<br><br>4025: ब्रह्मा पितामहः पूर्वं देवताभिः प्रसादितः। इमे नः संतरिष्यन्ति प्रजाभिर्जगतीश्वराः॥<br><br>4026: सर्वे प्रजानां पतयः सर्वे चातितपस्विनः। त्वत्प्रसादादिमं लोकं तारयिष्यन्ति साम्प्रतम्॥<br><br>4027: तथैव वंशकर्तारस्तव तेजोविवर्धनाः। भवेयुर्वेदविदुषः सर्वे च कृतिनस्तथा॥<br><br>4028: देवपक्षचराः सौम्याः प्रजापत्या महर्षयः। आप्नुवन्ति तपश्चैव ब्रह्मचर्ये परं तथा॥<br><br>4029: सर्वे हि वयमेते च तवैव प्रसवः प्रभो। देवानां ब्राह्मणानां च त्वं हि कर्ता पितामह॥<br><br>4030: मारीचमादितः कृत्वा सर्वे चैवाथ भार्गवाः। अपत्यानीति सम्प्रेक्ष्य क्षमयाम पितामह॥<br><br>4031: ते त्वनेनैव रूपेण प्रजनिष्यन्ति वै प्रजाः। स्थापयिष्यन्ति चात्मानं युगादिनिधने तथा॥<br><br>4032: इत्युक्तः स तदा तैस्तु ब्रह्मा लोकपितामहः। तथेत्येवाब्रवीत् प्रीतस्तेऽपि जग्मुर्यथागतम्॥<br><br>4033: एवमेतत् पुरा वृत्तं तस्य यज्ञे महात्मनः। देवश्रेष्ठस्य लोकादौ वारुणीं बिभ्रतस्तनुम्॥<br><br>4034: अग्निर्ब्रह्मा पशुपतिः शर्वो रुद्रः प्रजापतिः। अग्नेरपत्यमेतद् वै सुवर्णमिति धारणा॥<br><br>4035: अग्न्यभावे च कुरुते वह्निस्थानेषु काञ्चनम्। जामदग्न्य प्रमाणज्ञो वेदश्रुतिनिदर्शनात्॥<br><br>4036: कुशस्तम्बे जुहोत्यग्निं सुवर्णे तत्र च स्थिते। बल्मीकस्य वपायां च कर्णे वाजस्य दक्षिणे॥<br><br>4037: शकटो। परस्याप्सु ब्राह्मणस्य करे तथा। हते प्रीतिकरीमृद्धिं भगवांस्तत्र मन्यते॥<br><br>4038: तस्मादग्निपराः सर्वे देवता इति शुश्रुम। ब्रह्मणो हि प्रभूतोऽग्निरग्नेरपि च काञ्चनम्॥<br><br>4039: तस्माद् ये वै प्रयच्छन्ति सुवर्णे धर्मदर्शिनः। देवतास्ते प्रयच्छन्ति समस्ता इति नः श्रुतम्॥<br><br>4040: तस्य चातमसो लोका गच्छतः परमां गतिम्। स्वलॊके राजराज्येन सोऽभिषिच्येत भार्गव॥<br><br>4041: आदित्योदयसम्प्राप्ते विधिमन्त्रपुरस्कृतम्। ददाति काञ्चनं यो वै दुःस्वप्नं प्रतिहन्ति सः॥<br><br>4042: ददात्युदितमात्रे यस्तस्य पाप्मा विधूयते। मध्याह्ने ददतो रुक्मं हन्ति पापमनागतम्॥<br><br>4043: ददाति पश्चिमां संध्या यः सुवर्णे यतव्रतः। ब्रह्मवाय्वग्निसोमानां सालोक्यमुपयाति सः॥<br><br>4044: सेन्द्रेषु चैव लोकेषु प्रतिष्ठां विन्दते शुभाम्। इह लोके यशः प्राप्य शान्तपाप्मा च मोदते॥<br><br>4045: ततः सम्पद्यतेऽन्येषु लोकेष्वप्रतिमः सदा। अनावृतगतिश्चैव कामचारो भवत्युत॥<br><br>4046: न च क्षरति तेभ्यश्च यशैश्चैवाप्नुते महत्। सुवर्णमक्षयं दत्त्वा लोकांश्चाप्नोति पुष्कलान्॥<br><br>4047: यस्तु संजनयित्वाग्निमादित्योदयनं प्रति। दद्याद् वै व्रतमुद्दिश्य सर्वकामान् समश्नुते॥<br><br>4048: अग्निमित्येव तत् प्राहुः प्रदानं च सुखावहम्। यथेष्टगुणसंवृत्तं प्रवर्तकमिति स्मृतम्॥<br><br>4049: एषा सुवर्णस्योत्पत्तिः कथिता ते मयानघ। कार्तिकेयस्य च विभो तद् विद्धि भृगुनन्दन॥<br><br>4050: कार्तिकेयस्तु संवृद्धः कालेन महता तदा। देवैः सेनापतित्वेन वृतः सैन् गूद्वह॥<br><br>4051: जघान तारकं चापि दैत्यमन्यांस्तथासुरान्। त्रिदशेन्द्राज्ञया ब्राँल्लोकानां हितकाम्यया॥<br><br>4052: सुवर्णदाने च मया कथितास्ते गुणा विभो। तस्मात् सुवर्णे विप्रेभ्यः प्रयच्छ ददतां वर॥<br><br>4053: भीष्म उवाच इत्युक्तः स वसिष्ठेन जामदग्न्यः प्रतापवान्। ददौ सुवर्णे विप्रेभ्यो व्यमुच्यत च किल्बिषात्॥<br><br>4054: एतत् ते सर्वमाख्यातं सुवर्णस्य महीपते। प्रदानस्य फलं चैव जन्म चास्य युधिष्ठिर॥<br><br>4055: तस्मात् त्वमपि विप्रेभ्यः प्रयच्छ कनकं बहु। ददत्सुवर्णे नृपते किल्बिषाद् विप्रमोक्ष्यसि॥<br><br>4056: तस्मात् त्वमपि विप्रेभ्यः प्रयच्छ कनकं बहु। ददत्सुवर्णे नृपते किल्बिषाद् विप्रमोक्ष्यसि॥<br><br>4057: युधिष्ठिर उवाच उक्ताः पितामहेनेह सुर्णस्य विधानतः। विस्तरेण प्रदानस्य ये गुणाः श्रुतिलक्षणाः॥<br><br>4058: यत्तु कारणमुत्पत्तेः सुवर्णस्य प्रकीर्तितम्। स कथं तारकः प्राप्तो निधनं तद् ब्रवीहि मे॥<br><br>4059: उक्तं स देवतानां हि अवध्य इति पार्थिव। कथं तस्याभवन्मृत्युर्विस्तरेण प्रकीर्तय॥<br><br>4060: एतादिच्छाम्यहं श्रोतुं त्वत्तः कुरुकुलोद्वह। कात्स्येन तारकवधं परं कौतूहलं हि मे॥<br><br>4061: भीष्म उवाच विपन्नकृत्या राजेन्द्र देवता ऋषयस्तथा। कृत्तिकाश्चोदयामासुरपत्यभरणाय वै॥<br><br>4062: न देवतानां काचिद्धि समर्था जातवेदसः। एता हि शक्तास्तं गर्भं संधारयितुमोजसा॥<br><br>4063: षण्णां तासां ततः प्रीत: पावको गर्भधारणात्। स्वेन तेजोविसर्गेण वीर्येण परमेण च॥<br><br>4064: तास्तु षट् कृत्तिका गर्भे पुपुषुर्जातवेदसः। षट्सु वर्त्मसु तेजोऽन्गेः सकलं निहितं प्रभो॥<br><br>4065: ततस्ता वर्धमानस्य कुमारस्य महात्मनः। तेजसाभिपरीताङ्ग्यो न क्वचिच्छम लेभिरे॥<br><br>4066: ततस्तेजःपरीताङ्ग्यः सर्वाः काल उपस्थिते। समं गर्भे सुषुविरे कृत्तिकास्तं नरर्षभ॥<br><br>4067: ततस्तं षडधिष्ठानं गर्भमेकत्वमागतम्। पृथिवी प्रतिजग्राह कार्तस्वरसमीपतः॥<br><br>4068: स गर्भो दिव्यसंस्थानो दीप्तिमान् पावकप्रभः। दिव्यं शरवणं प्राप्य ववृधे प्रियदर्शनः॥<br><br>4069: ददृशुः कृत्तिकास्तं तु बालमर्कसमद्युतिम्। जातस्नेहाच्च सौहार्दात् पुपुषुः स्तन्यविस्रवैः॥<br><br>4070: अभवत् कार्तिकेयः स त्रैलोक्ये सचराचरे। स्कन्नत्वात् स्कन्दतां प्राप्तो गुहावासाद् गुहोऽभवत्। । ततो देवास्त्रयस्त्रिंशद् दिशश्च सदिगीश्वराः। रुद्रो धाता च विष्णुश्च यमः पूषार्यमा भगः॥<br><br>4071: अंशो मित्रश्च साध्याश्च वासवो वसवोऽश्विनौ। आपो वायुर्नभश्चन्द्रो नक्षत्राणि ग्रहा रविः॥<br><br>4072: पृथग्भूतानि चान्यानि यानि देवार्पणानि वै। आजग्मुस्तेऽद्भुतुं द्रष्टुं कुमारं ज्वलनात्मजम्॥<br><br>4073: ऋषयस्तुष्टुवुश्चैव गन्धर्वाश्च जगुस्तथा। षडाननं कुमारं तु द्विषडक्षं द्विजप्रियम्॥<br><br>4074: पीनांसं द्वादशभुजं पावकादित्यवर्चसम्। शयानं शरगुल्मस्थं दृष्ट्वा देवाः सहर्षिभिः॥<br><br>4075: लेभिरे परमं हर्ष मेनिरे चासुरं हतम्। ततो देवाः प्रियाण्यस्य सर्व एव समाहरन्॥<br><br>4076: क्रीडत: क्रीडनीयानि ददुः पक्षिगणाश्च ह। सुपर्णोऽस्य ददौ पुत्रं मयूरं चित्रबर्हिणम्॥<br><br>4077: राक्षसाश्च ददुस्तस्मै वराहमहिषावभौ। कुक्वुटं चाग्निसंकाशं प्रददावरुणः स्वयम्॥<br><br>4078: चन्द्रमाः प्रददौ मेषमादित्यो रुचिरां प्रभाम्। गवां माता च गा देवी ददौ शतसहस्रशः॥<br><br>4079: छागमग्निर्गुणापेतमिला पुष्पफलं बहु। सुधन्वा शकटं चैव रथं चामितकूबरम्॥<br><br>4080: वरुणो वारुणान् दिव्यान् सगजान् प्रददौ शुभान्। सिंहान् सुरेन्द्रो व्याघ्रांश्च द्विपानन्यांश्च पक्षिणः॥<br><br>4081: श्वापदांश्च बहून् घोरांश्छत्राणि विविधानि च। राक्षसासुरसंघाश्च अनुजग्मुस्तमीश्वरम्॥<br><br>4082: वर्धमानं तु तं दृष्ट्वा प्रार्थयामास तारकः। उपायैर्बहुभिर्हन्तुं नाशकच्चापि तं विभुम्॥<br><br>4083: सैनापत्येन तं देवाः पूजयित्वा गुहालयम्। शशंसुर्विप्रकारं तं तस्मै तारककारितम्॥<br><br>4084: स विवृद्धो महावीर्यो देवसेनापतिः प्रभुः। जघानामोघया शक्त्या दानवं तारकं गुहः॥<br><br>4085: तेन तस्मिन् कुमारेण क्रीडता निहतेऽसुरे। सुरेन्द्रः स्थापितो राज्ये देवानां पुनरीश्वरः॥<br><br>4086: स सेनापतिरेवाथ बभौ स्कन्दः प्रतापवान्। ईशो गोप्ता च देवानां प्रियकृच्छङ्करस्य च॥<br><br>4087: हिरण्यमूर्तिर्भगवानेष एव च पावकिः। सदा कुमारो देवानां सैनापत्यमवाप्तवान्॥<br><br>4088: तस्मात् सुवर्णं मङ्गल्यं रत्नमक्षय्यमुत्तमम्। सहजं कार्तिकेयस्य वह्नस्तेजः परं मतम्॥<br><br>4089: एवं रामाय कौरव्य वसिष्ठोऽकथयत् पुरा। तस्मात् सुवर्णदानाय प्रयतस्व नराधिप॥<br><br>4090: रामः सुवर्णं दत्त्वा हि विमुक्तः सर्वकिल्विषैः। त्रिविष्टपे महत् स्थानमवापासुलभं नरैः॥<br><br>4091: युधिष्ठिर उवाच चातुर्वर्ण्यस्य धर्मात्मन् धर्माः प्रोक्ता यथा त्वया। तथैव मे श्राद्धविधिं कृत्स्नं प्रब्रूहि पार्थिव॥<br><br>4092: वैशम्पायन उवाच युधिष्ठरेणैवमुक्तो भीष्मः शान्तनवस्तदा। इमं श्राद्धविधिं कृत्स्नं वक्तुं समुपचक्रमे॥<br><br>4093: भीष्म उवाच शृणुष्वावहितो राजञ्छ्राद्धकर्मविधिं शुभम्। धन्यं यशस्यं पुत्रीयं पितृयज्ञं परंतप॥<br><br>4094: देवासुरमनुष्याणां गन्धर्वोरगरक्षसाम्। पिशाचकिन्नराणां च पूज्या वै पितरः सदा॥<br><br>4095: पितॄन् पूज्यादितः पश्चाद्देवतास्तर्पयन्ति वै। तस्मात् तान् सर्वयज्ञेन पुरुषः पूजयेत् सदा॥<br><br>4096: अन्वाहार्ये महाराज पितॄणां श्राद्धमुच्यते। तस्माद् विशेषविधिना विधिः प्रथमकल्पितः॥<br><br>4097: सर्वेष्वहःसु प्रीयन्ते कृते श्राद्धे पितामहाः। प्रवक्ष्यामि तु ते सर्वास्तिथ्यातिथ्यगुणागुणान्॥<br><br>4098: येष्वहःसु कृतैः श्राद्धैर्यत् फलं प्राप्यतेऽनघ। तत् सर्वे कीर्तयिष्यामि यथावत् तन्निबोध मे॥<br><br>4099: पितॄनगे प्रतिपदि प्राप्नुयात् सुगृहे स्त्रियः। अभिरूपप्रजायिन्यो दर्शनीया बहुप्रजाः॥<br><br>4100: स्त्रियो द्वितीयां जायन्ते तृतीयायां तु वाजिनः। चतुर्थ्यो क्षुद्रपशवो भवन्ति बहवो गृहे॥<br><br>4101: पञ्चम्यां बहवः पुत्रा जायन्ते कुर्वतां नृप। कुर्वाणास्तु नराः षष्ठ्यां भवन्ति द्युतिभागिनः॥<br><br>4102: कृषिभागी भवेच्छ्राद्धं कुर्वाण: सप्तमी नृप। अष्टम्यां तु प्रकुर्वाणो वाणिज्ये लाभमाप्नुयात्॥<br><br>4103: नवम्यां कुर्वतः श्राद्धं भवत्येकशफं बहु। विवर्धन्ते तु दशमी गावः श्राद्धान् विकुर्वतः॥<br><br>4104: कुप्यभागी भवेन्मर्त्यः कुर्वन्नेकादशीं नृप। ब्रह्मवर्चस्विनः पुत्रा जायन्ते तस्य वेश्मनि॥<br><br>4105: द्वादश्यामीहमानस्य नित्यमेव प्रदृश्यते। रजतं बहुवित्तं च सुवर्णं च मनोरमम्॥<br><br>4106: ज्ञातीनां तु भवेच्छेष्ठः कुर्वञ्छ्राद्धं त्रयोदशीम्। अवश्यं तु युवानोऽस्य प्रमीयन्ते नरा गृहे॥<br><br>4107: युद्धभागी भवेन्मर्त्यः कुर्वञ्छ्राद्धं चतुर्दशीम्। अमावास्यां तु निर्वापात् सर्वकामानवाप्नुयात्॥<br><br>4108: कृष्णपक्षे दशम्यादौ वर्जयित्वा चतुर्दशीम्। श्राद्धकर्मणि तिथ्यस्तु प्रशस्ता न तथेतराः॥<br><br>4109: यथा चैवापरः पक्षः पूर्वपक्षाद् विशिष्यते। तथा श्राद्धस्य पूर्वाह्वादपराह्वो विशिष्यते॥<br><br>4110: युधिष्ठिर उवाच किंस्विद् दत्तं पितृभ्यो वै भवत्यक्षयमीश्वर। किं हविश्चिररात्राय किमानन्त्याय कल्पते॥<br><br>4111: भीष्म उवाच हवींषि श्राद्धकल्पे तु यानि श्राद्धविदो विदुः। तानि मे शृणु काम्यानि फलं चैव युधिष्ठिर॥<br><br>4112: तिलैब्रीहियवैरिद्धिर्मूलफलैस्तथा। दत्तेन मासं प्रायन्ते श्राद्धेन पितरो नृप॥<br><br>4113: वर्धमानतिलं श्राद्धमक्षयं मनुरब्रवीत्। सर्वेष्वेव तु भोज्येषु तिलाः प्राधान्यतः स्मृताः॥<br><br>4114: द्वौ मासौ तु भवेत्तृप्तिर्मत्स्यैः पितृगणस्य ह। त्रीन्मासानाविकेनाहुश्चतुर्मासं शशेन ह॥<br><br>4115: आजेन मासान्ग्रीयन्ते पञ्चैव पितरो नृप। वाराहेण तु षण्मासान् सप्त वै शाकुलेन तु॥<br><br>4116: मासानष्टौ पार्षतेन रौरवेण नव प्रभो। गवयस्य तु मांसेन तृप्तिः पितॄणां माहिषेण तु॥<br><br>4117: गव्येन दत्तं श्राद्धे तु संवत्सरमिहोच्यते। यथा गव्यं तथा युक्तं पायसं सर्पिषा सह॥<br><br>4118: वाध्रीणसस्य मांसेन तृप्ति दशवार्षिकी॥<br><br>4119: आनन्याय भवेद्दत्तं खङ्गमांसं पितृक्षये। कालशाकं च लौहं चाप्यानन्त्यं छाग उच्यते। गाथाश्चाप्यत्र गायन्ति पितृगीता युधिष्ठिर। सनत्कुमारो भगवान् पुरा मय्यभ्यभाषत॥<br><br>4120: अपि नः स्वकुले जायाद् यो नो दद्यात्त्रयोदशीम्। मधासु सर्पिःसंयुक्तं पायसं दक्षिणायने॥<br><br>4121: आजेन वापि लौहेन मघास्वेव यतव्रतः। हस्तिच्छायासु विधिवत् कर्णव्यजनवीजितम्॥<br><br>4122: एष्टव्या बहवः पुत्रा योकोऽपि गयां व्रजेत्। यनासौ प्रथितो लोकेष्वक्षय्यकरणो वटः॥<br><br>4123: आपो मूलं फलं मांसम्मनं वापि पितृक्षये। यत् किंचिन्मधुसम्मिश्रं तदानन्त्याय कल्पते। ॥<br><br>4124: भीष्म उवाच यमस्तु यानि श्राद्धानि प्रोवाच शशविन्दवे। तानि मे शृणु काम्यानि नक्षत्रेषु पृथक् पृथक्॥<br><br>4125: श्राद्धं यः कृत्तिकायोगे कुर्वीत सततं नरः। अग्नीनाधाय सापत्यो यजेत विगतज्वरः॥<br><br>4126: अपत्यकामो रोहिण्यां तेजस्कामो मृगोत्तमे। क्रूरकर्मा ददच्छ्राद्धमार्द्रायां मानवो भवेत्॥<br><br>4127: धनकामो भवेन्मर्त्यः कुर्वञ्छ्राद्धं पुनर्वसौ। पुष्टिकामोऽथ पुष्येण श्राद्धमीहेत मानवः॥<br><br>4128: आश्लेषायां ददच्छ्राद्धं धीरान् पुत्रान् प्रजायते। ज्ञातीनां तु भवेच्छ्रेष्ठो मघासु श्राद्धमावपन्॥<br><br>4129: फल्गुनीषु ददच्छ्राद्धं सुभगः श्राद्धदो भवेत्। अपत्यभागुत्तरासु हस्तेन फलभाग् भवेत्॥<br><br>4130: चित्रायां तु ददच्छ्राद्धं लभेद् रूपवतः सुतान्। स्वातियोगे पितॄनर्च्य वाणिज्यमुपजीवति॥<br><br>4131: बहुपुत्रो विशाखासु पुत्रमीहन् भवेन्नरः। अनुराधासु कुर्वाणो राजचक्र प्रवर्तयेत्॥<br><br>4132: आधिपत्यं व्रजेन्मयो ज्येष्ठायामपवर्जयन्। नरः कुरुकुलश्रेष्ठ ऋद्धो दमपुरःसरः॥<br><br>4133: मूले त्वारोग्यमृच्छेत यशोऽऽषाढासु चोत्तमम्। उत्तरासु त्वषाढासु वीतशोककश्चरेन्महीम्॥<br><br>4134: श्राद्धं त्वभिजिता कुर्वन् भिषक्सिद्धिमवाप्नुयात्। श्रवणेषु ददच्छ्राद्धं प्रेत्य गच्छेत् स सद्गतिम्॥<br><br>4135: राज्यभागी धनिष्ठायां भवेत नियतं नरः। नक्षत्रे वारुणे कुर्वन् भिषक्सिद्धिमवाप्नुयात्॥<br><br>4136: पूर्वप्रोष्ठपदाः कुर्वन् बहून् विन्दत्यजाविकान्। उत्तरासु प्रकुर्वाणो विन्दते गाः सहस्रशः॥<br><br>4137: बहुकुप्यकृतं वित्तं विन्दते रेवतीं श्रितः। अश्विनीष्वश्वान् विन्देत भरणीष्वायुरुत्तमम्॥<br><br>4138: इमं श्राद्धविधिं श्रुत्वा शशबिन्दुस्तथाकरोत्। अक्लेशेनाजयच्चापि मही सोऽनुशशास ह॥<br><br>4139: युधिष्ठिर उवाच कीदृशेभ्यः प्रदातव्यं भवेच्छ्राद्धं पितामह। द्विजेभ्यः कुरुशार्दूल तन्मे व्याख्यातुमर्हसि॥<br><br>4140: भीष्म उवाच ब्राह्मणान् न परीक्षेत क्षत्रियो दानधर्मवित्। दैवे कर्मणि पित्र्ये तु न्यायमाहुः परीक्षणम्॥<br><br>4141: देवताः यूजयन्तीह दैवेनैवेह तेजसा। उपेत्य तस्माद् देवेभ्यः सर्वेभ्यो दापयेन्नरः॥<br><br>4142: श्राद्धे त्वथ महाराज परीक्षेद् ब्राह्मणान् बुधः। कुलशीलवयोरूपैर्विद्ययाभिजनेन च॥<br><br>4143: तेषामन्ये पङ्क्तिदूषास्तथान्ये पङ्क्तिपावनाः। अपाङ्क्तेयास्तु ये राजन् कीर्तयिष्यामि तान् शृणु॥<br><br>4144: कितवो भ्रूणहा यक्ष्मी पशुपालो निराकृतिः। ग्रामप्रेष्यो वार्धषिको गायनः सर्वविक्रयी। ॥<br><br>4145: अगारदाही गरदः कुण्डाशी सोमविक्रयी। सामुद्रिको राजभृत्यस्तैलिकः कूटकारकः॥<br><br>4146: पित्रा विवदमानश्च यस्य चोपपतिहे। अभिशस्तस्तथा स्तेनः शिल्पं यश्चोपजीवति॥<br><br>4147: पर्वकारच सूची च मित्रधुक पारदारिकः। अवतानामुपाध्यायः काण्डपृष्ठस्तथैव च॥<br><br>4148: श्वभिश्च यः परिक्रामेद् यः शुना दष्ट एव च। परिवित्तिश्च यश्च स्याद् दुश्चर्मा गुरुतल्पगः॥<br><br>4149: कुशीलवो देवलको नक्षत्रैर्यश्च जीवति। ईदृशैर्ब्राह्मणैर्भुक्तमपाङ्क्तेयैर्युधिष्ठिर। ॥<br><br>4150: रक्षांसि गच्छते हव्यमित्याहुर्ब्रह्मवादिनः। श्राद्धं भुक्त्वा त्वधीयीत वृषलीतल्पगश्च यः॥<br><br>4151: पुरीषे तस्य ते मासं पितरस्तस्य शेरते। सोमविक्रयिणे विष्ठा भिषजे पूयशोणितम्॥<br><br>4152: नष्टं देवलके दत्तमप्रतिष्ठं च वाधुषे। यत्तु वाणिजके दत्तं नेह नामुत्र तद् भवेत्॥<br><br>4153: भस्मनीव हुतं हव्यं तथा पौनर्भवे द्विजे। ये तु धर्मव्यपेतेषु चारित्रापगतेषु च। हव्यं कव्यं प्रयच्छन्ति तेषां तत्प्रेत्य नश्यति॥<br><br>4154: ज्ञानपूर्वं तु ये तेभ्यः प्रयच्छन्त्यल्पबुद्धयः। पुरीषं भुञ्जते तेषां पितरः प्रेत्य निश्चयः॥<br><br>4155: एतानिमान् विजानीयादपाङ्क्तेयान् द्विजाधमान्। शूद्राणामुपदेशं च ये कुर्वन्त्यल्पचेतसः॥<br><br>4156: षष्टिं काणः शतं षण्ढः श्वित्री यावत्प्रपश्यति। पड्क्त्यां समुपविष्टायां तावद् दूषयते नृप॥<br><br>4157: यद् वेष्टितशिरा भुङ्क्ते यद् भुङ्क्ते दक्षिणामुखः। सोपानत्कश्च यद् भुङ्क्ते सर्वे विद्यात् तदासुरम्॥<br><br>4158: असूयता च यद् दत्तं यच्च श्रद्धाविवर्जितम्। सर्वं तदसुरेन्द्राय ब्रह्मा भागमकल्पयत्॥<br><br>4159: श्वानश्च पतिदूषाश्च नावेक्षेरन् कथंचन। तस्मात् परिसृते दद्यात् तिलांश्चान्ववकीरयेत्॥<br><br>4160: तिलैर्विरहितं श्राद्धं कृतं क्रोधवशेन च। यातुधानाः पिशाचाश्च विप्रलुम्पन्ति तद्धविः॥<br><br>4161: अपाक्तो यावतः पाङ्क्तान् भुजानानुपश्यति। तावत्फलाद् भ्रंशयति दातारं तस्य बालिशम्॥<br><br>4162: इमे तु भरतश्रेष्ठ विज्ञेयाः पङ्क्तिपावनाः। ये त्वतस्तान् प्रवक्ष्यामि परीक्षस्वेह तान् द्विजान्। । विद्यावेदव्रतस्नाता ब्राह्मणाः सर्व एव हि। सदाचारपराश्चैव विज्ञेयाः सर्वपावनाः॥<br><br>4163: पातेयांस्तु प्रवक्ष्यामि ज्ञेयास्ते पतितपावनाः। त्रिणाचिकेत: पञ्चाग्निस्त्रिसुपर्णः षडङ्गवित्॥<br><br>4164: ब्रह्मदेयानुसंतानश्छन्दोगो ज्येष्ठसामगः। मातापित्रोर्यश्च वश्यः श्रोत्रियो दशपूरुषः॥<br><br>4165: ऋतुकालाभिगामी च धर्मपत्नीषु यः सदा। वेदविद्याव्रतस्नातो विप्रः पङ्क्तिं पुनात्युत॥<br><br>4166: अथर्वशिरसोऽध्येता ब्रह्मचारी यतव्रतः। सत्यवादी धर्मशीलः स्वकर्मनिरतश्च सः॥<br><br>4167: ये च पुण्येषु तीर्थेषु अभिषेककृतश्रमाः। मखेषु च समन्त्रेषु भवन्त्यवभृथप्लुताः॥<br><br>4168: अक्रोधना ह्यचपलाः क्षान्ता दान्ता जितेन्द्रियाः। सर्वभूतहिता ये च श्राद्धेष्वेतान् निमन्त्रयेत्॥<br><br>4169: एतेषु दत्तमक्षय्यमेते वै पङ्क्तिपावनाः। इमे परे महाभागा विज्ञेयाः पङ्क्तिपावनाः॥<br><br>4170: ये चेतिहासं प्रयता: श्रावयन्ति द्विजोत्तमान्॥<br><br>4171: ये च भाष्यविदः केचिद् ये च व्याकरणे रताः। अधीयते पुराणं ये धर्मशास्त्राण्यथापि च॥<br><br>4172: अधीत्य च यथान्यायं विधिवत् तय कारिणः। उपपन्नो गुरुकुले सत्यवादी सहस्रशः॥<br><br>4173: अग्र्याः सर्वेषु वेदेषु सर्वप्रवचनेषु च। यावदेते प्रपश्यन्ति पड्क्त्यास्तावत्पुनन्त्युत॥<br><br>4174: ततो हि पावनात्पङ्क्त्याः पङ्क्तिपावन उच्यते। क्रोशादर्घतृतीयाच्च पावयेदेक एव हि॥<br><br>4175: ब्रह्मदेयानुसंतान इति ब्रह्मविदो विदुः। अनृत्विगनुपाध्यायः स चेदग्रासनं व्रजेत्॥<br><br>4176: ऋत्विग्भिरभ्यनुज्ञातः पङ्क्त्या हरति दुष्कृतम्। अथ चेद् वेदवित् सर्वैःपङ्क्तिदोषैर्विवर्जितः॥<br><br>4177: न च स्यात् पतितो राजन् पङ्क्तिपावन एव सः। तस्मात् सर्वप्रयत्नेन परीक्ष्यामन्त्रयेद् द्विजान्॥<br><br>4178: स्वकर्मनिरतानन्यान् कुले जातान् बहुश्रुतान्। यस्य मित्रप्रधानानि श्राद्धानि च हवींषि च॥<br><br>4179: यस्य मित्रप्रधानानि श्राद्धानि च हवींषि च। न प्रीणन्ति पितॄन् देवान् स्वर्गं च न स गच्छति। । यश्च श्राद्ध कुरुते सङ्गत्तानि न देवयानेन पथा स याति। स वै मुक्तः पिप्पलं बन्धनाद् वा स्वर्गाल्लोकाच्च्यवते श्राद्धमित्रः॥<br><br>4180: तस्मान्मित्रं श्राद्धकृन्नाद्रियेत दद्यान्मित्रेभ्यः संग्रहार्थं धनानि। यन्मन्यते नैव शत्रु न मित्रं तं मध्यस्थं भोजयेद्धव्यकव्य॥<br><br>4181: न चावता प्राप्नुयाद् बीजभागम्। न चेह नामुत्र फलं ददाति॥<br><br>4182: ब्राह्मणो हनधीयानस्तृणाग्निरिव शाम्यति। तस्मै श्राद्धं न दातव्यं न हि भस्मनि हूयते॥<br><br>4183: सम्भोजनी नाम पिशाचदक्षिणा सा नैव देवान् न पितृनुपैति। इहैव सा भ्राम्यति हीनपुण्या शालान्तरे गौरिव नष्टवत्सा॥<br><br>4184: यथाग्नौ शान्ते घृतमाजुहोति तन्नैव देवान् न पितृनुपैति। तथा दत्तं नर्तने गायने च यां चानृते दक्षिणामावृणोति॥<br><br>4185: उभौ हिनस्ति न भुनक्ति चैषा या चानृते दक्षिणा दीयते वै। आघातिनी गर्हितैषा पतन्ती तेषां प्रेतान् पातयेद् देवयानात्॥<br><br>4186: ऋषीणां समये नित्यं ये चरन्ति युधिष्ठिर। निश्चिताः सर्वधर्मज्ञास्तान् देवा ब्राह्मणान् विदुः॥<br><br>4187: स्वाध्यायनिष्ठा ऋषयो ज्ञाननिष्ठास्तथैव च। तपोनिष्ठाश्च बोद्धव्याः कर्मनिष्ठाश्च भारत॥<br><br>4188: कव्यानि ज्ञाननिष्ठेभ्यः प्रतिष्ठाप्यानि भारत। तत्र ये ब्राह्मणान् केचिन्न निन्दन्ति हि ते नराः॥<br><br>4189: ये तु निन्दन्ति जल्पेषु न ताञ्छ्राद्धेषु भोजयेत्। ब्राह्मणा निन्दिता राजन् हन्युस्त्रैपुरुषं कुलम्॥<br><br>4190: वैखानसानां वचनमृषीणां श्रूयते नृप। दूरादेव परीक्षेत ब्राह्मणान् वेदपारगान्॥<br><br>4191: प्रियो वा यदि वा द्वेष्यस्तेषां तु श्राद्धमावपेत्। यः सहस्रं सहस्राणां भोजयेदनृतान् नरः। एकस्तान्मन्त्रवित् प्रीतः सर्वानर्हति भारत॥<br><br>4192: युधिष्ठिर उवाच केन संकल्पितं श्राद्धं कस्मिन् काले किमात्मकम्। भृग्वगिरसिके काले मुनिना कतरेण वा॥<br><br>4193: कानि श्राद्धानि वानि कानि मूलफलानि च। धान्यजात्यश्च का वास्तन्मे ब्रूहि पितामह॥<br><br>4194: भीष्म उवाच यथा श्राद्धं सम्प्रवृत्तं यस्मिन् काले यदात्मकम्। येन संकल्पितं चैव तन्मे शृणु जनाधिप॥<br><br>4195: स्वायम्भुवोऽत्रिः कौरव्य परमर्षिः प्रतापवान्। तस्य वंशे महाराज दत्तात्रेय इति स्मृतः॥<br><br>4196: दत्तात्रेयस्य पुत्रोऽभून्निमि म तपोधनः। निमेश्चाप्यभवत् पुत्रः श्रीमान्नाम श्रिया वृतः॥<br><br>4197: पूर्णे वर्षसहस्रान्ते स कृत्वा दुष्करं तपः। कालधर्मपरीतात्मा निधनं समुपागतः॥<br><br>4198: निमिस्तु कृत्वा शौचानि विधिदृष्टेन कर्मणा। संतापमगमत् तीवं पुत्रशोकपरायणः॥<br><br>4199: अथ कृत्वोपहार्याणि चतुर्दश्यां महामतिः। तमेव गणयशोकं विरात्रे प्रत्यबुध्यत॥<br><br>4200: तस्यासीत् प्रतिबुद्धस्य शोकेन व्यथितात्मनः। मनः संवृत्य विषये बुद्धिर्विस्तारगामिनी॥<br><br>4201: ततः संचिन्तयामास श्राद्धकल्पं समाहितः। यानि तस्यैव भोज्यानि मूलानि च फलानि च॥<br><br>4202: उक्तानि यानि चान्नानि यानि चेष्टानि तस्य ह। तानि सर्वाणि मनसा विनिश्चित्य तपोधनः॥<br><br>4203: अमावास्यां महाप्राज्ञो विप्रानानाय्या पूजितान्। दक्षिणावर्तिकाः सर्वा बृसीः स्वयमथाकरोत्॥<br><br>4204: सप्त विप्रांस्ततो भोज्ये युगपत् समुपानयत्। ऋते च लवणं भोज्यं श्यामाकानं ददौ प्रभुः॥<br><br>4205: दक्षिणाग्रास्ततो दर्भा विष्टरेषु निवेशिताः। पादयोश्चैव विप्राणां ये त्वन्नमुपभुञ्जत॥<br><br>4206: कृत्वा च दक्षिणाग्रान् वै दर्भान् स प्रयतः शुचिः। प्रददौ श्रीमतः पिण्डान् नामगोत्रमुदाहरन्। ॥<br><br>4207: तत् कृत्वा स मुनिश्रेष्ठो धर्मसंकरमात्मनः। पश्चात्तापेन महता तप्यमानोऽभ्यचिन्तयत्॥<br><br>4208: अकृतं मुनिभिः पूर्वं किं मयेदमनुष्ठितम्। कथं नु शापेन न मां दहेयुर्ब्राह्मणा इति॥<br><br>4209: ततः संचिन्तयामास वंशकर्तारमात्मनः। ध्यातमात्रस्तथा चात्रिराजगाम तपोधनः॥<br><br>4210: अथात्रिस्तं तथा दृष्ट्वा पुत्रशोकेन कर्षितम्। भृशमाश्वासयामास वाग्भिरिष्टाभिरव्ययः॥<br><br>4211: निमे संकल्पिस्तेऽयं पितृयज्ञस्तपोधन। मा ते भूद् भीः पूर्वदृष्टो धर्मार्थं ब्रह्मणां स्वयम्॥<br><br>4212: सोऽयं स्वयम्भुविहितो धर्मः संकल्पितस्त्वया। ऋते स्वयम्भुवः कोऽन्यः श्राद्धेयं विधिमाहरेत्॥<br><br>4213: अथाख्यास्यामि ते पुत्र श्राद्धेयं विधिमुत्तमम्। स्वयम्भुविहितं पुत्र तत् कुरुष्व निबाध मे॥<br><br>4214: कृत्वाग्नौ करणं पूर्व मन्त्रपूर्वं तपोधन। ततोऽग्नयेऽथ सोमाय वरुणाय च नित्यशः॥<br><br>4215: विश्वेदेवाश्च ये नित्यं पितृभिः सह गोचराः। तेभ्यः संकल्पिता भागाः स्वयमेव स्वयम्भुवा॥<br><br>4216: स्तोतव्या चेह पृथिवी निवापस्येह धारिणी। वैष्णवी काश्यपी चेति तथैवहाक्षयेति च॥<br><br>4217: उदकानयने चैव स्तोतव्यो वरुणो विभुः। ततोऽग्निश्चैव सोमश्च आप्याय्याविह तेऽनघ॥<br><br>4218: देवास्तु पितरो नाम निर्मिता ये स्वयम्भुवा। उष्णपा ये महाभागास्तेषां भाग: प्रकल्पितः॥<br><br>4219: ते श्राद्धनाच॑माना वै विमुच्यन्ते ह किल्बिषात्। सप्तकः पितृवंशस्तु पूर्वदृष्टः स्वयम्भुवा॥<br><br>4220: विश्वे चाग्निमुखा देवाः संख्याताः पूर्वमेव ते। तेषां नामानि वक्ष्यामि भागार्हाणां महात्मनाम्॥<br><br>4221: बलं धृतिर्विपाप्मा च पुण्यकृत् पावनस्तथा। पार्णिक्षमा समूहश्च दिव्यसानुस्तथैव च। ॥<br><br>4222: विवस्वान् वीर्यवान् ह्रीमान् कीर्तिमान् कृत एव च। जितात्मा मुनिवीर्यश्च दीप्तरोमा भयंकरः॥<br><br>4223: अनुकर्मा प्रतीतश्च प्रदाताप्यंशुमांस्तथा। शैलाभः परमक्रोधी धीरोष्णी भूपतिस्तथा॥<br><br>4224: स्रजो वज्री वरी चैव विश्वेदेवाः सनातनाः। विद्युद्वर्चा: सोमवर्चा: सूर्यश्रीश्चेति नामतः॥<br><br>4225: सोमप: सूर्यसावित्री दत्तात्मा पुण्डरीयकः। उष्णीनाभो नभोदश्च विश्वायुर्दीप्तिरेव च॥<br><br>4226: चमूहरः सुरेशश्च व्योमारिः शङ्करो भवः। ईशः कर्ता कृतिर्दक्षो भुवनो दिव्यकर्मकृत्॥<br><br>4227: गणितः पञ्चवीर्यश्च आदित्यो रश्मिवांस्तथा। सप्तकृत् सोमवाश्च विश्वकृत् कविरेव च॥<br><br>4228: अनुगोप्ता सुगोप्ता च नप्ता चेश्वर एव च। कीर्तितास्ते महाभागाः कालस्य गतिगोचराः॥<br><br>4229: अश्राद्धेयानि धान्यानि कोद्रवाः पुलकास्तथा। हिंगुद्रव्येषु शाकेषु पलाण्डु लसुनं तथा॥<br><br>4230: सौभाञ्जनः कोविदारस्तथा गृञ्जनकादयः। कूष्माण्डजात्यलाबुं च कृष्णं लवणमेव च। ॥<br><br>4231: ग्राम्यवाराहमांसं च यच्चैवाप्रोक्षितं भवेत्। कृष्णाजाजी विडश्चैव शीतपाकी तथैव च। अङ्कुराधास्तथा वा इह शृङ्गाटकानि च॥<br><br>4232: वर्जयेल्लवणं सर्वं तथा जम्बूफलानि च। अवक्षुतावरुदितं तथा श्राद्धे च वर्जयेत्॥<br><br>4233: निवापे हव्यकव्ये वा गर्हितं च सुदर्शनम्। पितरश्च हि देवाश्च नाभिनन्दन्ति तद्धविः॥<br><br>4234: चाण्डालश्यचौ वज्यौ निवापे समुपस्थिते। काषायवासाः कुष्ठी वा पतितो ब्रह्महापि वा॥<br><br>4235: संकीर्णयोनिर्विप्रश्च सम्बन्धी पतितश्च यः। वर्जनीया बुधैरेते निवापे समुपस्थिते॥<br><br>4236: इत्येवमुक्त्वा भगवान् स्ववंश्यं तमृर्षि पुरा। पितामहसभां दिव्यां जगामात्रिस्तपोधनः॥<br><br>4237: भीष्म उवाच तथा निमौ प्रवृत्ते तु सर्व पितृयज्ञं तु कुर्वन्ति विधिदृष्टेन कर्मणा॥<br><br>4238: एव महर्षयः। ऋषयो धर्मनित्यास्तु कृत्वा निवपनान्युत। तर्पणं चाप्यकुर्वन्त तीर्थाम्भोभिर्यतव्रताः॥<br><br>4239: निवापैर्दीयमानैश्च चातुर्वर्ण्यन भारत। तर्पिताः पितरो देवास्तवान्नं जरयन्ति वै॥<br><br>4240: अजीर्णैस्त्वभिहन्यन्ते ते देवा: पितृभिः सह। सोममेवाभ्यपद्यन्त तदा ह्यन्नाभिपीडिताः॥<br><br>4241: तेऽब्रुवन् सोममासाद्य पितरोऽजीर्णपीडिताः। नेवापान्नेन पीड्यामः श्रेयो नोऽत्र विधीयताम्॥<br><br>4242: तान् सोमः प्रत्युवाचाथ श्रेयश्चेदीप्सितं सुराः। स्वयम्भूसदनं यात स वः श्रेयोऽभिधास्यति॥<br><br>4243: ते सोमवचनाद् देवाः पितृभिः सह भारत। मेरुशृङ्गे समासीनं पितामहमुपागमन्॥<br><br>4244: देवा ऊचुः निवापान्नेन भगवन् भृशं पीड्यामहे वयम्। प्रसादं कुरु नो देव श्रेयो नः संविधीयताम्॥<br><br>4245: इति तेषां वचः श्रुत्वा स्वयम्भूरिदमब्रवीत्। एष मे पार्श्वतो वह्निर्युष्पच्छ्रेयोऽभिधास्यति॥<br><br>4246: अग्नि उवाच सहितास्तात भोक्ष्यामो निवापे समुपस्थिते। जरायिव्यथ चाप्यन्नं मया सार्धं न संशयः॥<br><br>4247: एतच्छ्रुत्वा तु पितरस्ततस्ते विज्वराऽभवन्। एतस्मात् कारणाच्चान्गेः प्राक् तावद् दीयते नृप। । निवप्ते चाग्निपूर्वं वै निवापे पुरुषर्षभ। न ब्रह्मराक्षसास्तं वै निवापं धर्षयन्त्युत॥<br><br>4248: रक्षांसि चापवर्तन्ते स्थिते देवे हुताशने। पूर्वं पिण्डं पितुर्दद्यात् ततो दद्यात् पितामहे॥<br><br>4249: प्रपितामहाय च तत एष श्राद्धविधिः स्मृतः। ब्रूयाच्छ्राद्धे च सावित्री पिण्डे पिण्डे समाहितः॥<br><br>4250: सोमायेति च वक्तव्यं तथा पितृमतेति च। रजस्वला च या नारी व्यगिता कर्णयोश्च या। निवापे नोपतिष्ठेत संग्राह्या नान्यवंशजा॥<br><br>4251: जलं प्रतरमाणश्च कीर्तयेत पितामहान्। नदीमासाद्य कुर्वीत पितॄणां पिण्डतर्पणम्॥<br><br>4252: पूर्वं स्ववंशजानां तु कृत्वाद्भिस्तर्पणं पुनः। सुहृत्सम्बन्धिवर्गाणां ततो दद्याज्जलाञ्जलिम्॥<br><br>4253: कल्माषगोयुगेनाथ युक्तेन तरतो जलम्। पितरोऽभिलषन्ते वै नावं चाप्यधिरोहिताः॥<br><br>4254: सदा नावि जलं तज्ज्ञाः प्रयच्छन्ति समाहिताः। मासार्धं कृष्णपक्षस्य कुर्यान्निर्वपणानि वै॥<br><br>4255: पुष्टिरायुस्तथा वीर्यं श्रीश्चैव पितृभक्तितः। पितामहः पुलस्त्यश्च वसिष्ठः पुलहस्तथा॥<br><br>4256: अङ्गिराश्च क्रतुश्चैव कश्यपश्च महानृषिः। एते कुरुकुलश्रेष्ठ महायोगेश्वराः स्मृताः॥<br><br>4257: एते च पितरो राजन्नेष श्राद्धविधिः परः। प्रेतास्तु पिण्डसम्बन्धान्मुच्यन्ते तेन कर्मणा॥<br><br>4258: इत्येषा पुरुषश्रेष्ठ श्राद्धोत्पत्तिर्यथागमम्। व्याख्याता पूर्वनिर्दिष्टा दानं वक्ष्याम्यतः परम्॥<br><br>4259: युधिष्ठिर उवाच द्विजातयो व्रतोपेता हविस्ते यदि भुजते। अन्नं ब्राह्मणकामाय कथमेतत् पितामह॥<br><br>4260: भीष्म उवाच अवदोक्तव्रताश्चैव भुजानाः कामकारणे। वेदोक्तेषु तु भुजाना व्रतलुप्ता युधिष्ठिर॥<br><br>4261: युधिष्ठिर उवाच यदिदं तप इत्याहुरुपवासं पृथग्जनाः। तपः स्यादेतदेवेह तपोऽन्यद् वापि किं भवेत्॥<br><br>4262: भीष्म उवाच मासार्धमासोपवासाद् यत् तपो मन्यते जनः। आत्मतन्त्रोपघाती यो न तपस्वी न धर्मवित्॥<br><br>4263: त्यागस्य चापि सम्पत्तिः शिष्यते तप उत्तमम्। सदोपवासी च भवेद् ब्रह्मचारी तथैव च। ॥<br><br>4264: मुनिश्च स्यात् सदा विप्रो वेदांश्चैव सदा जपेत्। कुटुम्बिको धर्मकामः सदास्वप्नश्च मानवः॥<br><br>4265: अमांशशी सदा च स्यात् पवित्रं च सदा पठेत् ऋतवादी सदा च स्यान्नियतश्च सदा भवेत्॥<br><br>4266: विघसाशी कथं च स्यात् सदा चैवातिथिप्रियः। अमृताशी सदा च स्यात् पवित्री च सदा भवेत्॥<br><br>4267: युधिष्ठिर उवाच कथं सदोपवासी स्याद् ब्रह्मचारी च पार्थिव। विघसाशी कथं न स्यात् कथं चैवातिथिप्रियः॥<br><br>4268: भीष्म उवाच अन्तरा सायमाशं च प्रातराशं च यो नरः। सदोपवासी भवति यो न भुङ्क्तेऽन्तरा पुनः॥<br><br>4269: भार्यां गच्छन् ब्रह्मचारी ऋतौ भवति चैव ह। ऋतवादी सदा च स्याद् दानशीलस्तु मानवः॥<br><br>4270: अभक्षयन् वृथा मांसममांसाशी भवत्युत। दानं ददत् पवित्री स्यादस्वप्नश्च दिवास्वपन्॥<br><br>4271: भृत्यातिथिषु यो भुङ्क्ते भुक्तवत्सु नरः सदा। अमृतं केवलं भुङ्क्ते इति विद्धि युधिष्ठिर॥<br><br>4272: अभुक्तवत्सु नाश्नाति ब्राह्मणेषु तु यो नरः। अभोजनेन तेनास्य जितः स्वर्गो भवत्युत॥<br><br>4273: देवेभ्यश्च पितृभ्यश्च संथितेभ्यस्तथैव च। अवशिष्टानि यो भुङ्क्ते तमाहुर्विघसाशिनम्॥<br><br>4274: तेषां लोका हापर्यन्ताः सदने ब्रह्मणः स्मृताः। उपस्थिता ह्यप्सरसो गन्धर्वेश्च जनाधिप॥<br><br>4275: देवतातिथिभिः सार्धं पितृभ्यश्चोपभुञ्जते। रमन्ते पुत्रपौत्रेण तेषां गतिरनुत्तमा॥<br><br>4276: युधिष्ठिर उवाच ब्राह्मणेभ्यः प्रयच्छन्ति दानानि विविधानि च। दातृप्रतिग्रहीत्रोर्वै को विशेषः पितामह॥<br><br>4277: भीष्म उवाच साधोर्यः प्रतिगृह्णीयात् तथैवासाधुतो द्विजः। गुणवत्यल्पदोष: स्यान्निर्गुणे तु निमज्जति॥<br><br>4278: अत्राप्युदाहरन्तीममितिहासं पुरातनम्। वृषादर्भश्च संवादं सप्तर्षीणां च भारत॥<br><br>4279: कश्यपोऽत्रिर्वसिष्ठश्च भरद्वाजोऽथ गौतमः। विश्वामित्रो जगदग्निः साध्वी चैवाप्यरुन्धती॥<br><br>4280: सर्वेषामथ तेषां तु गण्डाभूत् कर्मकारिका। शूद्रः पशुसखश्चैव भर्ता चास्या बभूव ह॥<br><br>4281: ते च सर्वे तपस्यन्तः पुरा चेहर्महीमिमाम्। समाधिनोपशिक्षन्तो ब्रह्मलोकं सनातनम्॥<br><br>4282: अथाभवदनावृष्टिर्महती कुरुनन्दन। कृच्छ्रप्राणोऽभवद् यत्र लोकोऽयं वै क्षुधान्वितः॥<br><br>4283: कस्मिंश्चिच्च पुरा शैब्येन शिबिसूनुना। दक्षिणार्थेऽथ ऋत्विग्भ्यो दत्तः पुत्रः पुरा किल॥<br><br>4284: अस्मिन् कालेऽथ सोऽल्पायुर्दिष्टान्तमगमत् प्रभुः। ते तं क्षुधाभिसंतप्ताः परिवार्योपतस्थिरे॥<br><br>4285: प्रतिग्रहस्तारयति पुष्टिवै प्रतिगृह्यताम्। मयि यद् विद्यते वित्तं तद् वृणुध्वं तपोधनाः॥<br><br>4286: प्रियो हि मे ब्राह्मणो याचमानो दद्यामहं वोऽश्वतरीसहस्रम्। एकैकशः सवृषाः सम्प्रसूताः सर्वेषां वै शीघ्रगाः श्वेतरोमाः॥<br><br>4287: कुलंभराननडुहः शतं शतान् धुर्यान्श्वेतान् सर्वशोऽहं ददामि। दग्र्या गृष्टयो धेनवः सुव्रताश्च॥<br><br>4288: वृषदर्भ पुत्र उवाच वरान् ग्रामान् ब्रीहिरसं यवांश्च रत्नं चान्यद् दुर्लभं किं ददानि। नास्मिन्नभक्ष्ये भावमेवं कुरुध्वं पुष्ट्यर्थं वः किं प्रयच्छाम्यहं वै॥<br><br>4289: ऋषय ऊचुः राजन् प्रतिग्रहो राज्ञां मध्वास्वादो विषोपमः। तज्जानमानः कस्मात् त्वं कुरुषे नः प्रलोभनम्॥<br><br>4290: क्षेत्रं हि दैवतमिदं ब्राह्मणान् समुपाश्रितम्। अमलो ह्येष तपसा प्रीतः प्रीणाति देवताः॥<br><br>4291: अह्रापहि तपो जातु ब्राह्मणस्योपजायते। तद् दाव इव निर्दह्यात् प्राप्तो राजप्रतिग्रहः॥<br><br>4292: कुशलं सह दानेन राजन्नस्तु सदा तवा अर्थिभ्यो दीयतां सर्वमित्युक्त्वान्येन ते ययुः॥<br><br>4293: ततः प्रचोदिता राज्ञा वनं गत्वास्य मन्त्रिणः। प्रचीयोदुम्बराणि स्म दातुं तेषां प्रचक्रिरे॥<br><br>4294: उदुम्बराण्यथान्यानि हेमगर्भाण्युपाहरन्। भृत्यास्तेषां ततस्तानि प्रग्रहितमुपाद्रवन्॥<br><br>4295: गुरूणीति विदित्वाथ न ग्राह्याण्यत्रिरब्रवीत्। न स्महे मन्दविज्ञाना न स्महे मन्दबुद्धयः॥<br><br>4296: हैमानीमानि जानीमः प्रतिबुद्धाः स्म जागृम। इह ह्येतदुपादत्तं प्रेत्य स्यात् कटुकोदयम्। अप्रतिग्राह्यमेवैतत् प्रेत्येह च सुखेप्सुना। ॥<br><br>4297: वसिष्ठ उवाच शतेन निष्कगणितं सहस्रेण च सम्मितम्। तथा बहु प्रतीच्छन् वै पापिष्ठां पतते गतिम्॥<br><br>4298: कश्यप उवाच यत्पृथिव्यां व्रीहियवं हिरण्यं पशवः स्त्रियः। सर्वं तन्नालमेकस्य तस्माद् विद्वाञ्छमं चरेत्॥<br><br>4299: भरद्वाज उवाच उत्पन्नस्य रुरोः शृङ्गं वर्धमानस्य वर्धते। प्रार्थना पुरुषस्येव तस्य मात्रा न विद्यते॥<br><br>4300: गौतम उवाच न तल्लोके द्रव्यमस्ति यल्लोकं प्रतिपूरयेत्। समुद्रकल्पः पुरुषो न कदाचन पूर्यते॥<br><br>4301: विश्वामित्र उवाच कामं कामयमानस्य यदा कामः समृध्यते। अथैनमपरः कामस्तृष्णाविध्यति बाणवत्॥<br><br>4302: जमदग्निरुवाच प्रतिग्रहे संयमो वै तपो धारयते ध्रुवम्। तद् धनं ब्राह्मणस्येह लुभ्यमानस्य विस्रवेत्॥<br><br>4303: अरुन्धत्युवाच धर्मार्थं संचयो यो वै द्रव्याणां पक्षसम्मतः। तप:संचय एवेह विशिष्टो द्रव्यसंचयात्॥<br><br>4304: गण्डोवाच उग्रदितो भयाद् यस्माद् बिभ्यतीमे ममेश्वराः। बलीयांसो दुर्बलवद् विभेम्यहमतः परम्॥<br><br>4305: पशुसख उवाच यद् वै धर्मे परं नास्ति ब्राह्मणास्तद्धनं विदुः। विनयार्थं सुविद्वांसमुपासेयं यथातथम्॥<br><br>4306: ऋषिरुवाच कुशलं सह दानेन तस्मै यस्य प्रजा इमाः। फलान्युपधियुक्तानि य एवं नः प्रयच्छति॥<br><br>4307: भीष्म उवाच इत्युक्त्वा हेमगर्भाणि हित्वा तानि फलानि वै। ऋषयो जग्मुरन्यत्र सर्व एत धृतव्रताः॥<br><br>4308: मन्त्री उवाच उपधिं शङ्कमानास्ते हित्वा तानि फलानि वै। ततोऽन्येनव गच्छन्ति विदितं तेऽस्तु पार्थिव॥<br><br>4309: भीष्म उवाच इत्युक्तः स तु भृत्यैस्तैर्वृषादर्भिश्चुकोप ह। तेषां वै प्रतिकर्तुं च सर्वेषामगमद् गृहम्॥<br><br>4310: स गत्वा हवनीयेऽग्नौ तीव्र नियममास्थितः। जुहाव संस्कृतैर्मन्त्रैरेकैकामाहुतिं नृपः॥<br><br>4311: तस्मादग्नेः समुत्तस्थौ कृत्या लोकभयंकरी। तस्या नाम वृषादर्भिर्यातुधानीत्यथाकरोत्॥<br><br>4312: सा कृत्या कालरात्रीव कृताञ्जलिरुपस्थिता। वृषादी नरपतिं किं करोमाति चाब्रवीत्॥<br><br>4313: वृषदर्भी उवाच ऋषीणां गच्छ सप्तनामरुन्धत्यास्तथैव च। दासीभर्तुश्च दास्याश्च मनसा नाम धारय॥<br><br>4314: ज्ञात्वा नामानि चैवैषां सर्वानेतान् विनाशय। विनष्टेषु तथा स्वैरं गच्छ यत्रेप्सितं तव॥<br><br>4315: भीष्म उवाच सा तथेति प्रतिश्रुत्य यातुधानी स्वरूपिणी। जगाम तद् वनं यत्र विचेरुस्ते महर्षयः॥<br><br>4316: अथात्रिप्रमुखा राजन् वने तस्मिन् महर्षयः। व्यचरन् भक्षयन्तो वै मूलानि च फलानि च॥<br><br>4317: अथापश्यन् सुपीनांसपाणिपादमुखोदरम्। परिव्रजन्तं स्थूलाङ्गं परिव्राजं शुना सह॥<br><br>4318: अरुन्धती तु तं दृष्ट्वा सर्वाङ्गोपचितं शुभम्। भवितारो भवन्तो वै नैवमित्यब्रवीदृषीन्॥<br><br>4319: वसिष्ठ उवाच नैतस्येह यथास्माकमग्निहोत्रमनिर्हतम्। सायं प्रातश्च होतव्यं तेन पीवाञ्छुना सह॥<br><br>4320: अत्रिरुवाच नैतस्येह यथास्माकं क्षुधा वीर्यं समाहतम्। कृच्छ्राधीतं प्रनष्टं च तेन पीवाञ्छना सह॥<br><br>4321: विश्वामित्र उवाच नैतस्येह यथास्माकं शश्वच्छास्त्रं जरद्गवः। अलसः क्षुत्परो मूर्खस्तेन पीवाञ्छना सह॥<br><br>4322: जमदग्निरुवाच नैतस्येह यथास्माकं भक्तमिन्धनमेव च। संचिन्त्यं वार्षिकं चित्ते तेन पीवाञ्छुना सह॥<br><br>4323: कश्यप उवाच नैतस्येह यथास्माकं चत्वारश्च सहोदराः। देहि देहीति भिक्षन्ति तेन पीवाञ्छना सह। ॥<br><br>4324: भरद्वाज उवाच नैतस्येह यथास्माकं ब्रह्मबन्धोरचेतसः। शोको भार्यापवादेन तेन पावाञ्छना सह॥<br><br>4325: गौतम उवाच नैतस्येह यथास्माकं त्रिकौशेयं च राङ्कवम्। एकैकं वै त्रिवर्षीयं तेन पीवाञ्छना सह॥<br><br>4326: भीष्म उवाच अथ दृष्ट्वा परिव्राट् स तान् महर्षीन् शुना सह। अभिगम्य यथान्यायं पाणिस्पर्शमथाचरत्॥<br><br>4327: परिचर्यां वने तां तु क्षुत्प्रतीघातकारिकाम्। अन्योन्येन निवेद्याथ प्रातिष्ठन्त सहैव ते॥<br><br>4328: एकनिश्चयकार्याश्च व्यचरन्त वनानि ते। आददानाः समुद्धृत्य मूलानि च फलानि च॥<br><br>4329: कदाचिद् विचरन्तस्ते वृक्षरविरलैर्वृताम्। शुचिवारिप्रसन्नोदां ददृशुः पद्मिनी शुभाम्॥<br><br>4330: बालादित्यवपुःप्रख्यैः पुष्करैरुशोभिताम्। वैदूर्यवर्णसदृशैः पद्मपत्रैरथावृताम्॥<br><br>4331: नानाविधैश्च विहगैर्जलप्रकरसेविभिः। एकद्वारामनादेयां सूपतीर्थामकर्दमाम्॥<br><br>4332: वृषादर्भिप्रयुक्ता तु कृत्या विकृतदर्शना। यातुधानीति विख्याता पद्मिनी तामरक्षत॥<br><br>4333: पशुसखसहायास्तु बिसार्थं ते महर्षयः। पद्मिनीमभिजग्मुस्ते सर्वं कृत्याभिरक्षिताम्॥<br><br>4334: ततस्ते यातुधानी तां दृष्ट्वा विकृतदर्शनाम्। स्थितां कमलिनीतीरे कृत्यामूचुर्महर्षयः॥<br><br>4335: एका तिष्ठसि का च त्वं कस्यार्थे किं प्रयोजनम्। पद्मिनीतीरमाश्रित्य ब्रूहि त्वं किं चिकीर्षसि॥<br><br>4336: यातुधान्युवाच यास्मि सास्म्यनुयोगो मे न कर्तव्यः कथंचन। आरक्षिणीं मां पद्मिन्या वित्त सर्वे तपोधनाः॥<br><br>4337: ऋषय ऊचुः सर्व एव क्षुधार्ताः स्म न चान्यत् किंचिदस्ति नः। भवत्याः सम्मते सर्वे गृह्णीयाम बिसान्युत॥<br><br>4338: यातुधान्युवाच समयेन बिसानीतो गृह्णीध्वं कामकारतः। एकैको नाम मे प्रोक्त्वा ततो गृह्णीत माचिरम्॥<br><br>4339: भीष्म उवाच विज्ञाय यातुधानीं तां कृत्यामृषिवधैषिणीम्। अत्रिः क्षुधापरीतात्मा ततो वचनमब्रवीत्॥<br><br>4340: अत्रिरुवाच अरात्रिरत्रिः सा रात्रिर्यां नाधीते त्रिरद्य वै। अरात्रिरत्रिरित्येव नाम ते विद्धि शोभने॥<br><br>4341: यातुधान्युवाच यथोदाहृतमेतत्ते मयि नाम महाद्युते। दुर्धार्यमेतत् मनसा गच्छावतर पद्मिनीम्॥<br><br>4342: वसिष्ठ उवाच वसिष्ठोऽस्म वरिष्ठोऽस्मि वसे वासगृहेष्वपि। वसिष्ठत्वाच्च वासाच्च वसिष्ठ इति विद्धि माम्। । ८४। यातुधान्युवाच नामनैरुक्तमेतत् ते दुःखव्याभाषिताक्षरम्। नैतद् धारयितुं शक्यं गच्छावतर पद्मिनीम्॥<br><br>4343: कश्यप उवाच कुलं कुलं च कुवमः कुवमः कश्यपो द्विजः। काश्यः काशनिकाशत्वादेतन्मे नाम धारया। ८६॥<br><br>4344: यातुधान्युवाच यथोदाहृतमेतत् ते मयि नाम महायुते। दुर्धार्यमेतन्मनसा गच्छावतर पद्मिनीम्॥<br><br>4345: वसिष्ठ उवाच भरेऽसुतान् भरेऽशिष्यान् भरे देवान् भरे द्विजान्। भरे भार्यों भरे द्वाजं भरद्वाजोऽस्मि शोभने॥<br><br>4346: यातुधान्युवाच नामनैरुक्तमेतत् ते दुःखव्याभाषिताक्षरम्। नैतद् धारयितुं शक्यं गच्छावतर पद्मिनीम्॥<br><br>4347: गौतम उवाच गोदमो दमतोऽधूमोऽदमस्ते समदर्शनात्। विद्धि मां गौतमं कृत्ये यातुधानि निबोध माम्॥<br><br>4348: यातुधान्युवाच यथोदाहृतमेतत् ते मयि नाम महामुने। नैतद् धारयितुं शक्यं गच्छावतर पद्मिनीम्॥<br><br>4349: विश्वामित्र उवाच विश्वे देवाश्च मे मित्रं मित्रमस्मि गवां तथा। विश्वामित्रमिति ख्यातं यातुधानि निबोध माम्॥<br><br>4350: यातुधान्युवाच नामनैरुक्तमेतत् ते दुःखव्याभाषिताक्षरम्। नैतद् धारयितुं शक्यं गच्छावतर पद्मिनीम्॥<br><br>4351: जमदग्निरुवाच जाजमद्यजजानेऽहं जिजाहीह जिजायिषि। जमदग्निरिति ख्यातस्ततो मां विद्धि शोभने॥<br><br>4352: यातुधान्युवाच यथोदाहृतमेतत् ते मयि नाम महामुने। नैतद् धारयितुं शक्यं गच्छावतर पद्मिनीम्॥<br><br>4353: अरुन्धत्युवाच धरान् धरित्री वसुधां भर्तुस्तिष्ठाम्यनन्तरम्। मनोऽनुरुन्धती भुर्तुरिति मां विद्ध्यरुन्धतीम्॥<br><br>4354: यातुधान्युवाच नामनैरुक्तमेतत् ते दुःखव्याभाषिताक्षरम्। नैतद् धारयितुं शक्यं गच्छावतर पद्मिनीम्॥<br><br>4355: गण्डोवाच वक्त्रैकदेशे गण्डेति धातुमेतं प्रचक्षते। तेनोन्नतेन गण्डेति विद्धि मानलसम्भवे॥<br><br>4356: यातुधान्युवाच नामनैरुक्तमेतत् ते दुःखव्याभाषिताक्षरम्। नैतद् धारयितुं शक्यं गच्छावतर पद्मिनीम्॥<br><br>4357: पशुसख उवाच पशून् रजामि दृष्ट्वाहं पशूनां च सदा सखा। गौणं पशुसखेत्येवं विद्धि मामग्निसम्भवे॥<br><br>4358: यातुधान्युवाच नामनैरुक्तमेतत् ते दुःखव्याभाषिताक्षरम्। नैतद् धारयितुं शक्यं गच्छावतर पद्मिनीम्॥<br><br>4359: शुन:सख उवाच एभिरुक्तं यथा नाम नाहं वक्तुमिहोत्सहे। शुन:सखसखायं मां यातुधान्युपधारय॥<br><br>4360: यातुधान्युवाच नामनैरुक्तमेतत् ते वाक्यं संदिग्धया गिरा। तस्मात् पुनरिदानीं त्वं ब्रूहि यन्नाम ते द्विज॥<br><br>4361: शुनःसख उवाच सकृदुक्तं मया नाम न गृहीतं त्वया यदि। तस्मात् त्रिदण्डाभिहता गच्छ भस्मेति मा चिरम्। । यातुधान्युवाच सा ब्रह्मदण्डकल्पेन तेन मूर्ध्नि हता तदा। कृत्या पपात मेदिन्यां भस्म सा च जगाह ह॥<br><br>4362: शुनः सखा च हत्वा तां यातुधानी महाबलाम्। भुवि त्रिदण्डं विष्टभ्य शाद्वले समुपाविशत्॥<br><br>4363: यातुधान्युवाच ततस्ते मुनयः सर्वे पुष्कराणि बिसानि च। यथाकाममुपादाय समुत्तस्थुर्मुदान्विताः॥<br><br>4364: श्रमेण महता कृत्वा ते बिसानि कलापशः। तीरे निक्षिप्य पद्मिन्यास्तर्पणं चक्रुरम्भसा॥<br><br>4365: भीष्म उवाच अथोत्थाय जलात् तस्मात् सर्वं ते समुपागमन्। नापश्यंश्चापि ते तानि बिसानि पुरुषर्षभाः॥<br><br>4366: ऋषय ऊचुः केन क्षुधापरीतानामस्माकं पापकर्मणाम्। नृशंसेनापनीतानि बिसान्याहारकाक्षिणाम्॥<br><br>4367: शङ्कमानास्त्वन्योन्यं पप्रच्छुर्द्विजसत्तमाः। त ऊचुः समयं सर्वे कुर्म इत्यरिकर्षन॥<br><br>4368: ते त उक्त्वा बाढमित्येवं सर्व एव तदा समम्। क्षुधार्ताः सुपरिश्रान्ताः शपथायोपचक्रमुः॥<br><br>4369: स गां स्पृशतु पादेन सूर्यं च प्रतिमेहतु। अनध्यायेष्वधीयीत बिसस्तैन्यं करोति यः॥<br><br>4370: वसिष्ठ उवाच अनध्याये पठल्लोके शुनः स परिकर्षतु। परिव्राट कामवृत्तस्तु बिसस्तैन्यं करोति यः॥<br><br>4371: शरणागतं हन्तु स वै स्वसुतां चोपजीवतु। अर्थान् काङ्क्षतु कीनाशाद् बिसस्तैन्यं करोति यः॥<br><br>4372: कश्यप उवाच सर्वत्र सर्वं लपतु न्यासलोपं करोतु च। कूटसाक्षित्वमभ्येतु बिसस्तैन्यं करोति यः॥<br><br>4373: वृथामांसाशनश्चास्तु वृथादानं करोतु च। यातु स्त्रियं दिवा चैव बिसस्तैन्यं करोति यः॥<br><br>4374: भरद्वाज उवाच नृशंसस्त्यक्तधर्मास्तु स्त्रीषु ज्ञातिषु गोषु च। ब्राह्मणं चापि जयतां बिसस्तैन्यं करोति यः॥<br><br>4375: उपाध्यायमधः कृत्वा ऋचोऽध्येतु यजूंषि च। जुहोतु च स कक्षाग्नौ बिसस्तैन्यं करोति यः॥<br><br>4376: जमदग्निरुवाच पुरीषमुत्सृजत्वप्सु हन्तु गां चैव दुह्यतु। अनृतौ मैथुनं यातु बिसस्तैन्यं करोति यः॥<br><br>4377: द्वेष्यो भार्योपजीवी स्याद् दूरबन्धुश्च वैरवान्। अन्योन्यस्यातिथिश्चास्तु बिसस्तैन्यं करोति यः॥<br><br>4378: गौतम उवाच अधीत्य वेदांस्त्यजतु त्रीनग्नीनपविध्यतु। विक्रीणातु तथा सोमं बिसस्तैन्यं करोति यः॥<br><br>4379: उदपानप्लवे ग्रामे ब्राह्मणो वृषलीपतिः। तस्य सालोक्यतां वातु बिसस्तैन्यं करोति यः। । विश्वामित्र उवाच जीवतो वै गुरून् भृत्यान् भरन्त्वस्य परे जनाः। अगतिर्बहुपुत्रः स्याद् बिसस्तैन्यं करोति यः॥<br><br>4380: अशुचिर्ब्रह्मकूटोऽस्तु ऋद्ध्या चैवाप्यहंकृतः। कर्षको मत्सरी चास्तु बिसस्तैन्यं करोति यः॥<br><br>4381: वर्षाचरोऽस्तु भृतको राज्ञश्चास्तु पुरोहितः। अयाज्यस्य भवेदृत्विग् बिसस्तैन्यं करोति यः॥<br><br>4382: अरुन्धत्युवाच नित्यं परिभवेच्छ्वधूं भर्तुर्भवतु दुर्मनाः। एका स्वादु समाश्नातु बिसस्तैन्यं करोति या॥<br><br>4383: ज्ञातीनां गृहमध्यस्था सक्तूनत्तु दिनक्षये। अभोग्या वीरसूरस्तु बिसस्तैन्यं करोति या॥<br><br>4384: गण्डोवाच अनृतं भाषतु सदा बन्धुभिश्च विरुध्यतु। ददातु कन्यां शुल्केन बिसस्तैन्यं करोति यः॥<br><br>4385: साधयित्वा स्वयं प्राशेद् दास्ये जीर्यतु चैव ह। विकर्मणा प्रमीयेत बिसस्तैन्यं करोति यः॥<br><br>4386: पशुसख उवाच दास एव प्रजायेतामप्रसूतिरकिंचनः। दैवतेष्वनमस्कारो बिसस्तैन्यं करोति यः॥<br><br>4387: शुनःसुख उवाच अध्वर्यवे दुहितरं वा ददातु च्छन्दोगे वा चरितब्रह्मचर्ये। आथर्वणं वेदमधीत्य विप्रः स्नायीत वा यो हरते बिसानि॥<br><br>4388: ऋषय ऊचुः इष्टमेतद् द्विजातीनां योऽयं ते शपथः कृतः। त्वया कृतं बिसस्तैन्यं सर्वेषां नः शुनः सख॥<br><br>4389: शुनःसख उवाच न्यस्तमद्यं न पश्यद्भिर्यदुक्तं कृतकर्मभिः। सत्यमेतन्न मिथ्यैतद् बिसस्तैन्यं कृतं मया॥<br><br>4390: मया ह्यन्तर्हितानीह बिसानीमानि पश्यत। परीक्षार्थं भगवतां कृतमेवं मयानघाः॥<br><br>4391: रक्षणार्थं च सर्वेषां भवतामहमागतः। यातुधानी ह्यतिक्रूरा कृत्यैषा वो वधैषिणी॥<br><br>4392: वृषादर्भिप्रयुक्तैषा निहता मे तपोधनाः। दुष्टा हिंस्यादियं पापा युष्मान् प्रत्यग्निसम्भवा)। तस्मादरम्यागतो विप्रा वासवं मां निबोधते। अलोभादक्षया लोकाः प्राप्ता वै सार्वकामिकाः। । १३८ उत्तिष्ठध्वमितः क्षिप्रं तानवाप्नुत वै द्विजाः॥<br><br>4393: ततो महर्षयः प्रीतास्तथेत्युक्त्वा पुरंदरम्। सहैय त्रिदशेन्द्रेण सर्वे जग्मुस्त्रिविष्टपम्॥<br><br>4394: एवमेते महात्मानो भोगैर्बहुविधैरपि। क्षुधा परमया युक्ताश्छन्द्यमाना महात्मभिः॥<br><br>4395: नैव लोभं तदा चक्रस्ततः स्वर्गमवाप्नुवन्॥<br><br>4396: भीष्म उवाच तस्मात् सर्वास्ववस्थासु नरो लोभं विवर्जयेत्। एष धर्मः परो राजस्तस्पाल्लोभं विवर्जयेत्॥<br><br>4397: इदं नरः सुचरितं समवायेषु कीर्तयन्। अर्थभागी च भवति न च दुर्गाण्यवाप्नुते॥<br><br>4398: प्रीयन्ते पितरश्चास्य ऋषयो देवतास्तथा। यशोधर्मार्थभागी च भवति प्रेत्य मानवः॥<br><br>4399: भीष्म उवाच अत्रैवोदाहरन्तीममितिहासं पुरातनम्। यद् वृत्तं तीर्थयात्रायां शपथं प्रति तच्छृणु॥<br><br>4400: पुष्करार्थं कृतं स्तैन्यं पुरा भरतसत्तम। राजर्षिभिर्महाराज तथैव च द्विजर्षिभिः॥<br><br>4401: ऋषयः समेताः पश्चिमे वै प्रभासे समागता मन्त्रममन्त्रयन्त। चराम सर्वां पृथिवीं पुण्यतीर्थो तन्नः कामं हन्त गच्छाम सर्वे॥<br><br>4402: स्तथा ह्यगस्त्यो नारदपर्वतौ च। भृगुर्वसिष्ठाः कश्यपो गौतमश्च विश्वामित्रो जमदग्निश्च राजन्॥<br><br>4403: ऋषिस्तथा गालवोऽथाष्टकश्च भरद्वाजोऽरुन्धती बालखिल्याः। शिबिर्दिलीपो नहुषोऽम्बरीषो राजा ययातिधुंधुमारोऽथ पूरुः॥<br><br>4404: जग्मुः पुरस्कृत्य महानुभावं शतक्रतुं वृत्रहमं नरेन्द्राः। तीर्थानि सर्वाणि परिभ्रमन्तो माध्यां ययुः कौशिकी पुण्यतीर्थाम्॥<br><br>4405: सर्वेषु तीर्थेष्ववधूतपापा जग्मुस्ततो ब्रह्मसरः सुपुण्यम्। देवस्य तीर्थे जलमग्निकल्पा विगाह्य ते भुक्तबिसप्रसूनाः॥<br><br>4406: नन्ये मृणालान्यखनंतस्त्र विप्राः। अथापश्यन् पुष्करं ते ह्रियन्तं ह्रदादरस्त्येन समुद्धृतं तत्॥<br><br>4407: तानाह सर्वानृषिमुख्यानगस्त्यः केनादत्तं पुष्करं सुजातम्। युष्माशङ्के पुष्करं दीयतां मे न वै भवन्तो हर्तुमर्हन्ति पद्मम्॥<br><br>4408: मे शृणोमि कालो हिंसते धर्मवीर्य सोऽयं प्राप्तो वर्तते धर्मपीडा। पुराधर्मो वर्तते नेह यावत् तावद् गच्छामः सुरलोकं चिराय॥<br><br>4409: पुरा वेदान् ब्राह्मणा ग्राममध्ये घुष्टस्वरा वृषलान्श्रावयन्ति। पुरा राजा व्यवहारेण धर्मान् पश्यत्यहं परलोकं व्रजामि॥<br><br>4410: पुरा वरान् प्रत्यवरान् गरीयसो यावन्नरा नावमंस्यन्ति सर्वे। तमोत्तरं यावदिदं न वर्तते तावद् व्रजामि परलोकं चिराय॥<br><br>4411: पुरा प्रपश्यामि परेण मान् बलीयसा दुर्बलान् भुज्यमानान्। तस्माद् यास्यामि परलोकं चिराय न हुत्सहे द्रष्टुमिह जीवलोकम्॥<br><br>4412: तमाहुरार्ता ऋषयो महर्षि न ते वयं पुष्करं चोरयामः। मिथ्याभिषङ्गो भवता न कार्य: शपाम तीक्ष्णैः शपथैर्महर्षे ॥<br><br>4413: ते निश्चितास्तत्र महर्षयस्तु सम्पश्यन्तो धर्ममेतं नरेन्द्राः। ततोऽशपन्त शपथान् पर्ययेण सहैव ते पार्थिव पुत्रपौत्रैः॥<br><br>4414: भृगु उवाच प्रत्याक्रोशेदिहाक्रुष्टस्ताडितः प्रतिताडयेत्। खादेच्च पृष्ठमांसानि यस्ते हरति पुष्करम्॥<br><br>4415: वसिष्ठ उवाच अस्वाध्यायपरो लोके श्वानं च परिकर्षतु। पुरे च भिक्षुर्भवतु यस्ते हरति पुष्करम्॥<br><br>4416: कश्यप उवाच सर्वत्र सर्वं पणतु न्यासे लोभं करोतु च। कूटसाक्षित्वमभ्येतु यस्ते हरति पुष्करम्॥<br><br>4417: गौतम उवाच जीवत्वहंकृतो बुद्ध्या विषमेणासमेन सः। कर्षको मत्सरी चास्तु यस्ते हरति पुष्करम्॥<br><br>4418: अङ्गिरा उवाच अशुचिर्ब्रह्मकूटोऽस्तु श्वानं च परिकर्षतु। ब्रह्महाऽनिकृतिश्चास्तु यस्ते हरति पुष्करम्॥<br><br>4419: धुन्धुमार उवाच अकृतज्ञस्तु मित्राणां शूद्रायां च प्रजायतु। एकः सम्पन्नमश्नातु यस्ते हरति पुष्करम्॥<br><br>4420: पुरु उवाच चिकित्सायां प्रचरतु भार्यया चैव पुष्यतु। श्वशुरात्तस्य वृत्तिः स्याद् यस्ते हरति पुष्करम्॥<br><br>4421: दिलीप उवाच उदपानप्लवे ग्रामे ब्राह्मणो वृषलीपतिः। तस्य लोकान् स व्रजतु यस्ते हरति पुष्करम्॥<br><br>4422: शुक्र उवाच वृथामांसं समश्नातु दिवा गच्छतु मैथुनम्। प्रेष्यो भवतु राज्ञश्च यस्ते हरति पुष्करम्॥<br><br>4423: जमदग्निरुवाच अनध्यायेष्वधीयीत मित्रं श्राद्धे च भोजयेत्। श्राद्धे शूद्रस्य चाश्नीयाद् यस्ते हरति पुष्करम्॥<br><br>4424: शिबिरुवाच अनाहिताग्निर्पियतां यज्ञे विघ् करोतु च। तपस्विभिर्विरुध्येच्च यस्ते हरति पुष्करम्॥<br><br>4425: ययातिरुवाच अनृतौ च व्रती चैव भार्यायां स प्रजायतु। निराकरोतु वेदांश्च यस्ते हरति पुष्करम्॥<br><br>4426: नहुष उवाच अतिथिर्गृहसंस्थोऽस्तु कामवृत्तस्तु दीक्षितः। विद्यां प्रयच्छतु भृतो यस्ते हरति पुष्करम्॥<br><br>4427: अम्बरीष उवाच नृशंसत्यक्तधर्मोऽस्तु स्त्रीषु ज्ञातिषु गोषु च। निहन्तु ब्राह्मणं चापि यस्ते हरति पुष्करम्॥<br><br>4428: नारद उवाच गृहज्ञानी बहिःशास्त्रं पठतां विस्वरं पदम्। गरीयसोऽवजानातु यस्ते हरति पुष्करम्॥<br><br>4429: नाभाग उवाच अनृतं भाषतु सदा सद्भिश्चैव विरुध्यतु। शुल्केन तु ददत्कन्यां यस्ते हरति पुष्करम्॥<br><br>4430: कविरुवाच पद्भ्यां स गां ताडयतु सूर्ये च प्रतिमेहतु। शरणागतं संत्यजतु यस्ते हरति पुष्करम्॥<br><br>4431: विश्वामित्र उवाच करोतु भृतकोऽवर्षं राज्ञश्चास्तु पुरोहितः। ऋत्विगस्तु ह्ययाज्यस्य यस्ते हरति पुष्करम्॥<br><br>4432: पर्वत उवाच ग्रामे चाधिकृतः सोऽस्तु खरयानेन गच्छतु। शुनः कर्षतु वृत्त्यर्थे यस्ते हरति पुष्करम्॥<br><br>4433: भरद्वाज उवाच सर्वपापसमादानं नृशंसे नानृते च यत्। तत् तस्यास्तु सदा पापं यस्ते हरति पुष्करम्॥<br><br>4434: अष्टक उवाच स राजास्त्वकृतप्रज्ञः कामवृत्तश्च पापकृत्। अधर्मेणाभिषास्तूर्वी यस्ते हरति पुष्करम्॥<br><br>4435: गालव उवाच पापिष्ठेभ्यो ह्यनर्हिः स नरोऽस्तु स्वपापकृत्। दत्त्वा दानं कीर्तयतु यस्ते हरति पुष्करम्॥<br><br>4436: अरुन्धती उवाच श्वश्र्वापवाद वदतु भर्तुर्भवतु दुर्मनाः। एका स्वादु समश्नातु या ते हरति पुष्करम्॥<br><br>4437: बालखिल्या ऊचुः एकपादेन वृत्त्यर्थं ग्रामद्वारे स तिष्ठतु। धर्मज्ञस्त्यक्तधर्मास्तु यस्ते हरति पुष्करम्॥<br><br>4438: शुनःसख उवाच अग्निहोत्रमनादृत्य स सुखं स्वपतु द्विजः। परिव्राट् कामवृत्तोऽस्तु यस्ते हरति पुष्करम्॥<br><br>4439: सुरभ्युवाच बालजेन निदानेन कांस्यं भवतु दोहनम्। दुह्यते परवत्सेन या ते हरति पुष्करम्॥<br><br>4440: भीष्म उवाच र्नानाविधैर्बहुभिः कौरवेन्द्र। सहस्राक्षो देवराट् सम्प्रहृष्टः समीक्ष्य तं कोपनं विप्रमुख्यम्॥<br><br>4441: अथाब्रवीन्मघवा प्रत्ययं स्वं समाभाष्य तमृषि जातरोषम्। ब्रह्मर्षिर्देवर्षिनृपर्षिमध्ये यं तं निबोधेह ममाद्य राजन्॥<br><br>4442: शक्र उवाच अध्वर्यवे दुहितरं ददातु छन्दोगे वा चरितब्रह्मचर्ये। अथर्वणं वेदमधीत्य विप्रः स्नायीत यः पुष्करमाददाति॥<br><br>4443: सर्वान् वेदानधीयीत पुण्यशीलोऽस्तु धार्मिकः। ब्रह्मणः सदनं यातु यस्ते हरति पुष्करम्॥<br><br>4444: अगस्त्य उवाच आशीर्वादस्त्वया प्रोक्तः शपथो बलसूदन। दीयतां पुष्करं मह्यमेष धर्मः सनातनः॥<br><br>4445: इन्द्र उवाच न मया भगवॅल्लोभाद्भुतं पुष्करमद्य वै धर्मांस्तु श्रोतुकामेन हतं न क्रोद्भुमर्हसि॥<br><br>4446: धर्मश्रुतिसमुत्कर्षो धर्मसेतुरनामयः। आर्षो वै शाश्वतो नित्यमव्ययोऽयं मया श्रुतः॥<br><br>4447: तदिदं गृह्यतां विद्वन् पुष्करं द्विजसत्तम। अतिक्रमं मे भगवन् क्षन्तुमर्हस्यनिन्दित॥<br><br>4448: भीष्म उवाच इत्युक्तः स महेन्द्रेण तपस्वी कोपनो भृशम्। जग्राह पुष्करं धीमान् प्रसन्नश्चाभवन्मुनिः॥<br><br>4449: प्रययुस्ते ततो भूयस्तीर्थानि वनगोचराः। पुण्येषु तीर्थेषु तथा गात्राण्याप्लावयन्त ते॥<br><br>4450: आख्यानं य इदं युक्तः पठेत् पर्वणि पर्वणि। न मूर्ख जनयेत् पुत्रं न भवेच्च निराकृतिः॥<br><br>4451: न तमापत् स्पृशेत् काचिद् विज्वरो न जरावहः। विरजाः श्रेयसा युक्तः प्रेत्य स्वर्गमवाप्नुयात्॥<br><br>4452: यश्च शास्त्रमधीयीत ऋषिभिः परिपालितम्। स गच्छेद् ब्रह्मणो लोकमव्ययं च नरोत्तम॥<br><br>4453: युधिष्ठिर उवाच यदिदं श्राद्धकृत्येषु दीयते भरतर्षभ। छत्रं चोपानही चैव केनैतत् सम्प्रवर्तितम्॥<br><br>4454: कथं चैतत् समुत्पन्नं किमर्थं चैव दीयते। न केवलं श्राद्धकृत्ये पुण्यकेष्वपि दीयते॥<br><br>4455: बहुष्वपि निमित्तेषु पुण्यमाश्रित्य दीयते। एतद् विस्तरशो ब्रह्मन् श्रोतुमिच्छामि तत्त्वतः॥<br><br>4456: भीष्म उवाच शृणु राजन्नवहितश्छत्रोपानहविस्तरम्। यथैतत् प्रथितं लोके यथा चैतत् प्रवर्तितम्॥<br><br>4457: यथा चाक्षय्यतां प्राप्तं पुण्यतां च यथा गतम्। सर्वमेतदशेषेण प्रवक्ष्यामि नराधिप॥<br><br>4458: जमदग्नेश्च संवादं सूर्यस्य च महात्मनः। पुरा स भगवान् साक्षाद्धनुषाक्रीडयत् प्रभो॥<br><br>4459: संधाय संधाय शरांश्चिक्षेप किल भार्गवः। तान् क्षिप्तान् रेणुका सर्वांस्तस्येषून्दीप्ततेजसः॥<br><br>4460: आनीय सा तदा तस्मै प्रादादसकृदच्युत। अथ तेन स शब्देन ज्यायाश्चैव शरस्य च॥<br><br>4461: प्रहृष्टः सम्प्रचिक्षेप सा च प्रत्याजहार तान्। ततो मध्याह्नमारूढे ज्येष्ठामूले दिवाकरे॥<br><br>4462: स सायकान् द्विजो मुक्त्वा रेणुकामिदमब्रवीत्। गच्छानय विशालाक्षि शरानेतान् धनुश्च्युतान्॥<br><br>4463: यावदेतान् पुनः सुभ्र क्षिपामीति जनाधिए। सा गच्छन्त्यन्तरा छायां वृक्षमाश्रित्य भामिनी॥<br><br>4464: तस्थौ तस्या हि सन्तप्तं शिरः पादौ तथैव च। स्थिता सा तु मुहूर्तं वै भर्तुः शापभयाच्छुभा॥<br><br>4465: ययावानयितुं भूयः सायकानसितेक्षणा। प्रत्याजगाम च शरांस्तानादाय यशस्विनी॥<br><br>4466: सा वै खिन्ना सुचार्वङ्गी पद्भ्यां दुःखं नियच्छती। उपाजगाम भर्तारं भयाद् भर्तुः प्रवेपती॥<br><br>4467: सतामृषिस्तदा क्रुद्वो वाक्यमाह शुभाननाम्। रेणुके किं चिरेण त्वमागतेति पुनः पुनः॥<br><br>4468: रेणुकोवाच शिरस्तावत् प्रदीप्तं मे पादौ चैव तपोधन। सूर्यतेजोनिरुद्धाऽहं वृक्षच्छायां समाश्रिता॥<br><br>4469: एतस्मात् कारणाद् ब्रह्मश्चिरायैतत् कृतं मया। एतच्छ्रुत्वा मम विभो मा क्रुधस्त्वं तपोधन॥<br><br>4470: जमदग्निरुवाच अद्यैनं दीप्तकिरणं रेणुके तव दुःखदम्। शरैर्निपातयिष्यामि सूर्यमस्त्राग्नितेजसा॥<br><br>4471: भीष्म उवाच स विस्फार्य धनुर्दिव्यं गृहीत्वा च शरान् बहून्। अतिष्ठत् सूर्यमभितो यतो याति ततो मुखः॥<br><br>4472: अथ तं प्रेक्ष्य सन्नद्धं सूर्योऽभ्येत्य तथाब्रवीत्। द्विजरूपेण कौन्तेय किं ते सूर्योऽपराध्यते॥<br><br>4473: आदत्ते रश्मिभिः सूर्यो दिवि तिष्ठंस्ततस्ततः। रसं हृतं वै वर्षासु प्रवर्षति दिवाकरः॥<br><br>4474: ततोऽन्नं जायते विप्र मनुष्याणां सुखावहम्। अन्नं प्राणा इति यथा वेदेषु परिपठ्यते॥<br><br>4475: अथाभ्रेषु निगूढच रश्मिभिः परिवारितः। सप्तद्वीपानिमान् ब्रह्मन् वर्षेणाभिप्रवर्षति॥<br><br>4476: ततस्तदौषधीनां च वीस्थां पुष्पपत्रजम्। सर्वं वर्षाभिनिवृत्तमनं सम्भवति प्रभो॥<br><br>4477: जातकर्माणि सर्वाणि व्रतोपनयनानि च। गोदानानि विवाहाश्च तथा यज्ञसमृद्धयः॥<br><br>4478: शास्त्राणि दानानि तथा संयोगा वित्तसंचयाः। अन्नतः सम्प्रवर्तन्ते तथा त्वं वेत्थ भार्गव॥<br><br>4479: रमणीयानि यावन्ति यावदारम्भिकाणि च। सर्वमन्नात् प्रभवति विदितं कीर्तयामि ते॥<br><br>4480: सर्वं हि वेत्थ विप्र त्वं यदेतत् कीर्तितं मया। प्रसादये त्वां विप्रर्षे किं ते सूर्य निपात्य वै॥<br><br>4481: युधिष्ठिर उवाच एवं प्रयाचति तदा भास्करे मुनिसत्तमः। जगदग्निर्महातेजाः किं कार्यं प्रत्यपद्यत॥<br><br>4482: भीष्म उवाच स तथा याचमानस्य मुनिरग्निसमप्रभः। जमदग्निः शमं नैव जगाम कुरुनन्दन॥<br><br>4483: ततः सूर्यो मधुरया वाचा तमिदमब्रवीत्। कृताञ्जलिर्विप्ररूपी प्रणम्यैनं विशाम्पते। ॥<br><br>4484: चलं निमित्तं विप्रर्षे सदा सूर्यस्य गच्छतः। कथं चलं भेत्स्यसि त्वं सदा यान्तं दिवाकरम्॥<br><br>4485: जमदग्निरुवाच स्थिरं चापि चलं चापि जाने त्वां ज्ञानचक्षुषा। अवश्यं विनयाधानं कार्यमद्य मया तव॥<br><br>4486: मध्याह्ने वै निमेषार्धं तिष्ठसि त्वं दिवाकर। तत्र भेत्स्यामि सूर्य त्वां न मेऽत्रास्ति विचारणा॥<br><br>4487: सूर्य उवाच असंशयं मां विप्रर्षे भेत्स्यसे धन्विनां वर। अपकारिणं मां विद्धि भगवञ्छरणागतम्॥<br><br>4488: भीष्म उवाच ततः प्रहस्य भगवान् जगदग्निरुवाच तम्। न भीः सूर्य त्वया कार्या प्रणिपातगतो ह्यसि॥<br><br>4489: ब्राह्मणेष्वार्जवं यच्च स्थैर्यं च धरणीतले। सौम्यतां चैव सोमस्य गाम्भीर्यं वरुणस्य च॥<br><br>4490: दीप्तिमग्नेः प्रभां मेरोः प्रतापं तपनस्य च। एतान्यतिक्रमेद् यो वै स हन्याच्छरणागतम्॥<br><br>4491: भवेत् स गुरुतल्पी च ब्रह्महा च स वै भवेत्। सुरापानं स कुर्याच्च यो हन्याच्छरणागतम्॥<br><br>4492: एतस्य त्वपनीतस्य समाधि तात चिन्तय। यथा सुखगमः पन्था भवेत् त्वद्रश्मिभावितः॥<br><br>4493: भीष्म उवाच एतावदुक्त्वा स तदा तूष्णीमासीद् भृगूत्तमः। अथ सूर्योऽददत् तस्मै छत्रोपानहमाशु वै॥<br><br>4494: सूर्य उवाच महर्षे शिरसस्त्राणं छत्रं मद्रश्मिवारणम्। प्रतिगृह्णष्व पद्भ्यां च त्राणार्थं चर्मपादुके॥<br><br>4495: अद्यप्रभृति चैवेह लोके सम्प्रचरिष्यति। पुण्यकेषु च सर्वेषु परमक्षय्यमेव च॥<br><br>4496: भीष्म उवाच छत्रोपानहमेतत् तु सूर्येणैतत् प्रवर्तितम्। पुण्यमेतदभिख्यातं त्रिषु लोकेषु भारत॥<br><br>4497: तस्मात् प्रयच्छ विप्रेषु छत्रोपानहमुत्तमम्। धर्मस्तेषु महान् भावी न मेऽत्रास्ति विचारणा॥<br><br>4498: छत्रं हि भरतश्रेष्ठ यः प्रदद्याद् द्विजातये। शुभ्रं शतशलाकं वै स प्रेत्य सुखमेधते॥<br><br>4499: स शक्रलोके वसति पूज्यमानो द्विजातिभिः। अप्सरोभिश्च सततं देवैश्च भरतर्षभ॥<br><br>4500: दह्यमानाय विप्राय यः प्रयच्छत्युपानहौ। स्नातकाय महाबाहो संशिताय द्विजातये॥<br><br>4501: सोऽपि लोकानवाप्नोति दैवतैरभिपूजितान्। गोलोके स मुदा युक्तो वसति प्रेत्य भारत॥<br><br>4502: एतत् ते भरतश्रेष्ठ मया कात्स्न्येन कीर्तितम्। छत्रोपानहदानस्य फलं भरतसत्तम॥<br><br>4503: युधिष्ठिर उवाच गार्हस्थ्यं धर्ममखिलं प्रब्रूहि भरतर्षभ। ऋद्धिमाप्नोति किं कृत्वा मनुष्य इह पार्थिव॥<br><br>4504: भीष्म उवाच अत्र ते वर्तयिष्यामि पृरावृत्तं जनाधिप। वासुदेवस्य संवादं पृथिव्याश्चैव भारत॥<br><br>4505: संस्तुत्य पृथिवीं देवीं वासुदेवः प्रतापवान्। पप्रच्छ भरतश्रेष्ठ मां त्वं यत् पृच्छसेऽद्य वै॥<br><br>4506: वासुदेव उवाच गार्हस्थ्यं धर्ममाश्रित्य मया वा मद्विधेन वा। किमवश्यं धरे कार्यं किं वा कृत्वा कृतं भवेत्॥<br><br>4507: पृथ्वी उवाच ऋषयः पितरो देवा मनुष्याश्चैव माधव। इज्याश्चैवार्चनीयाश्च यथा चैव निबोध मे॥<br><br>4508: सदा यज्ञेन देवाश्च सदाऽऽतिथ्येन मानुषाः। छन्दतश्च यथा नित्यमर्हान् भुञ्जीत नित्यशः॥<br><br>4509: तेन पषिगणाः प्रीता भवन्ति मधुसूदन। नित्यमग्निं परिचरेदभुक्त्वा बलिकर्म च॥<br><br>4510: कुर्यात् तथैव देवा वै प्रीयन्ते मधुसूदन। कुर्यादहरहः श्राद्धमन्नाद्येनोदकेन च॥<br><br>4511: पयोमूलफलैर्वापि पितॄणां प्रीतिमाहरन्। सिद्धान्नाद् वैश्वदेवं वै कुर्यादग्नौ यथाविधि॥<br><br>4512: अग्नीषोमं वैश्वदेवं धान्वन्तर्यमनन्तरम्। प्रजानां पतये चैव पृथग्योमो विधीयते॥<br><br>4513: तथैव चानुपूर्वेण बलिकर्म प्रयोजयेत्। दक्षिणायां यमायेति प्रतीच्यां वरुणाय च॥<br><br>4514: सोमाय चाप्युदीच्यां वै वास्तुमध्ये प्रजापतेः। धन्वन्तरे:प्रागुदीच्यां प्राच्यां शक्राय माधव॥<br><br>4515: मनुष्येभ्य इति प्राहुर्बलिं द्वारि गृहस्य वै। मरुद्भ्यो दैवतेभ्यश्च बलिमन्तर्गृहे हरेत्॥<br><br>4516: तथैव विश्वेदेवेभ्यो बलिमाकाशतो हरेत्। निशाचरेभ्यो भूतेभ्यो बलिं नक्तं तथा हरेत्॥<br><br>4517: एवं कृत्वा बलिं सम्यग् दद्याद् भिक्षां द्विजाय वै। अलाभे ब्राह्मणस्याग्नावग्रमुद्धृत्य निक्षिपेत्॥<br><br>4518: यदा श्राद्धं पितृभ्योऽपि दातुमिच्छेत मानवः। तदा पश्चात् प्रकुर्वीत निवृत्ते श्राद्धकर्मणि॥<br><br>4519: पितॄन् संतर्पयित्वा तु बलिं कुर्याद् विधानतः। वैश्वदेवं ततः कुर्यात् पश्चाद् ब्राह्मणवाचनम्॥<br><br>4520: ततोऽन्नेन विशेषेण भोजयेदतिथीनपि। अर्चापूर्व महाराज ततः प्रीणाति मानवान्॥<br><br>4521: अनित्यं हि स्थितो यस्मात् तस्मादतिथिरुच्यते। आचार्यस्य पितुश्चैव सख्युराप्तस्य चातिथेः॥<br><br>4522: इदमस्ति गृहे मह्यमिति नित्यं निवेदयेत्। ते यद् वदेयुस्तत् कुर्यादिति धर्मो विधीयते॥<br><br>4523: गृहस्थः पुरुषः कृष्ण शिष्टाशी च सदा भवेत्। राजत्विजं स्नातकं च गुरुं श्वशुरमेव च। ॥<br><br>4524: अर्चयेन्मधुपर्केण परिसंवत्सरोषितान्। श्वभ्यश्च श्वपचेभ्यश्च वयोभ्यश्चावपेद् भुवि। वैश्वदेवं हि नामैतत् सायंप्रातर्विधीयते॥<br><br>4525: एतांस्तु धर्मान् गार्हस्थ्यान् यः कुर्यादनसूयकः। स इहर्षिवरान् प्राण्य प्रेत्य लोके महीयते॥<br><br>4526: भीष्म उवाच इति भूमेर्वचः श्रुत्वा वासुदेवः प्रतापवान्। तथा चकार सततं त्वमप्येवं सदाचर॥<br><br>4527: एतद् गृहस्थधर्मं त्वं चेष्टमानो जनाधिप। इहलोके यशः प्राप्य प्रेत्य स्वर्गमवाप्स्यसि॥<br><br>4528: युधिष्ठिर उवाच आलोकदानं नामैतत् कीदृशं भरतर्षभ। कथमेतत् समुत्पन्नं फलं वा तद् ब्रवीहि मे। ॥<br><br>4529: भीष्म उवाच अत्राप्युदाहरन्तीममितिहासं पुरातनम्। मनोः प्रजापतेर्वादं सुवर्णस्य च भारत॥<br><br>4530: तपस्वी कश्चिदभवत् सुवर्णो नाम भारत। वर्णतो हेमवर्णः स सुवर्ण इति पप्रथे॥<br><br>4531: कुलशीलगुणोपेतः स्वाध्याये च परंगतः। बहून् सुवंशप्रभवान् समतीतः स्वकैर्गुणैः॥<br><br>4532: स कदाचिन्मनुं विप्रो ददर्शोपससर्प च। कुशलप्रश्नमन्योन्यं तौ चोभौ तत्र चक्रतुः॥<br><br>4533: ततस्तौ सत्यसंकल्पौ मेरौ काञ्चनपर्वते। रमणीये शिलापृष्ठे सहितौ संन्यषीदताम्॥<br><br>4534: तत्र तौ कथयन्तौ स्तां कथा नानाविधाश्रयाः। ब्रह्मर्षिदेवदैत्यानां पुराणानां महात्मनाम्॥<br><br>4535: सुवर्णस्त्वब्रवीद् वाक्यं मनुं स्वायम्भुवं प्रति। हितार्थं सर्वभूतानां प्रश्न मे वक्तुमर्हसि॥<br><br>4536: सुमनोभिर्यदिज्यन्ते दैवतानि प्रजेश्वर। किमेतत् कथमुत्पन्नं फलं योगे च शंस मे॥<br><br>4537: मनुरुवाच अत्राप्युदाहरन्तीममितिहासं पुरातनम्। शुक्रस्य च बलेश्चैव संवादं वै महात्मनोः॥<br><br>4538: बलेवैरोचनस्येह त्रैलोक्यमनुशासतः। समीपमाजगामाशु शुक्रो भृगुकुलोद्वहः॥<br><br>4539: तमादिभिरभ्यर्च्य भार्गवं सोऽसुराधिपः। निषसादासने पश्चाद् विधिवद् भूरिदक्षिणः॥<br><br>4540: कथेयमभवत् तत्र त्वया या परिकीर्तिता। सुमनोधूपदीपानां सम्प्रदाने फलं प्रति॥<br><br>4541: ततः पप्रच्छ दैत्येन्द्रः कवीन्द्रं प्रश्नमुत्तमम्॥<br><br>4542: बलि उवाच सुमनोधूपदीपानां किं फलं ब्रह्मवित्तम। प्रदानस्य द्विजश्रेष्ठ तद् भवान् वक्तुमर्हति॥<br><br>4543: शुक्र उवाच तपः पूर्वं समुत्पन्नं धर्मस्तस्मादनन्तरम्। एतस्मिन्नन्तरे चैव वीरुदोषध्य एव च॥<br><br>4544: सोमस्यात्मा च बहुधा सम्भूतः पृथिवीतले। अमृतं च विषं चैव ये चान्ये तृणजातयः॥<br><br>4545: अमृतं मनसः प्रीतिं सद्यस्तृप्तिं ददाति च। मनो ग्लपयते तीव्र विषं गन्धेन सर्वशः॥<br><br>4546: अमृतं मङ्गलं विद्धि महद्विषममङ्गलम्। ओषध्यो ह्रामृतं सर्वा विषं तेजोऽग्निसम्भवम्॥<br><br>4547: मनो ह्लादयते यस्माच्छ्रियं चापि दधाति च। तस्मात् सुमनसः प्रोक्ता नरैः सुकृतकर्मभिः॥<br><br>4548: देवताभ्य: सुमनसो यो ददाति नरः शुचिः। तस्य तुष्यन्ति वै देवास्तुष्टाः पुष्टिं ददत्यपि॥<br><br>4549: यं यमुद्दिश्य दीयेरन् देवं सुमनसः प्रभो। मङ्गलार्थं स तेनास्य प्रीतो भवति दैत्यप॥<br><br>4550: ज्ञेयास्तूग्राश्च सौम्याश्च तेजस्विन्यश्च ताः पृथक्। ओषध्यो बहुवीर्या हि बहुरूपास्तथैव च। ॥<br><br>4551: यज्ञियानां च वृक्षाणामयज्ञीयान् निबोध मे। आसुराणि च माल्यानि दैवतेभ्यो हितानि च॥<br><br>4552: रक्षसामुरगाणां च यक्षाणां च तथा प्रियाः। मनुष्याणां पितॄणां च कान्तायास्त्वनुपूर्वशः॥<br><br>4553: वन्या ग्राम्याश्चेह तथा कृष्टोप्ताः पर्वताश्रयाः। अकण्टकाः कण्टकिनो गन्धरूपरसान्विताः॥<br><br>4554: द्विविधो हि स्मृतो गन्ध इष्टोऽनिष्टश्च पुष्पजः। इष्टगन्धानि देवानां पुष्पाणीति विभावय॥<br><br>4555: अकण्टकानां वृक्षाणां श्वेतप्रायाश्च वर्णतः। तेषां पुष्पाणि देवानामिष्टानि सततं प्रभो॥<br><br>4556: जलजानि च माल्यानि पद्मादीनि च यानि वै। गन्धर्वनागयक्षेभ्यस्तानि दद्याद् विचक्षणः॥<br><br>4557: ओषध्यो रक्तपुष्पाश्च कटुकाः कण्टकान्विताः। शत्रूणामभिचारार्थमाथर्वेषु निदर्शिताः॥<br><br>4558: तीक्ष्णवीर्यास्तु भूतानां दुरालम्भाः सकण्टकाः। रक्तभूयिष्ठवर्णाश्च कृष्णाश्चैवोपहारयेत्॥<br><br>4559: मनोहृदयनन्दिन्यो विशेषमधुराश्च याः। चारुरूपाः सुमनसो मानुषाणां स्मृता विभो॥<br><br>4560: न तु श्मशानसम्भूता देवतायतनोद्भवाः। संनयेत् पुष्टियुक्तेषु विवाहेषु रहःसु च॥<br><br>4561: गिरिसानुरुहाः सौम्या देवानामुपपादयेत्। प्रोक्षिताऽभ्युक्षिताः सौम्या यथायोग्यं यथास्मृति। । गन्धेन देवास्तुष्यन्ति दर्शनाद् यक्षराक्षसाः। नागाः समुपभोगेन त्रिभिरेतैस्तु मानुषाः॥<br><br>4562: सद्यः प्रीणाति देवान् वै ते प्रीता भावयन्त्युत। संकल्पसिद्धा मानामीप्सितैश्च मनोरमैः॥<br><br>4563: प्रीताः प्रीणन्ति सततं मानिता मानयन्ति च। अवज्ञातावधूताश्च निर्दहन्त्यधमान् नरान्॥<br><br>4564: अत उर्ध्वं प्रवक्ष्यामि धूपदानविधेः फलम्। धूपांश्च विविधान् साधूनसाधूंश्च निबोध मे॥<br><br>4565: निर्यासा: सारिणश्चैव कृत्रिमाश्चैव ते त्रयः। इष्टोऽनिष्टो भवेद् गन्धस्तन्मे विस्तरशः शृणु॥<br><br>4566: निर्यासाः सल्लकीवा देवानां दयिताऽस्तु ते। गुग्गुलुः प्रवरस्तेषां सर्वेषामिति निश्चयः॥<br><br>4567: अगुरुः सारिणां श्रेष्ठो यक्षराक्षसभोगिनाम्। दैत्यानां सल्लकीयश्च काङ्गतो यश्च तद्विधः॥<br><br>4568: अथ सर्जरसादीनां गन्धैः पार्थिव दारवैः। फाणितासवसंयुक्तर्मनुष्याणां विधीयते॥<br><br>4569: देवदानवभूतानां सद्यस्तुष्टिकरः स्मृतः। येऽन्ये वैहारिकास्तत्र मानुषाणामिति स्मृताः॥<br><br>4570: य एवोक्ताः सुमनसां प्रदाने गुणहेतवः। धूपेष्वपि परिज्ञेयास्त एव प्रीतिवर्धनाः॥<br><br>4571: दीपदाने प्रवक्ष्यामि फलयोगमनुत्तमम्। यथा येन यदा चैव प्रदेया यादृशाश्च ते॥<br><br>4572: ज्योतिस्तेजः प्रकाशं वाप्यूर्ध्वगं चापि वर्ण्यते। प्रदानं तेजसां तस्मात् तेजो वर्धयते नृणाम्॥<br><br>4573: अन्धन्तमस्तमिस्रं च दक्षिणायनमेव च। उत्तरायणमेतस्माज्ज्योतिर्दानं प्रशस्यते॥<br><br>4574: यस्मादूर्ध्वगमेतत् तु तमसश्चैव भेषजम्। तस्मादूर्ध्वगतेर्दाता भवेदत्रेति निश्चयः॥<br><br>4575: देवास्तेजस्विनो ह्यस्मात् प्रभावन्तः प्रकाशकाः। तामसा राक्षसाश्चैव तस्माद् दीपः प्रदीयते॥<br><br>4576: आलोकदानाच्चक्षुष्मान् प्रभायुक्तो भवेन्नरः। तान् दत्त्वा नोपहिंसेत न हरेनोपनाशयेत्॥<br><br>4577: दीपहर्ता भवेदधस्तमोगतिरसुप्रभः। दीपप्रदः स्वर्गलोके दीपमालेव राजते॥<br><br>4578: हविषा प्रथमः कल्पो द्वितीयश्चौषधीरसैः। वसामेदोऽस्थिनिर्यासैन कार्वः युष्टिमिच्छता॥<br><br>4579: गिरिप्रपाते गहने चैत्यस्थाने चतुष्पथे। दीपदानं भवेन्नित्यं य इच्छेद् भूतिमात्मनः॥<br><br>4580: कुलोद्योतो विशुद्धात्मा प्रकाशत्वं च गच्छति। ज्योतिषां चैव सालोक्यं दीपदाता नरः सदा॥<br><br>4581: बलिकर्मसु वक्ष्यामि गुणान् कर्मफलोदयान्। देवयक्षोरगनृणां भूतानामथ रक्षसाम्॥<br><br>4582: येषां नाग्रभुजो विप्रा देवतातिथिबालकाः। राक्षसानेव तान् विद्धि निर्विशङ्कानमगलान्॥<br><br>4583: तस्मादग्रं प्रयच्छेत देवेभ्यः प्रतिपूजितम्। शिरसा प्रयतश्चापि हरेद् बलिमतन्द्रितः॥<br><br>4584: गृह्णन्ति देवता नित्यमाशंसन्ति सदा गृहान्। बाह्याश्चागन्तवो येऽन्ये यक्षराक्षसपन्नगा:॥<br><br>4585: इतो दत्तेन जीवन्ति देवताः पितरस्तथा। ते प्रीताः प्रीणयन्तेनमायुषा यशसा धनैः॥<br><br>4586: बलयः सह पुष्पैस्तु देवानामुपहारयेत्। दधिदुग्धमयाः पुण्याः सुगन्धाः प्रियदर्शनाः॥<br><br>4587: कार्या रुधिरमासांढ्या बलयो यक्षरक्षसाम्। सुरासवपुरस्कारा लाजोल्लापिकभूषिताः॥<br><br>4588: नागानां दयिता नित्यं पद्मोत्पलविमिश्रिताः। तिलान् गुडसुसम्पन्नान् भूतानामुपहारयेत्॥<br><br>4589: अग्रदाताग्रभोगी स्याद् बलवीर्यसमन्वितः। तस्मादग्रं प्रयच्छेत देवेभ्यः प्रतिपूजितम्॥<br><br>4590: ज्वलन्त्यहरहो वेश्म याचास्य गृहदेवताः। ताः पूज्या भूतिकामेन प्रसृताग्रप्रदायिना॥<br><br>4591: इत्येतदसुरेन्द्राय काव्यः प्रोवाच भार्गवः। सुवर्णाय मनुः प्राह सुवर्णो नारदाय च॥<br><br>4592: नारदोऽपि मयि प्राह गुणानेतान् महाद्युते। त्वमप्येतद् विदित्वेह सर्वमाचर पुत्रक॥<br><br>4593: युधिष्ठिर उवाच श्रुतं मे भरतश्रेष्ठ पुष्पधूपप्रदायिनाम्। फलं बलिविधाने च तद् भूयो वक्तुमर्हसि॥<br><br>4594: धूपप्रदानस्य फलं प्रदीपस्य तथैव च। बलयश्च किमर्थं वै क्षिप्यन्ते गृहमेधिभिः॥<br><br>4595: भीष्म उवाच अत्राप्युदाहरन्तीममितिहासं पुरातनम्। नहुषस्य च संवादमगस्त्यस्य भृगोस्तथा॥<br><br>4596: नहुषो हि महाराज राजर्षिः सुमहातपाः देवराज्यमनुप्राप्तः सुकृतेनेह कर्मणा॥<br><br>4597: तत्रापि प्रयतो राजन् नहुषस्त्रिदिवे वसन्। मानुषीश्चैव दिव्याश्च कुर्वाणो विविधाः क्रियाः॥<br><br>4598: मानुष्यस्तत्र सर्वा:स्म क्रियास्तस्य महात्मनः। प्रवृत्तस्त्रिदिवे राजन् दिव्याश्चैव सनातनाः॥<br><br>4599: अग्निकार्याणि समिधः कुशाः सुमनसस्तथा। बलयश्चान्नलाजाभिषूपनं दीपकर्म च॥<br><br>4600: सर्वं तस्य गृहे राज्ञः प्रावर्तत महात्मनः। जपयज्ञान्मनोयज्ञास्त्रिदिवेऽपि चकार सः॥<br><br>4601: देवानभ्यर्चयच्चापि विधिवत् स सुरेश्वरः। सर्वानेव यथान्यायं यथापूर्वमरिन्दम॥<br><br>4602: अथेन्द्रोऽहमिति ज्ञात्वां अहंकारं समाविशत्। सर्वाश्चैव क्रियास्तस्य पर्यहीयन्त भूपतेः॥<br><br>4603: स ऋषीन् वाहयामास वरदानमदान्वितः। परिहीणक्रियश्चैव दुर्बलत्वमुपेयिवान्॥<br><br>4604: तस्य वाहयतः कालो मुनिमुख्यास्तपोधनान्। अहंकाराभिभूतस्य सुमहानभ्यवर्तत॥<br><br>4605: अथ पर्यायशः सर्वान् वाहनायोपचक्रमे। पर्यायश्चाप्यगस्त्यस्य समपद्यत भारत॥<br><br>4606: अथागत्य महातेजा भृगुर्ब्रह्मविदां वरः। अगस्त्यमाश्रमस्थं वै समुपेत्येदमब्रवीत्॥<br><br>4607: एवं वयमसत्कारं देवेन्द्रस्यास्य दुर्मतेः। नहुषस्य किमर्थं वै मर्षयाम महामुने॥<br><br>4608: अगस्त्य उवाच कथमेष मया शक्यः शप्तुं यस्य महामुने। वरदेन वरो दत्तो भवतो विदितश्च सः॥<br><br>4609: यो मे दृष्टिपथं गच्छेत् स मे वश्यो भवेदिति। इत्यनेन वरं देवो याचितो गच्छता दिवम्॥<br><br>4610: एवं न दग्धः स मया भवता च न संशयः। अन्येनाप्यषिमुख्येन न दग्धो न च पातितः॥<br><br>4611: अमृतं चैव पानाय दत्तमस्मै पुरा विभो। महात्मना तदर्थं च नास्माभिर्विनिपात्यते॥<br><br>4612: प्रायच्छत वरं देवः प्रजानां दुःखकारणम्। द्विजेष्वधर्मयुक्तानि स करोति नराधमः॥<br><br>4613: तत्र यत्प्राप्तकालं नस्तद् ब्रूहि वदतां वर। भवांश्चापि यथा ब्रूयात् तत्कर्तास्मि न संशयः॥<br><br>4614: भृगु उवाच पितामहनियोगेन भवन्तं सोऽहमागतः। प्रतिकर्तुं बलवति नहुषे दैवेमोहिते॥<br><br>4615: अद्य हि त्वां सुदुर्बुद्धी रथे योक्ष्यति देवराट्। अद्यैनमहमुद्वृत्तं करिष्येऽनिन्द्रमोजसा॥<br><br>4616: अद्येन्द्र स्थापयिष्यामि पश्यतस्ते शतक्रुतम्। संचाल्य पापकर्माणमैन्द्रात् स्थानात् सुदुर्मतिम्॥<br><br>4617: अद्य चासौ कुदेवेन्द्रस्त्वां पदा धर्षयिष्यति। दैवोपहतचित्तत्वादात्मनाशाय मन्दधीः॥<br><br>4618: व्युत्क्रान्तधर्मं तमहं घर्षणामर्षितो भृशम्। अहिर्भवस्वेति रुषा शप्स्ये पापं द्विजदुहम्॥<br><br>4619: तत एनं सुदुर्बुद्धिं धिक्शब्दाभिहतत्विषम्। धरण्यां पातयिष्यामि पश्यतस्ते महामुने॥<br><br>4620: नहुषं पापकर्माणमैश्वर्यबलमोहितम्। यथा च रोचते तुभ्यं तथा कर्तास्म्यहं मुने॥<br><br>4621: एवमुक्तस्तु भृगुणा मैत्रावरुणिरव्ययः। अगस्त्यः परमप्रीतो बभूव विगतज्वरः॥<br><br>4622: युधिष्ठिर उवाच कथं वै स विपन्नश्च कथं वै पातितो भुवि। कथं चानिन्द्रतां प्राप्तस्तद् भवान् वक्तुमर्हति॥<br><br>4623: भीष्म उवाच एवं तयोः संवदतोः क्रियास्तस्य महात्मनः। सर्वा एव प्रवर्तन्ते या दिव्या याश्च मानुषीः॥<br><br>4624: तथैव दीपदानानि सर्वोपकरणानि वै। बलिकर्म च यच्चान्यदुत्सेकाश्च पृथग्विधाः॥<br><br>4625: सर्वे तस्य समुत्पन्ना देवेन्द्रस्य महात्मनः। देवलोके नृलोके च सदाचारा बुधैः स्मृताः॥<br><br>4626: ते चेद् भवन्ति राजेन्द्र ऋद्ध्यन्ते गृहमेधिनः। धूपप्रदानैर्दीपैश्च नमस्कारैस्तथैव च॥<br><br>4627: यथा सिद्धस्य चान्नस्य ग्रहायाग्रं प्रदीयते। बलयश्च गृहोद्देशे अतः प्रीयन्ति देवताः॥<br><br>4628: यथा च गृहिणस्तोषो भवेद् वै बलिकर्मणि। तथा शनगुणा प्रीतिर्देवतानां प्रजायते॥<br><br>4629: एवं धूपप्रदानं च दीपदानं च साधवः। प्रयच्छन्ति नमस्कारैर्युक्तमात्मगुणावहम्॥<br><br>4630: स्नानेनादिश्च यत् कर्म क्रियते वै विपश्चिता। नमस्कारप्रयुक्तेन तेन प्रीयन्ति देवताः॥<br><br>4631: पितरश्च महाभागा ऋषयश्च तपोधनाः। गृह्याश्च देवताः सर्वाः प्रीयन्ते विधिनार्चिताः॥<br><br>4632: इत्येतां बुद्धिमास्थाय नहुषः स नरेश्वरः। सुरेन्द्रत्वं महत् प्राप्य कृतवानेतदद्भुतम्॥<br><br>4633: कस्यचित् त्वथ कालस्य भाग्यक्षय उपस्थिते। सर्वमेतदवज्ञाय कृतवानिदमीदृशम्॥<br><br>4634: ततः स परिहीणोऽभूत् सुरेन्द्रो बलदर्पतः। धूपदीपोदक विधिं न यथावच्चकार ह॥<br><br>4635: ततोऽस्य यज्ञविषयो रक्षोभिः पर्यबध्यत। अथागस्त्यमृषिश्रेष्ठं वाहनायाजुहाव ह॥<br><br>4636: द्रुतं सरस्वतीकूलात् स्मयन्निव महाबलः। ततो भृगुर्महातेजा मैत्रावरुणिमब्रवीत्॥<br><br>4637: निमीलय स्वनयने जटां यावद् विशामि ते। स्थाणुभूतस्य तस्थाय जटां प्राविशदच्युतः॥<br><br>4638: भृगुः स सुमहातेजाः पातनाय नृपस्य च। ततः स देवराट प्राप्तस्तमृर्षि वाहनाय वै॥<br><br>4639: ततोऽगस्त्यः सुरपतिं वाक्यमाह विशाम्पते। योजयस्वेति मां क्षिप्रं कं च देशं वहामि ते॥<br><br>4640: यत्र वक्ष्यसि तत्र त्वां नयिष्यामि सुराधिप। इत्युक्तो नहुषस्तेन योजयामास तं मुनिम्॥<br><br>4641: भृगुस्तस्य जटान्तस्थो बभूव हृषितो भृशम्। न चापि दर्शनं तस्य चकार स भृगुस्तदा। ॥<br><br>4642: वरदानप्रभावज्ञो नहुषस्य महात्मनः। न चुकोप तदाऽगस्त्यो युक्तोऽपि नहुषेण वै॥<br><br>4643: तं तु राजा प्रतोदेन चोदयामास भारत। न चुकोप स धर्मात्मा ततः पादेन देवराट्॥<br><br>4644: अगस्त्यस्य तदा क्रुद्धो वामेनाभ्यहनच्छिरः। तस्मिन्शिरस्यभिहते स जटान्तर्गतो भृगुः॥<br><br>4645: शशाप बलवत्क्रुद्धो नहुषं पापचेतसम्। यस्मात् पदाऽऽहतः कोधाच्छिरसीमं महामुनिम्॥<br><br>4646: तस्मादाशु महीं गच्छ सर्पो भूत्वा सुदुर्मते। इत्युक्तः स तदा तेन सर्पो भूत्वा पपात ह॥<br><br>4647: अदृष्टेनाथ भृगुणा भूतले भरतर्षभ। भृगुं हि यदि सोऽद्रक्ष्यन्नहुषः पृथिवीपते॥<br><br>4648: न च शक्तोऽभविष्यद् वै पातने तस्य तेजसा। स तु तैस्तैः प्रदानैश्च तपोभिर्नियमैस्तथा॥<br><br>4649: पतितोऽपि महाराज भूतले स्मृतिमानभूत्। प्रसादयामास भृगु शापान्तो मे भवेदिति॥<br><br>4650: ततोऽगस्त्यः कृपाविष्टः प्रसादयत तं भृगुम्। शापान्तार्थं महाराज स च प्रादात् कृपान्वितः॥<br><br>4651: भृगु उवाच राजा युधिष्ठिरो नाम भविष्यति कुलोद्वहः। स त्वां मोक्षयिता शापादित्युक्त्वान्तरधीयत॥<br><br>4652: अगस्त्योऽपि महातेजाः कृत्वा कार्यं शतक्रतोः। स्वमाश्रमपदं प्रायात् पूज्यमानो द्विजातिभिः॥<br><br>4653: नहुषोऽपि त्वया राजंस्तस्माच्छापात् समुद्धृतः। जगाम ब्रह्मभवनं पश्यतस्ते जनाधिप॥<br><br>4654: तदा स पातयित्वा तं नहुषं भूतले भृगुः। जगाम ब्रह्मभवनं ब्रह्मणे च न्यवेदयत्॥<br><br>4655: ततः शक्रं समानाय्य देवानाह पितामहः। वरदानान्मम सुरा नहुषो राज्यमाप्तवान्॥<br><br>4656: स चागस्त्येन क्रुद्धेन भ्रंशितो भूतलं गतः। न च शक्यं विना राज्ञा सुरा वर्तयितुं क्वचित्॥<br><br>4657: तस्मादयं पुनः शक्रो देवराज्येऽभिषिच्यताम् एवं सम्भाषमाणं तु देवाः पार्थ पितामहम्॥<br><br>4658: एवमस्त्विति संदृष्टाः प्रत्यूचुस्तं नराधिप। सोऽभिषिक्तो भगवता देवराज्ये च वासवः॥<br><br>4659: ब्रह्मणा राजशार्दूल यथापूर्वं व्यरोचत। एवमेतत् पुरावृत्तं नहुषस्य व्यतिक्रमात्॥<br><br>4660: स च तैरेव संसिद्धो नहुषः कर्मभिः पुनः। तस्माद् दीपाः प्रदातव्याःसायं वै गृहमोधिभिः॥<br><br>4661: दिव्यं चक्षुरवाप्नोति प्रेत्य दीपस्य दायकः। पूर्णचन्द्रप्रतीकाशा दीपदाश्च भवन्त्युत॥<br><br>4662: यावदक्षिनिमेषाणि ज्वलन्ते तावती: समाः। रूपवान् बलवांश्चापि नरो भवति दीपदः॥<br><br>4663: युधिष्ठिर उवाच ब्राह्मणस्वानि ये मन्दा हरन्ति भरतर्षभ। नृशंसकारिणो मूढाः क्व ते गच्छन्ति मानवाः॥<br><br>4664: भीष्म उवाच अत्राप्युदाहरन्तीममितिहासं पुरातनम्। चाण्डालस्य च संवादं क्षाबन्धोश्च भारत॥<br><br>4665: वृद्धरूपोऽसि चाण्डाल बालवच्च विचेष्टसे। श्वखराणां रज:सेवी कस्मादुद्विजसे गवाम्॥<br><br>4666: साधुभिर्गर्हितं कर्म चाण्डालस्य विधीयते। कस्माद् गोरजसाध्वस्तमपां कुण्डे निषिञ्चसि॥<br><br>4667: चाण्डाल उवाच ब्राह्मणस्य गवां राजन् हियतीनां रजः पुरा। सोममुध्वंसयामास तं सोमं येऽपिबन् द्विजाः॥<br><br>4668: दीक्षितश्च स राजापि क्षिप्रं नरकमाविशत्। सह तैर्याजकैः सर्वैर्ब्रह्मस्वमुपजीव्य तत्॥<br><br>4669: येऽपि तत्रापिबन् क्षीरं घृतं दधि च मानवाः। ब्राह्मणाः सहराजन्याः सर्वे नरकमाविशन्॥<br><br>4670: जनस्ताः पयसा पुत्रांस्तथा पौत्रान् विधुवन्तीः। पशूनवेक्षमाणाश्च साधृवृत्तेन दम्पती॥<br><br>4671: अहं तत्रावसं राजन् ब्रह्मचारी जितेन्द्रियः। तासां मे रजसा ध्वस्त भैक्षमासीन्नराधिप॥<br><br>4672: चाण्डालोऽहं ततो राजन् भुक्त्वा तदभवं नृप। ब्रह्मस्वहारी च नृपः सोऽप्रतिष्ठां गतिं ययौ। ॥<br><br>4673: तस्माद्धरेन विप्रस्वं कदाचिदपि किंचन। ब्रह्मस्वं रजसा ध्वस्तुं भुक्त्वा मां पश्य यादृशम्॥<br><br>4674: तस्मात् सोमोऽप्यविक्रेयः पुरुषेण विपश्चिता। विक्रयं त्विह सोमस्य गर्हयन्ति मनीषिणः॥<br><br>4675: ये चैनं क्रीणते तात ये च विक्रीणते जनाः। ते त वैवस्वतं प्राप्य रौरवं यान्ति सर्वशः॥<br><br>4676: सोमं तु रजसा ध्वस्तं विक्रीणन् विधिपूर्वकम्। श्रोत्रियो वाधुषी भूत्वा न चिरं स विनश्यति॥<br><br>4677: नरकं त्रिंशतं प्राप्य स्वविष्ठामुपजीवति। श्रुचर्यामभिमानं च सखिदारे च विप्लवम्॥<br><br>4678: तुलया धारयन् धर्ममभिमान्यतिरिच्यते। श्वानं वै पापिनं पश्य विवर्णं हरिण कृशम्॥<br><br>4679: अभिमानेन भूतानामिमां गतिमुपागतम्। अहं वै विपुले तात कुले धनसमन्विते॥<br><br>4680: अन्यस्मिजन्मनि विभो ज्ञानविज्ञानपारगः। अभवं तत्र जानानो ह्येतान् दोषान् मदात् सदा॥<br><br>4681: संरब्ध एव भूतानां पृष्ठमांसमभक्षयम्। सोऽहं तेन च वृत्तेन भोजनेन च तेन वै॥<br><br>4682: इमामवस्थां सम्प्राप्तः पश्य कालस्य पर्ययम्। आदीप्तमिव चैलान्तं भ्रमरिव चार्दितम्॥<br><br>4683: धावमानं सुसंरब्धं पश्य मां रजसान्वितम्। स्वाध्यायैस्तु महात्पापं हरन्ति गृहमेधिनः॥<br><br>4684: दानैः पृथग्विधैश्चापि यथा प्राहुर्मनीषिणः। तथा पापकृतं विप्रमाश्रमस्थं महीपते॥<br><br>4685: सर्वसङ्गविनिर्मुक्तं छन्दांस्युत्तारयन्त्युत। अहं हि पापयोन्यां वै प्रसूतः क्षत्रियर्षभ। निश्चयं नाधिगच्छामि कथं मुच्येयमित्युत॥<br><br>4686: जातिस्मरत्वं च मम केनचित् पूर्वकर्मणा। शुभेन येन मोक्षं वै प्राप्तुमिच्छाम्यहं नृप। ॥<br><br>4687: त्वमिमं सम्प्रपन्नाय संशयं ब्रूहि पृच्छते। चाण्डालत्वात् कथमहं मुच्येयमिति सत्तम॥<br><br>4688: राजन्य उवाच चाण्डाल प्रतिजानीहि येन मोक्षमवाप्स्यसि। ब्राह्मणार्थे त्यजन् प्राणान् गतिमिष्टामवाप्स्यसि॥<br><br>4689: दत्त्वा शरीरं क्रव्याद्भयो रणाग्नौद्विजहेतुकम्। हत्वा प्राणान् प्रमोक्षस्ते नान्यथा मोक्षमर्हसि॥<br><br>4690: भीष्म उवाच इत्युक्तः स तदा तेन ब्रह्मस्वार्थे परंतप। हत्वा रणमुखे प्राणान् गतिमिष्टामवाप ह॥<br><br>4691: तस्माद् रक्ष्यं त्वया पुत्र ब्रह्मस्वं भरतर्षभ। यदीच्छसि महाबाहो शाश्वतीं गतिमात्मनः॥<br><br>4692: युधिष्ठिर उवाच एके लोकाः सुकृतिनः सर्वे त्वाहो पितामह। तत्र तत्रापि भिन्नास्ते तन्मे ब्रूहि पितामह॥<br><br>4693: भीष्म उवाच कर्मभिः पार्थनानात्वं लोकानां यान्ति मानवाः। पुण्यान् पुण्यकृतो यान्ति पापान पापकृतो नराः॥<br><br>4694: अत्राप्युदाहरन्तीममितिहासं पुरातनम्। गौतमस्य मुनेस्तात संवादं वासवस्य च॥<br><br>4695: ब्राह्मणौ गौतमः कश्चिन्मृदुर्दान्तो जितेन्द्रियः। महावने हस्तिशिशुं परिधूनममातृकम्॥<br><br>4696: तं दृष्ट्वा जीवयामास सानुक्रोशो धृतव्रतः। स तु दीर्पण कालेन बभूवातिबलो महान्॥<br><br>4697: तं प्रभिन्नं महानागं प्रस्रुतं पर्वतोपमम्। धृतराष्ट्रस्य रूपेण शक्रो जग्राह हस्तिनम्॥<br><br>4698: ह्रियमाणं तु तं दृष्ट्वा गौतमः संशितव्रतः। अभ्यभाषत राजानं धृतराष्ट्र महातपाः॥<br><br>4699: मा मेऽहार्षीहस्तिनं पुत्रमेनं दुःखात् पुष्टं धृतराष्ट्राकृतज्ञ। मैत्रं सतां सप्तपदं वदन्ति मित्रद्रोहो मैव राजन् स्पृशेत् त्वाम्॥<br><br>4700: गौतम उवाच इध्मोदकप्रदातारं शून्यपालं ममाश्रमे। विनीतमाचार्यकुले सुयुक्तं गुरुकर्मणि॥<br><br>4701: शिष्टं दान्तं कृतज्ञं च प्रियं च सततं मम। न मे विक्रोशतो राजन् हर्तुमर्हसि कुञ्जरम्॥<br><br>4702: धृतराष्ट्र उवाच गवां सहस्रं भवते ददानि दासीशतं निष्कशतानि पञ्च! अन्यच्च वित्तं विविधं महर्षे किं ब्राह्मणस्येह गजेन कृत्यम्॥<br><br>4703: गौतम उवाच तवैव गावो हि भवन्तु राजन् दास्यः सनिष्का विविधं च रत्नम्। अन्यच्च वित्तं विविधं नरेन्द्र किं ब्राह्मणस्येह धनेन कृत्यम्॥<br><br>4704: धृतराष्ट्र उवाच ब्राह्मणानां हस्तिभिर्नास्ति कृत्यं राजन्यानां नागकुलानि विप्रा स्वं वाहनं नयतो नास्त्यधर्मो नागश्रेष्ठं गौतमास्मान्निवर्त॥<br><br>4705: गौतम उवाच यत्र प्रेत: यत्र प्रेतो नन्दति पुण्यकर्मा शोचते पापकर्मा। स्तत्र त्वाहं हस्तिनं यातयिष्ये॥<br><br>4706: धृतराष्ट्र उवाच ये निष्क्रिया नास्तिका श्रद्दधानाः पापात्मान इन्द्रियार्थे निविष्टाः। यमस्य ते यातनां प्राप्नुवन्ति परं गन्ता धृतराष्ट्रो न तत्र॥<br><br>4707: गौतम उवाच वैवस्वती संयमनी जनानां यत्रानृतं नोच्यते यत्र सत्यम्। यत्राबला बलिनं यातयन्ति तत्र त्वाहं हस्तिनं यातयिष्ये॥<br><br>4708: धृतराष्ट्र उवाच ज्येष्ठां स्वसारं पितरं मातरं च यथा शत्रु मदमत्ताश्चरन्ति। तथाविधानामेष लोको महर्षे परं गन्ता धृतराष्ट्रो न तत्र॥<br><br>4709: गौतम उवाच मन्दाकिनी वैश्रवणस्य राज्ञो महाभागा भोगिजनप्रवेश्या। गन्धर्वयक्षैरप्सरोभिश्च जुष्टा तत्र त्वाहं हस्तिनं यातयिष्ये॥<br><br>4710: धृतराष्ट्र उवाच अतिथिव्रताः सुव्रता ये जना वै प्रतिश्रयं ददति ब्राह्मणेभ्यः। शिष्टाशिनः संविभज्याश्रितांश्च मन्दाकिनी तेऽपि विभूषयन्ति॥<br><br>4711: गौतम उवाच मेरोरग्रे यद् वनं भाति रम्यं सुपुष्पितं किन्नरीगीतजुष्टम्। सुदर्शना यत्र जम्बूर्विशाला तत्र त्वाहं हस्तिनं यातयिष्ये॥<br><br>4712: धृतराष्ट्र उवाच ये ब्राह्मणा मृदवः सत्यशीला बहुश्रुताः सर्वभूताभिरामाः। येऽधीयते सेतिहासं पुराणं मध्वाहुत्या जुह्वति वै द्विजेभ्यः॥<br><br>4713: तथाविधानामेष लोको महर्षे परं गन्ता धृतराष्ट्रो न तत्र। यद् विद्यते विदितं स्थानमस्ति तद् ब्रूहि त्वं त्वरितो ह्येष यामि॥<br><br>4714: गौतम उवाच सुपुष्पितं किन्नरराजजुष्टं प्रियं वनं नन्दनं नारदस्य। गन्धर्वाणामप्सरसां च शश्वत् तत्र त्वाहं हस्तिनं यातयिष्ये॥<br><br>4715: धृतराष्ट्र उवाच ये नृत्यगीते कुशला जनाः सदा ह्ययाचमानाः सहिताश्चरन्ति। तथाविधानामेष लोको महर्षे परं गन्ता धृतराष्ट्रो न तत्र॥<br><br>4716: गौतम उवाच यत्रोत्तराः कुरवो भान्ति रम्या देवैः सार्धं मोदमाना नरेन्द्र। यत्राग्नियौनाश्च वसन्ति लोका अब्योनयः पर्वतयोनयश्च॥<br><br>4717: यत्र शक्रो वर्षति सर्वकामान् यत्र स्त्रियः कामचारा भवन्ति। यत्र चा नास्ति नारीनराणां तत्र त्वाहं हस्तिनं यातयिष्ये॥<br><br>4718: धृतराष्ट्र उवाच ये सर्वभूतेषु निवृत्तकामा अमांसादा न्यस्तदण्डाश्चरन्ति। न हिंसन्ति स्थावरं जङ्गमं च भूतानां ये सर्वभूतात्मभूताः॥<br><br>4719: निराशिषो निर्ममा वीतरागा लाभालाभे तुल्यनिन्दाप्रशंसाः। तथाविधानामेष लोको महर्षे परं गन्ता धृतराष्ट्रो न तत्र॥<br><br>4720: गौतम उवाच ततोऽपरे भान्ति लोकाः सनातनाः सुपुण्यगन्धा विरजा वीतशोकाः। स्तत्र त्वाहं हस्तिनं यातयिष्ये॥<br><br>4721: धृतराष्ट्र उवाच ये दानशीला न प्रतिगृह्यते सदा न चाप्यर्थोश्चाददते परेभ्यः। येषामदेयमर्हते नास्ति किंचित् सर्वातिथ्या: सुप्रसादा जनाश्च॥<br><br>4722: ये क्षन्तारो नाभिजल्पन्ति चान्यान् सत्रीभूताः सततं पुण्यशीलाः। तथाविधानामेष लोको महर्षे परं गन्ता धृतराष्ट्रो न तत्र॥<br><br>4723: गौतम उवाच ततोऽपरे भान्ति लोकाः सनातना विरजसो वितमस्का विशोकाः। स्तत्र त्वाहं हस्तिनं यातयिष्ये। ॥<br><br>4724: धृतराष्ट्र उवाच स्तपस्विनः सुव्रताः सत्यसंधाः। आचार्याणामप्रतिकूलभाषिणो नित्योत्थिता गुरुकर्मस्वचोद्याः॥<br><br>4725: तथाविधानामेष लोको महर्षे विशुद्धानां भावितो वाग्यतानाम्। सत्ये स्थितानां वेदविदां महात्मनां परं गन्ता धृतराष्ट्रो न तत्र॥<br><br>4726: गौतम उवाच ततोऽपरे भान्ति लोकाः सनातनाः सुपुण्यगन्धा विरजा विशोकाः। स्तत्र त्वाहं हस्तिनं यातयिष्ये॥<br><br>4727: धृतराष्ट्र उवाच चातुर्मास्यैर्ये यजन्ते जनाः सदा तथेष्टीनां दशशतं प्राप्नुवन्ति। ये चाग्निहोत्रं जुह्वति श्रद्दधाना यथाम्नायं त्रीणि वर्षाणि विप्राः॥<br><br>4728: सुधारिणां धर्मधुरे महात्मनां यथोदिते वर्त्मनि सुस्थितानाम्। धर्मात्मनामुद्वहतां गतिं तां परं गन्ता धृतराष्ट्रो न तत्र॥<br><br>4729: गौतम उवाच इन्द्रस्य लोका विरजा विशोका दुरन्वयाः कांसिता मानवानाम्। तस्याहं ते भवने भूरितेजसो राजन्निमं हस्तिनं यातयिष्ये॥<br><br>4730: धृतराष्ट्र उवाच शतवर्षजीवी यश्च शूरो मनुष्यो वेदाध्यायी यश्च यज्वाऽप्रमत्तः। एते सर्वे शक्रलोकं व्रजन्ति परं गन्ता धृतराष्ट्रो न तत्र॥<br><br>4731: गौतम उवाच प्रजापत्याः सन्ति लोका महान्तो नाकस्य पृष्ठे पुष्कला वीतशोकाः। मनीषिताः सर्वलोकोद्भवानां तत्र त्वाहं हस्तिनं यातयिष्ये। ॥<br><br>4732: धृतराष्ट्र उवाच ये राजानो राजसूयाभिषिक्ता धर्मात्मानो रक्षितारः प्रजानाम्। स्तेषां लोका धृतराष्ट्रो न तत्र॥<br><br>4733: गौतम उवाच ततः परं भान्ति लोकाः सनातनाः सुपुण्यगन्धा विरजा वीतशोकाः। तस्मिन्नहं दुर्लभे चाप्यधृष्ये गवां लोके हस्तिनं यातयिष्ये॥<br><br>4734: धृतराष्ट्र उवाच यो गोसहस्री शतदः समां समां गवां शती दश दद्याच्च शक्त्या। तथा दशभ्यो यश्च दद्यादिहैका पञ्चभ्यो वा दानशीलस्तथैकाम्॥<br><br>4735: ये जीर्यन्ते ब्रह्मचर्येण विप्रा ब्राह्मीं वाचं परिरक्षन्ति चैव। स्ते तत्र मोदन्ति गवां निवासे॥<br><br>4736: प्रभासं मानसं तीर्थे पुष्कराणि मह्वत्सरः। पुण्यं च नैमिषं तीर्थे बाहुदां करतोयिनीम्॥<br><br>4737: गयां गयशिरश्चैव विपाशां स्थूलवालुकाम्। कृष्णां गङ्गां पञ्चनदं महाह्रदमथापि च॥<br><br>4738: गोमती कौशिकी पम्पां महात्मानो धृतव्रताः। सरस्वतीदृषद्वत्यौ यमुनां ये तु यान्ति च॥<br><br>4739: तत्र ते दिव्यसंस्थाना दिव्यमाल्यधराः शिवाः। प्रयान्ति पुण्यगन्धाढ्या धृतराष्ट्रो न तत्र वै॥<br><br>4740: गौतम उवाच यत्र शीतभयं नास्ति न चोष्णभयमण्वपि। न क्षुत्पिपासे न ग्लानिर्न दुःखं न सुखं तथा॥<br><br>4741: न द्वेष्यो न प्रियः कश्चिन्न बन्धुर्न रिपुस्तथा। न जरामरणे तत्र न पुण्यं न च पातकम्॥<br><br>4742: तस्मिन् विरजसि स्फीते प्रज्ञासत्त्वव्यवस्थिते। स्वयंभुभवने पुण्ये हस्तिनं मे प्रदास्यसि॥<br><br>4743: धृतराष्ट्र उवाच निर्मुक्ताः सर्वसङ्गैर्ये कृतात्मानो यतव्रताः। अध्यात्मयोगसंस्थानैर्युक्ताः स्वर्गगतिं गताः॥<br><br>4744: ते ब्रह्मभवनं पुण्यं प्राप्नुवन्तीह सात्त्विकाः। न तत्र धृतराष्ट्रस्ते शक्यो द्रष्टुं महामुने॥<br><br>4745: गौतम उवाच रथन्तरं यत्र बृहच्च गीयते यत्र वेदी पुण्डरीकैस्तृणोति। यत्रोपयाति हरिभिः सोमपीथी तत्र त्वाहं हस्तिनं यातयिष्ये। ॥<br><br>4746: बुध्यामि त्वां वृत्रहणं शतक्रतुं व्यतिक्रमन्तं भुवनानि विश्वा। दकार्थं ते मनसोऽभिषङ्गात्॥<br><br>4747: शतक्रतुरुवाच मन्वागमं परिवादे गजस्या तस्माद् भवान् प्रणतं मानुशास्तु ब्रवीषि यत् तत् करवाणि सर्वम्॥<br><br>4748: गौतम उवाच श्वेतं करेणुं मम पुत्रं हि नागं यं मेऽहार्षीर्दशवर्षाणि बालम्। स्तमेव मे देहि सुरेन्द्र नागम्॥<br><br>4749: शतक्रतु उवाच अयं सुतस्ते द्विजमुख्य नाग आगच्छति त्वामभिवीक्षमाणः। पादौ च ते नासिकयोपजिघ्रते श्रेयो ममाध्याहि नमश्च तेऽस्तु॥<br><br>4750: गौतम उवाच शिवं सदैवेह सुरेन्द्र तुभ्यं ध्यायामि पूजां च सदा प्रयुञ्ज। ममापि त्वं शक्र शिवं ददस्व त्वया दत्तं प्रतिगृह्णामि नागम्॥<br><br>4751: शतक्रतुरुवाच येषां वेदा निहिता वै गुहायां मनीषिणां सत्यवतां महात्मनाम्। तेषां त्वयैकेन महात्मनास्मि वृद्धस्तस्मात् प्रीतिमांस्तेऽहमद्य॥<br><br>4752: हन्तैहि ब्राह्मण क्षिप्रं सह पुत्रेण हस्तिना। त्वं हि प्राप्तुं शुभाँल्लोकानह्नाय च चिराय च॥<br><br>4753: भीष्म उवाच स गौतमं पुरस्कृत्य सह पुत्रेण हस्तिना। दिवमाचक्रमे वज्री सद्भिः सह दुरासदम्॥<br><br>4754: इदं यः शृणुयान्नित्यं यः पठेद् वा जितेन्द्रियः। स याति ब्रह्मणो लोकं ब्राह्मणो गौतमो यथा॥<br><br>4755: युधिष्ठिर उवाच दानं बहुविधाकारं शान्तिः सत्यमहिंसितम्। स्वदारतुष्टिश्चोक्ता ते फलं दानस्य चैव यत्॥<br><br>4756: पितामहस्य विदितं किमन्यत् तपसो बलात्। तपसो यत्परं तेऽद्य तन्नो व्याख्यातुमर्हसि॥<br><br>4757: भीष्म उवाच तपः प्रचक्षते यावत् तावल्लोको युधिष्ठिर। मतं ममात्र कौन्तेय तपो नानशनात् परम्॥<br><br>4758: अत्राप्युदाहरन्तीममितिहासं पुरातनम्। भगीरथस्य संवादं ब्रह्मणश्च महात्मनः॥<br><br>4759: अतीत्य सुरलोकं च गवां लोकं च भारत। ऋषिलोकं च सोऽगच्छद् भगीरथ इति श्रुतम्॥<br><br>4760: तं तु दृष्ट्वा वचः प्राह ब्रह्मा राजन् भगीरथम्। कथं भगीरथागास्त्वमिमं लोकं दुरासदम्॥<br><br>4761: न हि देवा न गन्धर्वा न मनुष्या भगीरथ। आयान्त्यतप्ततपसः कथं वै त्वमिहागतः॥<br><br>4762: भगीरथ उवाच निष्काणां वै ह्यददं ब्राह्मणेभ्यः शतं सहस्राणि सदैव दानम्। ब्राह्यं व्रतं नित्यमास्थाय विद्वन् न त्वेवाहं तस्य फलादिहागाम्॥<br><br>4763: नेकादशैकादशकान् क्रतूंश्च। ज्योतिष्टोमानां च शतं यदिष्टं फलेन तेनापि च नागतोऽहम्॥<br><br>4764: यच्चावसं जाह्नवीतीरनित्यः शतं समास्तप्यमानस्तपोऽहम्। अदां च तत्राश्वतरीसहस्रं नारीपुरं न च तेनाहमागाम्॥<br><br>4765: दशायुतानि चाश्वानां गोऽयुतानि च विंशतिम्। पुष्करेषु द्विजातिभ्यः प्रादां शतसहस्रशः॥<br><br>4766: सुवर्णचन्द्रोत्तमधारिणीनां कन्योत्तमानामददं सहस्रम्। षष्टिं सहस्राणि विभूषितानां जाम्बूनदैराभरणैर्न तेन॥<br><br>4767: स्वेकैकशो दश गा लोकनाथ। समानवत्साः पयमा समन्तिताः सुवर्णकांस्योपदुहा न तेन॥<br><br>4768: आप्तोर्यामेषु नियतमेकैकस्मिन् दशाददम्। गृष्टीनां क्षीरदात्रीणां रोहिणीनां शतानि च॥<br><br>4769: दोग्ध्रीणां वै गवां चापि प्रयुतानि दशैव ह। प्रादां दशगुणं ब्रह्मन् न तेनाहमिहागतः॥<br><br>4770: वाजिनां बाह्निजातानामयुतान्यददं दशा कर्काणां हेममालानां न च तेनाहमागतः॥<br><br>4771: कोटीश्च काञ्चनस्याष्टौ प्रादां ब्रह्मन् दशान्वहम्। एकैकस्मिन् क्रतौ तेन फलेनाहं च चागतः॥<br><br>4772: वाजिनां श्यामकर्णानां हरितानां पितामह। प्रादां हेमस्रजां ब्रह्मन् कोटीर्दश च सप्त च॥<br><br>4773: ईषादन्तान् महाकायान् काञ्चनस्रग्विभूषितान्। पद्मिनो वै सहस्राणि प्रादां दश च सप्त च॥<br><br>4774: अलंकृतानां देवेश दिव्यैः कनकभूषणैः। रथानां काञ्चनाङ्गानां सहस्राण्यददं दशा॥<br><br>4775: सप्त चान्यानि युक्तानि वाजिभिः समलंकृतः। दक्षिणावयवाः केचिद् वेदैर्ये सम्प्रकीर्तिताः॥<br><br>4776: वाजपेयेषु दशसु प्रादां तेष्वपि चाप्यहम्। शक्रतुल्यप्रभावाणामिज्यया विक्रमेण ह॥<br><br>4777: सहस्रं निष्ककण्ठानामददं दक्षिणामहम्। विजित्य भूपतीन् सर्वानथैरिष्ट्वा पितामह॥<br><br>4778: अष्टभ्यो राजसूयेभ्यो न च तेनाहमागतः। स्रोतश्च यावद्गङ्गायाश्छन्नमासीज्जगत्पते॥<br><br>4779: दक्षिणाभिः प्रवृत्ताभिर्मम नागां च तत्कृते। वाजिनां च सहस्रे द्वे सुवर्णशतभूषित॥<br><br>4780: वरं ग्रामशतं चाहमेकैकस्य त्रिधाददम्। तपस्वी नियताहारः शममास्थाय वाग्यतः॥<br><br>4781: दीर्घकालं हिमवति गङ्गायाश्च दुरुत्सहाम्। मूर्धा धारां महादेवः शिरसा यामधारयत्। न तेनाप्यहमागच्छं फलेनेह पितामह॥<br><br>4782: शम्याक्षेपैरयजं यच्च देवान् साद्यस्कानामयुतैश्चापि यत्तत्। त्रयोदशद्वादशाहैश्च देव सपौण्डरीकान्न च तेषां फलेन॥<br><br>4783: अष्टौ सहस्राणि ककुह्मिनामहं शुक्लर्षभाणामददं द्विजेभ्यः। एकैकं वै काञ्चनं शृंगमेभ्यः पत्नीश्चैषामददं निष्ककण्ठीः॥<br><br>4784: हिरण्यरत्नानिचयानददं रत्नपर्वतान्। धनधान्यसमृद्धाश्च ग्रामाश्चान्ये सहस्रशः॥<br><br>4785: शतं शतानां गृष्टीनामददं चायतन्द्रितः। इष्ट्वा कैर्महायज्ञै ाह्मणेभ्यो न तेन च॥<br><br>4786: द्विादशाहैरश्वमेधैश्च देव। स्तेषां फलेनेह च चागतोऽस्मि। ॥<br><br>4787: निष्कैककण्ठमददं योजनायतं तद्विस्तीर्णं काञ्चपादपानाम्। वनं वृतानां रत्नविभूषितानां न चैव तेषामागतोऽहं फलेन। । मक्रोधनोऽकरवं त्रिंशतोऽब्दान्। शतं गवामष्टशतानि चैव दिने दिने ह्यददं ब्राह्मणेभ्यः॥<br><br>4788: पयस्विनीनामथ रोहिणीनां तथैवान्याननडुहो लोकनाथ। प्रादां नित्यं ब्राह्मणेभ्यः सुरेश नेहागतस्तेन फलेन चाहम्॥<br><br>4789: त्रिंशदग्नीनहं ब्रह्मनयजं यच्च नित्यदा। अष्टाभिः सर्वमेधैश्च नरमेधैश्च सप्तभिः॥<br><br>4790: दशभिर्विश्वजिद्भिश्च शतैरष्टादशोत्तरैः। न चैव तेषां देवेश फलेनाहमिहागमम्॥<br><br>4791: सरवां बाहुदायां च गङ्गायामथ नैमिषे। गवां शतानामयुतमददं न च तेन वै॥<br><br>4792: इन्द्रेण गुह्यं निहितं वै गुहायां यद्भार्गवस्तपसेहाभ्यविन्दत्। जाज्वल्यमानमुशनस्तेजसेह तत्साधयामासमहं वरेण्य॥<br><br>4793: ततो मे ब्राह्मणास्तुष्टास्तस्मिन् कर्मणि साधिते। सहस्रमृषयश्चासन् ये वै तत्र समागताः॥<br><br>4794: उक्तस्तैरस्मि गच्छ त्वं ब्रह्मलोकमिति प्रभो। प्रीतेनोक्तसहस्रेण ब्राह्मणानामहं प्रभो। इमं लोकमनुप्राप्तो मा भूत् तेऽत्र विचारणा॥<br><br>4795: कामं यथावद्विहितं विधात्रा पृष्टेन वाच्यं तु मया यथावत्। तपो हि नान्यच्चानशनान्मतं मे नमोऽस्तु ते देववर प्रसीद। भीष्म उवाच इत्युक्तवन्तं ब्रह्मा तु राजानं स भगीरथम्। पूजयामास पूजाहँ विधिदृष्टेन कर्मणा॥<br><br>4796: तस्मादनशनैर्युक्तो विप्रान् पूजय नित्यदा। विप्राणां वचनात् सर्वं परत्रेह च सिध्यति॥<br><br>4797: वासोभिरन्नैर्गोभिश्च शुभैनैवेशिकैरपि। शुभैः सुरगणैश्चापि स्तोष्या एव द्विजास्तथा। एतदेव परं गुह्यमलोभेन समाचर॥<br><br>4798: युधिष्ठिर उवाच शतायुरुक्तः पुरुषः शतवीर्यश्च जायते। कस्मान्नियन्ते पुरुषा बाला अपि पितामह॥<br><br>4799: आयुष्मान् केन भवति अल्पायुर्वाऽपि मानवः। केन वा लभते कीर्ति केन वा लभते श्रियम्॥<br><br>4800: तपसा ब्रह्मचर्येण जपहोमैस्तथौषधैः। कर्मणा मनसा वाचा तन्मे ब्रूहि पितामह॥<br><br>4801: भीष्म उवाच अत्र तेऽहं प्रवक्ष्यामि यन्मां त्वमनुपृच्छसि। अल्पायुर्येन भवति दीर्घायुर्वाऽपि मानवः॥<br><br>4802: येन वा लभते कीर्तिं येन वा लभते श्रियम्। यथा वर्तयन् पुरुषः श्रेयसा सम्प्रयुज्यते॥<br><br>4803: आचाराल्लभते ह्यायुराचराल्लभते श्रियम्। आचारात् कीर्तिमाप्नोति पुरुषः प्रेत्य चेह च॥<br><br>4804: दुराचारो हि पुरुषो नेहायुर्विन्दते महत्। त्रसन्ति यस्माद् भूतानि तथा परिभवन्ति च॥<br><br>4805: तस्मात् कुर्यादिहाचारं यदीच्छेद् भूतिमात्मनः। अपि पापशरीरस्य आचारो हन्त्यलक्षणम्॥<br><br>4806: आचारलक्षणो धर्मः सन्तश्चारित्रलक्षणाः। साधूनां च यथावृत्तमेतदाचारलक्षणम्॥<br><br>4807: अप्यदृष्टं श्रवादेव पुरुषं धर्मचारिणम्। भूतिकर्माणि कुर्वाणं तं जनाः कुर्वते प्रियम्॥<br><br>4808: ये नास्तिका निष्क्रियाश्च गुरुशास्त्राभिलंघिनः। अधर्मज्ञा दुराचारारते भवन्ति गतायुधः॥<br><br>4809: विशीला भिन्नमर्यादा नित्यं संकीर्णमैथुनाः। अल्पायुषो भवन्तीह नरा निरयगामिनः॥<br><br>4810: सर्वलक्षणहीनोऽपि समुदाचारवान् नरः। श्रद्वधानोऽनसूयुश्च शतं वर्षाणि जीवति॥<br><br>4811: अक्रोधनः सत्यवादी भूतानामविहिसंकः। अनसूयुरजिह्मश्च शतं वर्षाणि जीवति॥<br><br>4812: लोष्ठमर्दी तृणच्छेदी नखखादी च यो नरः। नित्योच्छिष्ट: संकुसुको नेहायुर्विन्दते महत्॥<br><br>4813: ब्राह्म मुहूर्ते बुध्येत धर्मार्थो चानुचिन्तयेत्। उत्थायाचम्य तिष्ठेत पूर्वो संध्यां कृताञ्जलिः॥<br><br>4814: एवमेवापरां संध्या समुपासीत वाग्यतः। नेक्षेतादित्यमुद्यन्तं नास्तं यान्तं कदाचन॥<br><br>4815: नोपसृष्टं न वारिस्थं न मध्यं नभसो गतम्। ऋषयो नित्यसंध्यत्वाद् दीर्घमायुरवाप्नुवन्॥<br><br>4816: तस्मात् तिष्ठेत् सदा पूर्वो पश्चिमां चैव वाग्यतः। ये न पूर्वामुपासन्ते द्विजाः संध्यां न पाश्चिमाम्॥<br><br>4817: सर्वोस्तान् धार्मिको राजा शूद्रकर्माणि कारयेत्। परदारा न गन्तव्या सर्ववर्णेषु कर्हिचित्॥<br><br>4818: न हीदृशमनायुष्यं लोके किंचन विद्यते। यादृशं पुरुषस्येह परदारोपसेवनम्॥<br><br>4819: यावन्तो रोमकूपाः स्युः स्त्रीणां गात्रेषु निर्मिताः। तावद् वर्षसहस्राणि नरकं पर्युपासते॥<br><br>4820: प्रसाधनं च केशानामञ्जनं दन्तधावनम्। पूर्वाह्न एव कार्याणि देवतानां च पूजनम्॥<br><br>4821: पुरीषमूत्रे नोदीक्षेन्नाधितिष्ठेत् कदाचन। नातिकल्यं नातिसायं न च मध्यन्दिने स्थिते॥<br><br>4822: नाज्ञातैः सह गच्छेत नैको न वृषलैः सह। पन्था देयो ब्राह्मणाय गोभ्यो राजभ्य एव च॥<br><br>4823: वृद्धाय भारतप्ताय गर्भिण्यै दुर्बलाय च। प्रदक्षिणं च कुर्वीत परिज्ञातान् वनस्पतीन्॥<br><br>4824: चतुष्पथान् प्रकुर्वीत सर्वानेव प्रदक्षिणान्। मध्यन्दिने निशाकाले अर्धरात्रे च सर्वदा॥<br><br>4825: चतुष्पथं न सेवेत उभे संध्ये तथैव च। उपानही च वस्त्रं च धृतमन्यैर्न धारयेत्॥<br><br>4826: ब्रह्मचारी च नित्यं स्यात् पादं पादेन नाक्रमेत्। अमावास्यां पौर्णमास्यां चतुर्दश्यां च सर्वशः॥<br><br>4827: अष्टम्यां सर्वपक्षाणां ब्रह्मचारी सदा भवेत्। आक्रोशं परिवादं च पैशुन्यं च विवर्जयेत्॥<br><br>4828: नारुन्तुदः स्यान्न नृशंसवादी न हीनतः परमभ्याददीत। ययास्य वाचा पर उद्विजेत न तां वदेद् रुशती पापलोक्याम्॥<br><br>4829: वाक्सायका वदनान्निष्पतन्ति यैराहतः शोचति रात्र्यहानि। परस्य वा मर्मसु ये पतन्ति तान् पण्डितो नावसृजेत् परेषु॥<br><br>4830: रोहते सायकैर्विद्धं वनं परशुना हतम्। वाचा दुरुक्तं बीभत्सं न संरोहति वाक्क्षतम्॥<br><br>4831: कर्णिनालीकनाराचान् निर्हरन्ति शरीरतः। वाक्शल्यस्तु न निहर्तुं शक्यो हृदिशयो हि सः॥<br><br>4832: हीनाङ्गानतिरिक्ताङ्गान् विद्याहीनान् विगर्हितान्। रूपद्रविणहीनांश्च सत्त्वहीनांश्च नाक्षिपेत्॥<br><br>4833: नास्तिक्यं वेदनिन्दां च देवतानां च कुत्सनम्। द्वेषस्तम्भोऽभिमानं च तैक्ष्ण्यं च परिवर्जयेत्॥<br><br>4834: परस्य दण्डं नोद्यच्छेत् क्रद्धो नैनं निपातयेत्। अन्यत्र पुत्राच्छिष्याच्च शिक्षार्थं ताडनं स्मृतम्॥<br><br>4835: न ब्राह्मणान् परिवदेन्नक्षत्राणि न निर्दिशेत्। तिथिं पक्षस्य न ब्रूयात् तथास्यायुर्न रिष्यते॥<br><br>4836: कृत्वा मूत्रपुरीषे तु रथ्यामाक्रम्य वा पुनः। पादप्रक्षालनं कुर्यात् स्वाध्याये भोजने तथा॥<br><br>4837: त्रीणि देवाः पवित्राणि ब्राह्मणानामकल्पयन्। अदृष्टमद्भिर्निर्णिक्तं यच्च वाचा प्रशस्यते॥<br><br>4838: संयावं कृसरं मांसं शष्कुलीं पायसं तथा। आत्मार्थं न प्रकर्तव्यं देवार्थं तु प्रकल्पयेत्॥<br><br>4839: नित्यमग्निं परिचरेद् भिक्षां दद्याच्च नित्यदा। वाग्यतो दन्तकाष्ठं च नित्यमेव समाचरेत्॥<br><br>4840: न चाभ्युदितशायी स्यात् प्रायश्चित्ती तथा भवेत्। मातापितरमुत्थाय पूर्वमेवाभिवादयेत्॥<br><br>4841: आचार्यमथवाप्यन्यं तथायुर्विन्दते महत्। वर्जयेद् दन्तकाष्ठानि वर्जनीयानि नित्यशः॥<br><br>4842: भक्षयेच्छास्त्रदृष्टानि पर्वस्वपि विवर्जयेत्। उदङ्मुखश्च सततं शौचं कुर्यात् समाहितः॥<br><br>4843: अकृत्वा देवपूजां च नाचरेद् दन्तधावनम्। अकृत्वा देवपूजां च नाभिगच्छेत् कदाचन। अन्यत्र तु गुरुं वृद्धं धार्मिकं वा विचक्षणम्॥<br><br>4844: अवलोक्यो न चादर्शो मलिनो बुद्धिमत्तरैः। न चाज्ञातां स्त्रियं गच्छेद् गर्भिणी वा कदाचन॥<br><br>4845: उदक्शिरा न स्वपेत तथा प्रत्यक्शिरा न च। प्राक्शिरास्तु स्वपेद् विद्वानथवा दक्षिणाशिराः॥<br><br>4846: न भग्ने नावशीर्णे च शयने प्रस्वपीत च। नान्तर्धाने न संयुक्ते न च तिर्यक् कदाचन॥<br><br>4847: न चापि गच्छेत् कार्येण समयाद् वापि नास्तिकैः। आसनं तु पदाऽऽकृष्य न प्रसज्जेत् तथा नरः॥<br><br>4848: न नग्न: कर्हिचित् स्नायान्न निशायां कदाचन। स्नात्वा च नावमृज्येत गात्राणि सुविचक्षणः॥<br><br>4849: न चानुलिम्पेदस्नात्वा स्नात्वा वासो न निधुनेत्। न चैवार्द्राणि वासांसि नित्यं सेवेत मानवः॥<br><br>4850: सजश्च नावकृष्येत न बहिर्धारयीत च। उदक्यया च सम्भाषां न कुर्वीत कदाचन॥<br><br>4851: नोत्सृजेत पुरीषं च क्षेत्रे ग्रामस्य चान्तिके। उभे मूत्रपुरीषे तु नाप्से कुर्यात् कदाचन॥<br><br>4852: अन्नं बुभुक्षमाणस्तु त्रिर्मुखेन स्पृशेदपः। भुक्त्वा चान्नं तथैव त्रिर्द्धिः पुनः परिमार्जयेत्॥<br><br>4853: प्राङ्मुखो नित्यमश्रीयाद् वाग्यतोऽन्नमकुत्सयन्। प्रस्कन्दयेच्च मनसा भुक्त्वा चाग्निमुपस्पृशेत्॥<br><br>4854: आयुष्यं प्राङ्मुखो भुडक्ते यशस्य दक्षिणामुखः। धन्यं पश्चान्मुखे भुङ्क्ते ऋतं भुङ्क्ते उदङ्मुखः॥<br><br>4855: अग्निमालभ्य तोयेन सर्वान् प्राणानुपस्पृशेत्। गात्राणि चैव सर्वाणि नाभिं पाणितले तथा॥<br><br>4856: नाधितिष्ठेत् तुषं जातु केशभस्मकपालिकाः। अन्यस्य चाप्यवस्नातं दूरतः परिवर्जयेत्॥<br><br>4857: शान्तिहोमांश्च कुर्वीत सावित्राणि च धारयेत्। निषण्णश्चापि खादेत न तु गच्छन् कदाचन॥<br><br>4858: मूत्रं नोत्तिष्ठता कार्यं न भस्मनि न गोव्रजे। आर्द्रपादस्तु भुञ्जीत नार्द्रपादस्तु संविशेत्॥<br><br>4859: आर्द्रपादस्तु भुजानो वर्षाणां जीवते शतम्। त्रीणि तेजांसि नोच्छिष्ट आलभेत कदाचन॥<br><br>4860: अग्निं गां ब्राह्मणं चैव तथा ह्यायुर्न रिष्यते। त्रीणि तेजांसि नोच्छिष्ट उदीक्षेत कदाचन॥<br><br>4861: सूर्याचन्द्रमसौ चैव नक्षत्राणि च सर्वशः। ऊर्ध्वं प्राणा ह्युत्क्रामन्ति यूनः स्थविर आयति॥<br><br>4862: प्रत्युत्थानाभिवादाभ्यां पुनस्तान् प्रतिपद्यते। अभिवादयीत वृद्धांश्च दद्याच्चैवासनं स्वयम्॥<br><br>4863: कृताञ्जलिरुपासीत गच्छन्तं पृष्ठतोऽन्वियात्। न चासीतासने भिन्ने भिन्नकांस्यं च वर्जयेत्॥<br><br>4864: नैकवस्त्रेण भोक्तव्यं न नग्नः स्नातुमर्हति। स्वप्तव्यं नैव नग्नेन न चोच्छिष्टोऽपि संविशेत्॥<br><br>4865: उच्छिष्टो न स्पृशेच्छीर्षं सर्वे प्राणास्तदाश्रयाः। केशग्रहं प्रहारांश्च शिरस्येतान् विवर्जयेत्॥<br><br>4866: न संहताभ्यां पाणिभ्यां कण्डूयेदात्मनः शिरः। न चाभीक्ष्णं शिरःस्नायात् तथा यायुर्न रिष्यते॥<br><br>4867: शिरःस्नातस्तु तैलैश्च नाङ्गं किंचिदपि स्पृशेत्। तिलसृष्टं न चाश्नीयात् तथास्यायुर्न रिष्यते॥<br><br>4868: नाध्यापयेत् तथोच्छिष्टो नाधीयीत कदाचन। वाते च पूतिगन्धे च मनसापि न चित्नयेत्॥<br><br>4869: अत्र गाथा यमोद्गीताः कीर्तयन्ति पुराविदः। आयुरस्य निकृन्तामि प्रजास्तस्याददे तथा॥<br><br>4870: उच्छिष्टो यः प्राद्रवति स्वाध्यायं चाधिगच्छति। यश्चानध्यायकालेऽपि मोहादभ्यस्यति द्विजः॥<br><br>4871: तस्य वेदः प्रणश्येत आयुश्च परिहीयते। तस्माद् युक्तो ह्यनध्याये नाधीयीत कदाचन॥<br><br>4872: प्रत्यादित्यं प्रत्यनलं प्रति गां च प्रति द्विजान्। ये मेहन्ति च पन्थानं ते भवन्ति गतायुषः॥<br><br>4873: उभे मूत्रपुरीषे तु दिवा कुर्यादुदङ्मुखः। दक्षिणाभिमुखो रात्रौ तथा ह्यायुर्न रिष्यते॥<br><br>4874: त्रीन् कृशान् नावजानीयाद् दीर्घमायुर्जिजीविषुः। ब्राह्मणं क्षत्रियं सर्प सर्वे ह्याशीविषास्त्रयः॥<br><br>4875: दहत्याशीविषः क्रद्धो यावत् पश्यति चक्षुषा। क्षत्रियोऽपि दहेत् क्रूद्धो यावत् स्पृशति तेजसा॥<br><br>4876: ब्राह्मणस्तु कुलं हन्याद् ध्यानेनावेक्षितेन च। तस्मादेतत् त्रयं यत्नादुपसेवेत पण्डितः॥<br><br>4877: गुरुणा चैव निर्बधो न कर्तव्यः कदाचन। अनुमान्यः प्रसाद्यश्च गुरुः क्रद्धो युधिष्ठिर॥<br><br>4878: सम्यङ्गमिथ्या प्रवृत्तेऽपि वर्तितव्यं गुराविह। गुरुनिन्दा दहत्यायुर्मनुष्याणां न संशयः॥<br><br>4879: दूरादावसथान्मूत्रं दूरात् पादावसेचनम्। उच्छिष्टोत्सर्जनं चैव दूरे कार्यं हितैषिणा॥<br><br>4880: रक्तमाल्यं न धार्य स्याच्छुक्लं धार्य तु पण्डितैः। वर्जयित्वा तु कमलं तथा कुवलयं प्रभो॥<br><br>4881: रक्तं शिरसि धार्य तु तथा वानेयमित्यपि। काञ्चनीयापि माला या न सा दुष्यति कर्हिचित्। । ८४ स्नातस्य वर्णकं नित्यमाई दद्याद् विशाम्पते। विपर्ययं न कुर्वीत वाससो बुद्धिमान् नरः॥<br><br>4882: तथा नान्यधृतं धार्य न चापदशमेव च। अन्यदेव भवेद् वासः शयनीये नरोत्तम॥<br><br>4883: अन्यद् रथ्यासु देवानामायामन्यदेव हि। प्रियङ्गुचन्दनाभ्यां च बिल्वेन तगरेण च॥<br><br>4884: पृथगेवानुलिम्पेत केसरेण च बुद्धिमान्। उपवासं च कुर्वीत स्नातः शुचिरलंकृतः॥<br><br>4885: पर्वकालेषु सर्वेषु ब्रह्मचारी सदा भवेत्। समानमेकपात्रे तु भुजेन्नान्नं जनेश्वर॥<br><br>4886: नालीढया परिहतं भक्षयीत कदाचन। तथा नोद्धृतसाराणि प्रेक्ष्यते नाप्रदाय च॥<br><br>4887: न संनिकृष्टे मेधावी नाशुचेर्न च सत्सु च। प्रतिषिद्धान्नधर्मेषु भक्ष्यान् भुञ्जीत पृष्ठतः॥<br><br>4888: पिप्पलं च वटं चैव शणशाकं तथैव च। उदुम्बरं न खादेच्च भवार्थी पुरुषोत्तमः॥<br><br>4889: न पाणौ लवणं विद्वान् प्राश्नीयान्न च रात्रिषु। दधिसक्तून् न भुञ्जीत वृथा मासं च वर्जयेत्॥<br><br>4890: सायंप्रातश्च भुञ्जीत नान्तराले समाहितः। वालेन तु न भुञ्जीत परश्राद्धं तथैव च॥<br><br>4891: वाग्यतो नैकवस्त्रश्च नासंविष्टः कदाचन। भूमौ सदैव नाश्नीयान्नानासीनो न शब्दवत्॥<br><br>4892: तोयपूर्वं प्रदायान्नमतिथिभ्यो विशाम्पते। पश्चाद् भुजीत मेधावी न चाप्यन्यमना नरः॥<br><br>4893: समानमेकपक्त्यां तु भोज्यमनं नरेश्वर। विषं हालाहलं भुङ्क्ते योऽप्रदाय सुहृज्जने॥<br><br>4894: पानीयं पायसं सक्तून् दधिसर्पिमधून्यपि। निरस्य शेषमन्येषां न प्रदेयं तु कस्यचित्॥<br><br>4895: भुजानो मनुजव्याघ्र चैव शङ्कां समाचरेत्। दधि चाप्यनुपानं वै न कर्तव्यं भवार्थिना॥<br><br>4896: आचम्य चैकहस्तेन परिप्लाव्यं तथोदकम्। अङ्गुष्ठं चरणस्याथ दक्षिणस्यावसेचयेत्॥<br><br>4897: पाणिं मूर्ध्नि समाधाय स्पृष्ट्वा चाग्निं समाहितः। ज्ञातिश्रेष्ठ्यमवाप्नोति प्रयोगकुशलो नरः॥<br><br>4898: अद्भिःप्राणान् समालभ्य नाभिं पाणितले तथा। स्पृशंश्चैव प्रतिष्ठेत च चाप्याट्टैण पाणिना॥<br><br>4899: अङ्गुष्ठस्यान्तराले च ब्राह्यं तीर्थमुदाहृतम्। कनिष्ठिकायाः पश्चात् तु देवतीर्थमिहोच्यते॥<br><br>4900: अङ्गुष्ठस्य च यन्मध्यं प्रदेशिन्याश्च भारत। तेन पित्र्याणि कुर्वीत स्पृष्ट्वापो न्यायतः सदा॥<br><br>4901: परापवादं न ब्रूयानाप्रियं च कदाचन। न मन्युः कश्चिदुत्पाद्यः पुरुषेण भवार्थिना॥<br><br>4902: पतितैस्तु कथां नेच्छेद् दर्शनं च विवर्जयेत्। संसर्ग च न गच्छेत तथाऽऽयुर्विन्दते महत्॥<br><br>4903: न दिवा मैथुनं गच्छेन्न कन्यां न च बन्धकीम्। न चास्नातां स्त्रियं गच्छेत् तथायुर्विन्दते महत्॥<br><br>4904: स्वे स्वे तीर्थे समाचम्य कार्ये समुपकल्पिते। त्रिः पीत्वाऽऽपो द्विः प्रमृज्य कृतशौचो भवेन्नरः। । इन्द्रियाणि सकृत्स्पृश्य त्रिरभ्युक्ष्य च मानवः। कुर्वीत पित्र्यं दैवं च वेददृष्टेन कर्मणा॥<br><br>4905: ब्राह्मणार्थे च यच्छौचं तच्च मे शृणु कौरव। पवित्रं च हितं चैव भोजनाद्यंन्तयोस्तथा॥<br><br>4906: तथा क्षुत्त्वा स्पृश्यापो हि शुचिर्भवेत्॥<br><br>4907: वृद्धो ज्ञातिस्तथा मित्रं दरिद्रो यो भवेदपि। गृहे वासयितव्यास्ते धन्यमायुष्यमेव च॥<br><br>4908: गृहे पारावता धन्याः शुकाश्च सहसारिकाः। गृहेष्वेते न पापाय तथा वै तैलपायिकाः॥<br><br>4909: उद्वीपकाश्च गृध्राश्च कपोता भ्रमरास्तथा। निवेशेयुर्यदा तत्र शान्तिमेव तदाऽऽचरेत्। अमङ्गल्यानि चैतानि तथाक्रोशो महात्मनाम्॥<br><br>4910: महात्मनोऽतिगुह्यानि न वक्तव्यानि कर्हिचित्। अगम्याश्च न गच्छेत राज्ञः पत्नी सखीस्तथा॥<br><br>4911: वैद्यानां बालवृद्धानां भृत्यानां च युधिष्ठिर। बन्धूनां ब्राह्मपानां च तथा गारणिकस्य च॥<br><br>4912: सम्बन्धिनां च राजेन्द्र तथाऽऽयुर्विन्दते महत्। ब्राह्मणस्थपतिभ्यां च निर्मितं यन्निवेशनम्॥<br><br>4913: तदावसेत् सदा प्राज्ञो भवार्थी मनुजेश्वर। संध्यायां न स्वपेद् राजन् विद्यां न च समाचरेत्। । न भुञ्जीत च मेधावी तथायुर्विन्दते महत्। नक्तं न कुर्यात् पित्र्याणि भुक्त्वा चैव प्रसाधनम्। । पानीयस्य क्रिया नक्तं न कार्या भूतिमिच्छता। वर्जनीयाश्चैव नित्यं सक्तवो निशि भारत॥<br><br>4914: शेषाणि चैव पानानि पानीयं चापि भोजने। सौहित्यं न च कर्तव्यं रात्रौ न च समाचरेत्॥<br><br>4915: द्विजच्छेदं न कुर्वीत भुक्त्वा न च समाचरेत्। महाकुले प्रसूतां च प्रशस्ता लक्षणैस्तथा॥<br><br>4916: वयःस्थां च महाप्राज्ञः कन्यामावोढुमर्हति। अपत्यमुत्पाद्य ततः प्रतिष्ठाप्य कुलं तथा॥<br><br>4917: पुत्राः प्रदेया ज्ञानेषु कुलधर्मेषु भारत। कन्या चोत्पाद्य दातव्या कुलपुत्राय धीमते॥<br><br>4918: पुत्रा निवेश्याश्च कुलाद् भृत्या लभ्याश्च भारत। शिरःस्नातोऽथ कुर्वीत दैवं पित्र्यमथापि च॥<br><br>4919: नक्षत्रे न च कुर्वीत यस्मिन् जातो भवेन्नरः। न प्रोष्ठपदयोः कार्यं तथाग्नेये च भारत॥<br><br>4920: दारुणेषु च सर्वेषु प्रत्यरिं च विवर्जयेत्। ज्योतिषे यानि चोक्तानि तानि सर्वाणि वर्जयेत्। । प्राङ्मुख: श्मश्रुकर्माणि कारयेत् सुसमाहितः। उदङ्मुखो वा राजेन्द्र तथायुर्विन्दते महत्॥<br><br>4921: परिवादं न च ब्रूयात् परेषामात्मनस्तथा। परिवादो धर्माय प्रोच्यते भरतर्षभ॥<br><br>4922: वर्जयेद् व्यंगिनीं नारी तथा कन्यां नरोत्तमा समा? व्यंगितां चैव मातुः स्वकुलजां तथा॥<br><br>4923: वृद्धां प्रव्रजितां चैव तथैव च पतिव्रताम्। तथा निकृष्टवर्णां च वर्णोत्कृष्टां च वर्जयेत्॥<br><br>4924: अयोनि च वियोनि च न गच्छेत विचक्षणः। पिङ्गलां कुष्ठिनीं नारी न त्वमुद्दोढुमर्हसि॥<br><br>4925: अपस्मारिकुले जातां निहीनां चापि वर्जयेत्। श्वित्रिणां च कुले जातां क्षयिणां मनुजेश्वर॥<br><br>4926: लक्षणैरन्विता या च प्रशस्ता या च लक्षणैः। मनोज्ञां दर्शनीयां च तां भवान् वोढुमर्हति॥<br><br>4927: महाकुले निवेष्टव्यं सदृशे वा युधिष्ठिर। अवरा पतिता चैव न ग्राह्या भूतिमिच्छता॥<br><br>4928: अग्नीनुत्पाद्य यत्नेन क्रियाः सुविहिताश्च याः। वेदे च ब्राह्मणैः प्रोक्तास्ताश्च सर्वाः समाचरेत्। । १३६ न चेा स्त्रीषु कर्तव्या रक्ष्या दाराश्च सर्वशः। अनायुष्या भवेदीर्ध्या तस्मादीलुं विवर्जयेत्॥<br><br>4929: अनायुष्यं दिवा स्वप्नं तथाभ्युदितशायिता। प्रगे निशामाशु तथा नैवोच्छिष्टाः स्वपन्ति वै॥<br><br>4930: पारदार्यमनायुष्यं नापितोच्छिष्टता तथा। यत्नतो वै न कर्तव्यमभ्यासश्चैव भारत॥<br><br>4931: संध्यायां च न भुञ्जीत न स्नायेन्न तथा पठेत्। प्रयतश्च भवेत् तस्यां न च किंचित् समाचरेत्॥<br><br>4932: ब्राह्मणान् पूजयेच्चापि तथा स्नात्वा नराधिप। देवांश्च प्रणमेत् स्नातो गुरुश्चाप्यभिवादयेत्॥<br><br>4933: अनिमन्त्रितो न गच्छेत यज्ञं गच्छेत दर्शकः। अनर्चिते ह्यनायुष्यं गमनं तत्र भारत॥<br><br>4934: न चैकेन परिव्रज्यं न गन्तव्यं तथा निशि। अनागतायां संध्यायां पश्चिमायां गृहे वसेत्॥<br><br>4935: मातुः पितुर्गुरूणां च कार्यमेवानुशासनम्। हितं चाप्यहितं चापि न विचार्यं नरर्षभ॥<br><br>4936: धनुर्वेदे च वेदे च यत्नः कार्यो नराधिप। हस्तिपृष्ठेऽश्वपृष्ठे च रथचर्यासु चैव ह॥<br><br>4937: यत्नवान् भव राजेन्द्र यत्नवान् सुखमेधते। अप्रधृष्यश्च शत्रूणां भृत्यानां स्वजनस्य च॥<br><br>4938: प्रजापालनयुक्तश्च न क्षतिं लभते क्वचित्। युक्तिशास्त्रं च ते ज्ञेयं शब्दशास्त्रं च भारत॥<br><br>4939: गान्धर्वशास्त्रं च कला: परिज्ञेया नराधिप। पुराणमितिहासाश्च तथाख्याऽऽनानि यानि च॥<br><br>4940: महात्मनां च चरितं श्रोतव्यं नित्यमेव ते। पत्नी रजस्वला या च नाभिगच्छन्न चाह्वयेत्॥<br><br>4941: स्नातां चतुर्थे दिवसे रात्रौ गच्छेद् विचक्षणः। पञ्चमे दिवसे नारी षष्ठेऽहनि पुमान् भवेत्॥<br><br>4942: एतेन विधिना पत्नीमुपगच्छेत पण्डितः। ज्ञातिसम्बन्धिमित्राणि पूजनीयानि सर्वशः॥<br><br>4943: यष्टव्यं च यथाशक्ति यज्ञैर्विविधदक्षिणैः। अत उर्ध्वमरण्यं च सेवितव्यं नराधिप॥<br><br>4944: एष ते लक्षणोद्देश आयुष्याणां प्रकीर्तितः। शेषस्त्रविद्यवृद्धेभ्यः प्रत्याहार्यो युधिष्ठिर॥<br><br>4945: आचारो भूतिजनन आचारः कीर्तिवर्धनः। आचाराद् वर्धते ह्यायुराचारो हन्त्यलक्षणम्॥<br><br>4946: आगमानां हि सर्वेषामाचारः श्रेष्ठ उच्यते। आचारप्रभवो धर्मो धर्मादायुर्विवर्धते॥<br><br>4947: एतद् यशस्यमायुष्यं स्वयं स्वस्त्ययनं महत्। अनुकम्प्य सर्ववर्णान् ब्रह्मणा समुदाहृतम्॥<br><br>4948: युधिष्ठिर उवाच यथा ज्येष्ठः कनिष्ठेषु वर्तेत भरतर्षभ। कनिष्ठाश्च यथा ज्येष्ठे वर्तेरंस्तद् ब्रवीहि मे॥<br><br>4949: भीष्म उवाच ज्येष्ठवत् तात वर्तस्व ज्येष्ठोऽसि सततं भवान्। गुरोर्गरीयसी वृत्तिर्या च शिष्यस्य भारत॥<br><br>4950: न गुरावकृतप्रज्ञे शक्यं शिष्येण वर्तितुम्। गुरोहिं दीर्घदर्शित्वं यत् तच्छिष्यस्य भारत॥<br><br>4951: अन्धः स्यादन्धवेलायां जडः स्यादपि वा बुधः। परिहारेण तद् ब्रूयाद् यस्तेषां स्याद् व्यतिक्रमः॥<br><br>4952: प्रत्यक्षं भिन्नहृदया भेदयेयुः कृतं नराः। श्रियाभितप्ताः कौन्तेय भेदकामास्तथारयः॥<br><br>4953: ज्येष्ठः कुलं वर्धयति विनाशयति वा पुनः। हन्ति सर्वमपि ज्येष्ठः कुलं यत्रावजायते॥<br><br>4954: अथ वो विनिकुर्वीत ज्येष्ठो भ्राता यवीयसः। अज्येष्ठः स्यादभागश्च नियम्यो राजभिश्च सः॥<br><br>4955: निकृती हि नरो लोकान् पापान् गच्छत्यसंशयम्। विदुलस्येव तत् पुष्पं मोघं जनयितुः स्मृतम्॥<br><br>4956: सर्वानर्थः कुले यत्र जायते पापपूरुषः। अकीर्ति जनयत्येव कीर्तिमन्तर्दधाति च॥<br><br>4957: सर्वे चापि विकर्मस्था भागं नार्हन्ति सोदराः। नाप्रदाय कनिष्ठेभ्यो ज्येष्ठः कुर्वीत यौतकम्॥<br><br>4958: अनुपघ्नन् पितुर्दायं जंघाश्रमफलोऽध्वगः। स्वयमीहितलब्धं तु नाकामो दातुमर्हति॥<br><br>4959: भ्रातृणामविभक्तानामुत्थानमपि चेत् सह। न पुत्रभागं विषमं पिता दद्यात् कदाचन॥<br><br>4960: न ज्येष्ठो वावमन्येत दुष्कृतः सुकृतोऽपि वा। यदि स्त्री यद्यवरजः श्रेयश्चेत् तत् तदाचरेत्॥<br><br>4961: धर्मं हि श्रेय इत्याहुरिति धर्मविदो जनाः। दशाचार्यानुपाध्याय उपाध्यायान् पिता दश॥<br><br>4962: दश चेव पितॄन् माता सर्वां वा पृथिवीमपि। गौरवेणाभिभवति नास्ति मातृसमो गुरुः॥<br><br>4963: माता गरीयसी यच्च तेनैतां मन्यते जनः। ज्येष्ठो भ्राता पितृसमो मृते पितरि भारत॥<br><br>4964: स ह्येषां वृत्तिदाता स्यात् स चैतान् प्रतिपालयेत्। कनिष्ठास्तं नमस्येरन् सर्वे छन्दानुवर्तिनः॥<br><br>4965: तमेव चोपजीवरेन् यथैव पितरं तथा। शरीरमेतौ सृजतः पिता माता च भारत॥<br><br>4966: आचार्यशास्ता या जाति: सा सत्या साजरामरा। ज्येष्ठा मातृसमा चापि भगिनी भरतर्षभ॥<br><br>4967: भ्रातुर्भार्या च तद्वत् स्याद् यस्या बाल्ये स्तनं पिबेत्। । युधिष्ठिर उवाच सर्वेषामेव वर्णानां म्लेच्छानां च पितामह। उपवासे मतिरियं कारणं च न विद्यते॥<br><br>4968: ब्रह्मक्षत्रेण नियमाश्चर्तव्या इति नः श्रुतम्। उपवासे कथं तेषां कृत्यमस्ति पितामह॥<br><br>4969: नियमांश्चोपवासांश्च सर्वेषा ब्रूहि पार्थिव। आप्नोति कां गतिं तात उपवासपरायणः॥<br><br>4970: उपवासः परं पुण्यमुपवासः परायणम्। उपोष्येह नरश्रेष्ठ किं फलं प्रतिपद्यते॥<br><br>4971: अधर्मान्मुच्यते केन धर्ममाप्नोति वा कथम्। स्वर्गे पुण्यं च लभते कथं भरतसत्तम॥<br><br>4972: उपोष्य चापि किं तेन प्रदेय स्यानराधिप। धर्मेण च सुखार्थोल्लभेद् येन ब्रबीहि तम्॥<br><br>4973: वैशम्पायन उवाच एवं ब्रुवाणं कौन्तेयं धर्मज्ञं धर्मतत्त्ववित्। धर्मपुत्रमिदं वाक्यं भीष्मः शान्तनवोऽब्रवीत्॥<br><br>4974: भीष्म उवाच इदं खलु मया राजन् श्रुतमासीत् पुरातनम्। उपवासविधौ श्रेष्ठा गुणा ये भरतर्षभ॥<br><br>4975: ऋषिमङ्गिरसं पूर्वं पृष्टवानस्मि भारत। यथा मां त्वं तथैवाहं पृष्टवांस्तं तपोधनम्॥<br><br>4976: प्रश्चमतं मया पृष्टो भगवानग्निसम्भवः। उपवासविधिं पुण्यमाचष्ट भरतर्षभ। ॥<br><br>4977: अङ्गिरा उवाच ब्रह्मक्षत्रे त्रिरात्रं तु विहितं कुरुनन्दन। द्विस्त्रिरात्रमथैकाहं निर्दिष्टं पुरुषर्षभ॥<br><br>4978: वैश्याः शूद्राश्च यन्मोहादुपवासं प्रचक्रिरे। त्रिरात्रं या द्विरात्रं वा तयोर्तुष्टिर्न विद्यते॥<br><br>4979: चतुर्थभक्तक्षपणं वैश्ये शूद्रे विधीयते। त्रिरात्रं न तु धर्मज्ञैर्विहितं धर्मदर्शिभिः॥<br><br>4980: पञ्चम्यां वापि षष्ठ्यां च पौर्णमास्यां च भारत। उपोष्य एकभक्तेन नियतात्मा जितेन्द्रियः॥<br><br>4981: क्षमावान् रूपसम्पन्नः श्रुतवांश्चैव जायते। नानपत्यो भवेत् प्राज्ञो दरिद्रो वा कदाचन॥<br><br>4982: यजिष्णुः पञ्चमी षष्ठी कुले भोजयते द्विजान्। अष्टमीमथ कौरव्य कृष्णपक्षे चतुर्दशीम्॥<br><br>4983: उपोष्य व्याधिरहितो वीर्यवानभिजायते। मार्गशीर्षं तु यो मासमेकभक्तेन संक्षिपेत्॥<br><br>4984: भोजयेच्च द्विजाशक्त्या स मुच्येद् व्याधिकिल्बिशैः। सर्वकल्याणसम्पूर्ण: सर्वोषधिसमन्वितः॥<br><br>4985: उपोष्य व्याधिरहितो वीर्यवानभिजायते। कृषिभागी बहुधनो बहुधान्यश्च जायते॥<br><br>4986: पौषमासं तु कौन्तेय भक्तेनैकेन यः क्षिपेत्। सुभगो दर्शनीयश्च यशोभागी च जायते॥<br><br>4987: माघं तु नियतो मासमेकभक्तेन यः क्षिपेत्। श्रीमत्कुले ज्ञातिमध्ये स महत्त्वं प्रपद्यते॥<br><br>4988: भगदैवतमासं तु एकभक्तेन यः क्षिपेत्। स्त्रीषु वल्लभतां याति वश्याश्चास्य भवन्ति ताः। । चैत्रं तु नियतो मासमेकभक्तेन यः क्षिपेत्। सुवर्णमणिमुक्ताढ्ये कुले महति जायते॥<br><br>4989: निस्तरेदेकभक्तेन वैशाख यो जितेन्द्रियः। नरो वा यदि वा नारी ज्ञातीनां श्रेष्ठतां व्रजेत्॥<br><br>4990: ज्येष्ठामूलं तु यो मासमेकभक्तेन संक्षिपेत्। ऐश्वर्यमतुलं श्रेष्ठं पुमान् स्त्री वा प्रपद्यते॥<br><br>4991: आषाढमेकभक्तेन स्थित्वा मासमतन्द्रितः। बहुधान्यो बहुधनो बहुपुत्रश्च जायते॥<br><br>4992: श्रावणं नियतो मासमेकभक्तेन यः क्षिपेत्। यत्र तत्राभिषेकेण युज्यते ज्ञातिवर्धनः॥<br><br>4993: प्रौष्ठपदं तु यो मासमेकाहारो भवेन्नरः। गवाढ्यं स्फीतमचलमैश्वर्यं प्रतिपद्यते॥<br><br>4994: तथैवाश्वयुजं मासमेकभक्तेन यः क्षिपेत्। मृजावन् वाहनाढ्यश्च बहुपुत्रश्च जायते॥<br><br>4995: कार्तिकं तु नरो मासं यः कुर्यादेकभोजनम्। शूरश्च बहुभार्यश्च कीर्तिमांश्चैव जायते॥<br><br>4996: इति मासा नरव्याघ्र क्षिपतां परिकीर्तिताः। तिथीनां नियमा ये तु शृणु तानपि पार्थिव॥<br><br>4997: पक्षे पक्षे गते यस्तु भक्तमश्नशति भारत। गवाढ्यो बहुपुत्रश्च बहुभार्यः स जायते॥<br><br>4998: मासि मासि त्रिरात्राणि कृत्वा वर्षाणि द्वादश। गणाधिपत्यं प्राप्नोति निःसपत्नमनाविलम्॥<br><br>4999: एते तु नियमाः सर्वे कर्तव्या: शरदो दश। द्वे चान्ये भरतश्रेष्ठ प्रवृत्तिमनुवर्तता॥<br><br>5000: यस्तु प्रातस्तथा सायं भुजानो नान्तरा पिबेत्। अहिंसानिरतो नित्यं जुह्वानो जातवेदसम्॥<br><br>5001: षभिः स वषैर्नृपते सिध्यते नात्र संशयः। अग्निष्टोमस्य यज्ञस्य फलं प्राप्नोति मानवः॥<br><br>5002: अधिवासे सोऽप्सरसां नृत्यगीतविनादिते। रमते स्त्रीसहस्राढ्ये सुकृती विरजो नरः॥<br><br>5003: तप्तकाञ्चनवर्णाभं विमानमधिरोहति। पूर्णे वर्षसहस्रं च ब्रह्मलोके महीयते॥<br><br>5004: तत्क्षयादिह चागम्य माहाम्यं प्रतिपद्यते। यस्तु संवत्सरं पूर्णमेकाहारो भवेन्नरः॥<br><br>5005: अतिरात्रस्य यज्ञस्य स फलं समुपाश्नुते। दशवर्षसहस्राणि स्वर्गे च स महीयते॥<br><br>5006: तत्क्षयादिह चागम्य माहात्म्यं प्रतिपद्यते। यस्तु संवत्सरं पूर्णं चतुर्थं भक्तमश्नुते॥<br><br>5007: अहिंसानिरतो नित्यं सत्यवाग् विजितेन्द्रियः। वाजपेयस्य यज्ञस्य स फलं समुपाश्नुते॥<br><br>5008: दशवर्षसहस्राणि स्वर्गलोके महीयते। षष्ठे काले तु कौन्तेय नरः संवत्सरं क्षिपन्॥<br><br>5009: अश्वमेधस्य यज्ञस्य फलं प्राप्नोति मानवः। चक्रवाकप्रयुक्तेन विमानेन स गच्छति॥<br><br>5010: यत्वारिंशत् सहस्राणि वर्षाणां दिवि मोदते। अष्टमेन तु भक्तेन जीवन् संवत्सरं नृप॥<br><br>5011: गवामयस्य यज्ञस्य फलं प्राप्नोति मानवः। हंससारसयुक्तेन विमानेन स गच्छति॥<br><br>5012: पञ्चाशतं सहस्राणि वर्षाणां दिवि मोदते। पक्षे पक्षे गते राजन् योऽश्नीयाद् वर्षमेव तु॥<br><br>5013: षण्मासानशनं तस्य भगवानङ्गिराऽब्रवीत्। षष्टिवर्षसहस्राणि दिवमावसते च सः॥<br><br>5014: वीणानां वल्लकीनां च वेणूनां च विशाम्पते। सुघोषैर्मधुरैः शब्दैः सुप्तः स प्रतिबोध्यते॥<br><br>5015: संवत्सरमिहैकं तु मासि मासि पिबेदपः। फलं विश्वजितस्तात प्राप्नोति स नरो नृप॥<br><br>5016: सिंहव्याघ्रप्रयुक्तेन विमानेन स गच्छति। सप्ततिं व सहस्राणि वर्षाणां दिवि मोदते॥<br><br>5017: मासादूर्ध्वं नरव्याघ्र नोपवासो विधीयते। विधि त्वनशनस्याहुः पार्थ धर्मविदो जनाः॥<br><br>5018: अनार्तो व्याधिरहितो गच्छेदनशनं तु यः। पदे पदे यज्ञफलं स प्राप्नोति न संशयः॥<br><br>5019: दिवं हंसप्रयुक्तेन विमानेन स गच्छति। शतं वर्षसहस्राणां मोदते स दिवि प्रभो॥<br><br>5020: शतं चाप्सरस: कन्या रमयन्त्यपि तं नरम्। आर्तो वा व्याधितो वापि गच्छेदनशनं तु यः॥<br><br>5021: शतं वर्षसहस्राणां मोदते स दिवि प्रभो। काञ्चीनूपुरशब्देन सुप्तश्चैव प्रबोध्यते॥<br><br>5022: सहस्रहंसयुक्तेन विमानेन तु गच्छति। स गत्वा स्त्रीशताकीर्णं रमते भरतर्षभ॥<br><br>5023: क्षीणस्याप्यायनं दृष्टं क्षतस्य क्षतरोहणम्। व्याधितस्यौषधग्रामः क्रुद्धस्य च प्रसादनम्॥<br><br>5024: दुःखितस्यार्थमानाभ्यां दुःखानां प्रतिषेधनम्। न चैते स्वर्गकामस्य रोचन्ते सुखमेधसः॥<br><br>5025: अतः स कामसंयुक्त विमाने हेमसंनिभे। रमते स्त्रीशतकीर्णं पुरुषोऽलंकृतः शुचिः॥<br><br>5026: स्वस्थः सफलसंकल्प: सुखी विगतकल्मषः। अनश्चन् देहमुत्सृज्य फलं प्राप्नोति मानवः॥<br><br>5027: बालसूर्यप्रतीकाशे विमाने हेमवर्चसि। वैदूर्यमुक्ताखचिते वीणामुरजनादिते॥<br><br>5028: पताकादीपिकाकीर्णं दिव्यकघण्टानिनादिते। स्त्रीसहस्रानुचरिते स नरः सुखमेधते॥<br><br>5029: यावन्ति रोमकूपाणि तस्य गात्रेषु पाण्डव। तावन्त्येव सहस्राणि वर्षाणां दिवि मोदते॥<br><br>5030: नास्ति वेदात् परं शास्त्रं नास्ति मातृसमो गुरुः। न धर्मात् परमो लाभस्तपो नानशनात् परम्॥<br><br>5031: ब्राह्मणेभ्यः परं नास्ति पावनं दिवि चेह च। उपवासैस्तथा तुल्यं तपःकर्म न विद्यते॥<br><br>5032: उपोष्य विधिवद् देवास्त्रिदिवै प्रतिपेदिरे। ऋषयश्च परां सिद्धिमुपवासैरवाप्नुवन्॥<br><br>5033: दिव्यवर्षसहस्राणि विश्वामित्रेण धीमता। क्षान्तमेकेन भक्तेन तेन विप्रत्वमागतः॥<br><br>5034: च्यवनो जमदग्निश्च वसिष्ठो गौतमो भृगुः। सर्व एव दिवं प्राप्ताः क्षमावन्तो महर्षयः॥<br><br>5035: इदमङ्गिरसा पूर्वं महर्षिभ्यः प्रदर्शितम्। यः प्रदर्शयते नित्यं न स दुःखमवाप्नुते॥<br><br>5036: इमं तु कौन्तेय यथाक्रमं विधि प्रवर्तितं ह्यङ्गिरसा महर्षिणा। पठेच्च यो वै शृणुयाच्च नित्यदा न विद्यते तस्य नरस्य किल्बिषम्॥<br><br>5037: र्न चास्य दोषैरभिभूयते मनः। वियोनिजानां च विजानते रुतं ध्रुवां च कीर्तिं लभते नरोत्तमः॥<br><br>5038: युधिष्ठिर उवाच पितामहेन विधिवद् यज्ञाः प्रोक्ता महात्मना। गुणाश्चैषां यथातथ्यं प्रेत्य चेह च सर्वशः॥<br><br>5039: न ते शक्या दरिद्रेण यज्ञाः प्राप्तुं पितामह। बहूपकरणा यज्ञा नानासम्भारविस्तराः॥<br><br>5040: पार्थिवै राजपुत्रैर्वा शक्याः प्राप्तुं पितामह। नार्थन्यूनैरवगुणैरेकात्मभिसंहतैः॥<br><br>5041: यो दरिद्रैरपि विधिः शक्यः प्राप्तुं सदा भवेत्। अर्थन्यूनैरवगुणैरेकात्मभिरसंहतैः॥<br><br>5042: तुल्यो यज्ञफलैरेतैस्तन्मे ब्रूहि पितामह। भीष्म उवाच इदमङ्गिरसा प्रोक्तमुपवासफलात्मकम्॥<br><br>5043: विधिं यज्ञफलैस्तुल्यं तन्निबोध युधिष्ठिर। यस्तु कल्यं तथा सायं भुजानो नान्तरा पिबेत्॥<br><br>5044: अहिंसानिरतो नित्यं जुह्वानो जातवेदसम्। षड्भिरेव स वषैस्तु सिध्यते नात्र संशयः॥<br><br>5045: तप्तकाञ्चनवर्णं च विमानं लभते नरः। देवस्त्रीणामधीवसे नृत्यगीतनिनादिते॥<br><br>5046: प्राजापत्ये वसेत् पद्मं वर्षाणामग्निसंनिभे। त्रीणि वर्षाणि यः प्राशेत् सततं त्वेकभोजनम्॥<br><br>5047: धर्मपत्नीरतो नित्यमग्निष्टोमफलं लभेत्। यज्ञं बहुसुवर्णं वा वासवप्रियमाचरेत्॥<br><br>5048: सत्यवान् दानशीलश्च ब्रह्मण्यश्चानसूयकः। क्षान्तो दान्तो जितक्रोधः स गच्छति परां गतिम्॥<br><br>5049: पाण्डुराभ्रप्रतीकाशे विमाने हंसलक्षणे। द्वे समाप्ते ततः पद्मे सोऽप्सरोभिर्वसेत् सह॥<br><br>5050: द्वितीये दिवसे यस्तु प्राश्नीयादेकभोजनम्। सदा द्वादशमासांस्तु जुह्वानो जातवेदसम्॥<br><br>5051: अग्निकार्यपरो नित्यं नित्यं कल्यप्रबोधनः। अग्निष्टोमस्य यज्ञस्य फलं प्राप्नोति मानवः॥<br><br>5052: हंससारसयुक्तं च विमानं लभते नरः। इन्द्रलोके च वसते वरस्त्रीभिः समावृतः॥<br><br>5053: तृतीये दिवसे यस्तु प्राचीयादेकभोजनम्। सदा द्वादशमासांस्तु जुह्वानो जातवेदसम्॥<br><br>5054: अग्निकार्यपरो नित्यं नित्यं कल्यप्रबोधनः। अतिरात्रस्य यज्ञस्य फलं प्राप्नोत्यनुत्तमम्॥<br><br>5055: मयूरहंसयुक्तं च विमानं लभते नरः। सप्तर्षीणां सदा लोके सोऽप्सरोभिर्वसेत् सह॥<br><br>5056: निवर्तनं च तत्रास्य त्रीणि पद्यानि वै विभुः। दिवसे यश्चतुर्थे तु प्राश्नीयादेकभोजनम्॥<br><br>5057: सदा द्वादशमासान् वै जुह्वानो जातवेदसम्। वाजपेयस्य यज्ञस्य फलं प्राप्नोत्यनुत्तमम्॥<br><br>5058: इन्द्रकन्याभिरूढं च विमानं लभते नरः। सागरस्य च पर्यन्ते वासवं लोकमावसेत्॥<br><br>5059: देवराजस्य च क्रीडां नित्यकालमवेक्षते। दिवसे पञ्चमे यस्तु प्राश्नीयादेकभोजनम्॥<br><br>5060: सदा द्वादशमासांस्तु जुह्वानो जातवेदसम्। अलुब्धः सत्यवादी च ब्रह्मण्यश्चाविहिंसकः॥<br><br>5061: अनसूयुरपापस्थो द्वादशाहफलं लभेत्। जाम्बूनदमयं दिव्यं विमानं हंसलक्षणम्॥<br><br>5062: सूर्यमालासमाभासमारोहेत् पाण्डुरं गृहम्। आवर्तनानि चत्वारि तथा पद्मानि द्वादश॥<br><br>5063: शराग्निपरिमाणं च तत्रासौ वसते सुखम्। दिवसे यस्तु षष्ठे वै मुनिः प्राशेत भोजनम्॥<br><br>5064: सदा द्वादशमासान् वै जुह्वानो जातवेदसम्। सदा त्रिषवणस्नायी ब्रह्मचार्यनसूयकः॥<br><br>5065: गवां मेधस्य यज्ञस्य फलं प्राप्नोत्यनुत्तमम्। अग्निज्वालासमाभासं हंसबहिणसेवितम्॥<br><br>5066: शातकुम्भसमायुक्तं साधयेद् यानमुत्तमम्। तथैवाप्सरसामङ्के प्रतिसुप्तः प्रबोध्यते॥<br><br>5067: नूपुराणां निनादेन मेखलानां च नि:स्वनैः। कोटीसहस्रं वर्षाणां त्रीणि कोटिशतानि च॥<br><br>5068: पद्मान्यष्टादश तथा पताके द्वे तथैव च। अयुतानि च पञ्चाशदृक्षचर्मशतस्य च॥<br><br>5069: लोम्नां प्रमाणेन समं ब्रह्मलोके महीयते। दिवसे सप्तमे यस्तु प्राश्नीयादेकभोजनम्॥<br><br>5070: सदा द्वादशमासान् वै जुह्वानो जातवेदसम्। सरस्वती गोपयानो ब्रह्मचर्ये समाचरन्॥<br><br>5071: सुमनोवर्णकं चैव मधुमासं च वर्जयन्। पुरुषो मरुतां लोकमिन्द्रलोकं च गच्छति॥<br><br>5072: तत्र तत्र हि सिद्धार्थो देवकन्याभिरर्च्यते। फलं बहुसुवर्णस्य यज्ञस्य लभते नरः॥<br><br>5073: संख्यामतिगुणां चापि तेषु लोकेषु मोदते। यस्तु संवत्सरं क्षान्तो भुङ्क्तेऽहन्यष्टमे नरः॥<br><br>5074: देवकार्यपरो नित्यं जुह्वानो जातवेदसम्। पौण्डरीकम्य यज्ञस्य फलं प्राप्नोत्यनुत्तमम्॥<br><br>5075: पद्मवर्णनिभं चैव विमानमधिरोहति। कृष्णाः कनकगौर्यश्च नार्यः श्यामास्तथापराः॥<br><br>5076: वयोरूपविलासिन्यो लभते नात्र संशयः। यस्तु संवत्सरं भुङ्क्ते नवमे नवमेऽहनि॥<br><br>5077: सदा द्वादशमासान् वै जुह्वानो जातवेदसम्। अश्वमेधसहस्रस्य फलं प्राप्नोत्यनुत्तमम्॥<br><br>5078: पुण्डरीकप्रकाशं च विमानं लभते नरः। दीप्तसूर्याग्नितेजोभिर्दिव्यमालाभिरेव च॥<br><br>5079: नीयते रुद्रकन्याभिः सोऽन्तरिक्षं सनातनम्। अष्टादश सहस्राणि वर्षाणां कल्पमेव च॥<br><br>5080: कोटीशतसहस्रं च तेषु लोकेषु मोदते। यस्तु संवत्सरं भुङ्क्ते दशाहे वै गते गते॥<br><br>5081: सदा द्वादशमासान् वै जुह्वानो जातवेदसम् ब्रह्मकन्यानिवासे च सर्वभूतमनोहरे॥<br><br>5082: अश्वमेधसहस्रस्य फलं प्राप्नोत्यनुत्तमम्। रूपवत्यश्च तं कन्या रमयन्ति सनातनम्॥<br><br>5083: नीलोत्पलनिभैर्वर्ण रक्तोत्पलनिभैस्तथा। विमानं मण्डलावर्तमावर्तगहनाकुलम्॥<br><br>5084: सागरोर्मिप्रतीकाशं लभेद् यानमनुत्तमम्। विचित्रमणिमालाभिर्नादितं शङ्खनिःस्वनैः॥<br><br>5085: स्फाटिकैर्वज्रसारैश्च स्तम्भैः सुकृतवेदिकम्। आरोहति महद् यानं हंससारसनादितम्॥<br><br>5086: एकादशे तु दिवसे यः प्राप्ते प्राशते हविः। सदा द्वादशमासान् वै जुह्वानो जातवेदसम्॥<br><br>5087: परस्त्रियं नाभिलषेद् वाचाथ मनसापि वा। अनृतं च न भोषेत मातापित्रोः कृतेपि वा॥<br><br>5088: अभिगच्छेन्महादेवं विमानस्थं महाबलम्। अश्वमेधसहस्रस्य फलं प्राप्नोत्यनुत्तमम्॥<br><br>5089: स्वायम्भुवं च पश्येत विमानं समुपस्थितम्। कुमार्यः काञ्चनाभासा रूपवत्यो नयन्ति तम्॥<br><br>5090: रुद्राणां तमधीवासं दिवि दिव्यं मनोहरम्। वर्षाण्यपरिमेयानि युगान्ताग्निसमप्रभः॥<br><br>5091: कोटीशतसहस्रं च दशकोटिशतानि च। रुद्रं नित्यं प्रणमते देवदानवसम्मतम्॥<br><br>5092: स तस्मै दर्शनं प्राप्तो दिवसे दिवसे भवेत् दिवसे द्वादशे यस्तु प्राप्ते वै प्राशते हविः॥<br><br>5093: सदा द्वादशमासान् वै सर्वमेधफलं लभेत्। आदित्यद्वादशं तस्य विमानं संविधीयते॥<br><br>5094: मणिमुक्ताप्रवालैश्च महाहरुपशोभितम्। हंसमालापरिक्षिप्तं नागवीथीसमाकुलम्॥<br><br>5095: मयूरैश्चक्रवाकैश्च कूजद्भिरुपशोभितम्। अटैटर्महद्भिः संयुक्तं ब्रह्मलोके प्रतिष्ठितम्॥<br><br>5096: नित्यमावसथं राजन् नरनारीसमावृतम्। ऋषिरेवं महाभागस्त्वगिरा प्राह धर्मवित्॥<br><br>5097: त्रयोदशे तु दिवसे प्राप्ते यः प्राशते हविः। सदा द्वादशमासान् वै देवसत्रफलं लभेत्॥<br><br>5098: रक्तपद्मोदयं नाम विमानं साधयेन्नरः। जातरूपप्रयुक्तं च रत्नसंचयभूषितम्॥<br><br>5099: देवकन्याभिराकीर्णं दिव्याभरणभूषितम्। पुण्यगन्धोदयं दिव्यं वायव्यैरुपशोभितम्॥<br><br>5100: तत्र शंकुपताके द्वे युगान्तं कल्पमेव च। अयुतायुतं तथा पद्मं समुद्रं च तथा वसेत्॥<br><br>5101: गीतगन्धर्वघोषैश्च भेरीपणवनिःस्वनैः। सदा प्रह्लादितस्ताभिर्देवकन्याभिरिज्यते॥<br><br>5102: चतुर्दशे तु दिवसे यः पूर्णे प्राशते हविः। सदा द्वादशमासांस्तु महामेधफलं लभेत्॥<br><br>5103: अनिर्देश्यवयोरूपा देवकन्याः स्वलंकृताः। मृष्टतप्ताङ्गदधरा विमानैरुपयान्ति तम्॥<br><br>5104: कलहंसविनिर्घोषैपुराणां च निःस्वनैः। काञ्चीनां च समुत्कर्षैस्तत्र तत्र निबोध्यते॥<br><br>5105: देवकन्यानिवासे च तस्मिन् वसति मानवः। जाह्नवीवालुकाकीर्णं पूर्णे संवत्सरं नरः॥<br><br>5106: यस्तु पक्षे गते भुङ्क्ते एकभक्तं जितेन्द्रियः। सदा द्वादशमासान् जुह्वानो जातवेदसम्॥<br><br>5107: राजसूयसहस्रस्य फलं प्राप्नोत्यनुत्तमम्। यानमारोहते दिव्यं हंसबहिणसेवितम्॥<br><br>5108: मणिमण्डलकैश्चित्रं जातरूपसमावृतम्। दिव्याभरणशोभाभिर्वरस्त्रीभिरलंकृतम्॥<br><br>5109: एकस्तम्भं चतुर सप्तभौमं सुमङ्गलम्। वैजयन्तीसहनैश्च शोभितं गीतनि:स्वनैः॥<br><br>5110: दिव्यं दिव्यगुणोपेतं विमानमधिरोहति। मणिमुक्ताप्रवालैश्च भूषितं वैद्युतप्रभम्॥<br><br>5111: वेसद् युगसहस्रं च खगजरवाहनः। षोडशे दिवसे प्राप्ते यः कुर्यादेकभोजनम्॥<br><br>5112: सदा द्वादशमासान् वै सोमयज्ञफलं लभेत्। सोमकन्यानिवासेषु सोऽध्यावसति नित्यशः॥<br><br>5113: सौम्यगन्धानुलिप्तश्च कामकारगतिर्भवेत्। सुदर्शनाभिर्नारीभिर्मधुराभिस्तथैव च॥<br><br>5114: अर्च्यते वै विमानस्थः कामभोगैश्च सेव्यते। फलं पद्मशतप्रख्यं महाकल्पं दशाधिकम्॥<br><br>5115: आवर्तनानि चत्वारि साधयेच्चाप्यसौ नरः। दिवसे सप्तदशमे यः प्राप्ते प्राशते हविः॥<br><br>5116: सदा द्वादशमासान् वै जुह्वानो जातवेदसम्। स्थानं वारुणमैन्द्रं च रौद्रं वाप्यधिगच्छति॥<br><br>5117: मारुतौशनसे चैव ब्रह्मलोकं स गच्छति। तत्र दैवतकन्याभिरासनेनोपचर्यते॥<br><br>5118: भूर्भुवं चापि देवर्षि विश्वरूपमवेक्षते। तत्र देवाधिदेवस्य कुमार्यो रमयन्ति तम्॥<br><br>5119: द्वात्रिंशद् रूपधारिण्यो मधुरा: समलंकृताः। चन्द्रादित्यावुभौ यावद् गगने चरतः प्रभो॥<br><br>5120: तावच्चरत्यसौ धीरः सुधामृतरसाशनः। अष्टादशे यो दिवसे प्राश्नीयादेकभोजनम्॥<br><br>5121: सदा द्वादशमासान् वै सप्तलोकान् स पश्यति। रथैः सनन्दिघोषैश्च पृष्ठतः सोऽनुगम्यते॥<br><br>5122: देवकन्याधिरूढस्तु भ्राजमानैः स्वलंकृतैः। व्याघ्रसिंहप्रयुक्तं च मेघस्वननिनादितम्॥<br><br>5123: विमानमुत्तमं दिव्यं सुसुखी ह्यधिरोहति। तत्र कल्पसहस्रं स कन्याभिः सह मोदते॥<br><br>5124: सुधारसं च भुञ्जीत अमृतोपममुत्तमम्। एकोनविंशतिदिने यो भुङ्क्ते एकभोजनम्॥<br><br>5125: सदा द्वादशमासान् वै सप्तलोकान् स पश्यति। उत्तमं लभते स्थानमप्सरोगणसेवितम्॥<br><br>5126: गन्धर्वैरुपगीतं च विमानं सूर्यवर्चसम्। तत्रामरवरस्त्रीभिर्मोदते विगतज्वरः॥<br><br>5127: दिव्याम्बरधरः श्रीमानयुतानां शतं शतम्। पूर्णेऽथ विशे दिवसे यो भुङ्क्ते ह्येकभोजनम्॥<br><br>5128: सदा द्वादशमासांस्तु सत्यवादी धृतव्रतः। अमांसाशी ब्रह्मचारी सर्वभूतहिते रतः॥<br><br>5129: स लोकान् विपुलान् रम्यानादित्यानामुपाश्नुते। गन्धर्वैरप्सरोभिश्च दिव्यमाल्यानुलेपनैः॥<br><br>5130: विमानैः काञ्चनैर्हद्यैः पृष्ठतश्चानुगम्यते। एकविंशे तु दिवसे यो भुङ्क्ते ह्येकभोजनम्॥<br><br>5131: सदा द्वादशमासान् वै जुह्वानो जातवेदसम्। लोकमौशनसं दिव्यं शक्रलोकं च गच्छति॥<br><br>5132: अश्विनोर्मरुतां चैव सुखेष्वभिरतः सदा। अनभिज्ञश्च दुःखानां विमानवरमास्थितः॥<br><br>5133: सेव्यमानो वरस्त्रीभिः क्रीडत्यमरवत् प्रभुः। द्वाविंशे दिवसे प्राप्ते यो भुङ्क्ते ह्येकभोजनम्॥<br><br>5134: सदा द्वादशमासान् वै जुह्वानो जातवेदसम्। अहिंसानिरतो धीमान् सत्यवागनसूयकः॥<br><br>5135: लोकान् वसूनामाप्नोति दिवाकरसमप्रभः। कामचारी सुधाहारो विमानवरमास्थितः॥<br><br>5136: रमते देवकन्याभिर्दिव्याभरणभूषितः। त्रयोविंशे तु दिवसे प्राशेद् यस्त्वेकभोजनम्॥<br><br>5137: सदा द्वादशमासांस्तु मिताहारो जितेन्द्रियः। वायोरुशनसश्चैव रुद्रलोकं च गच्छति॥<br><br>5138: कामचारी कामगमः पूज्यमानोऽप्सरोगणैः। अनेकगुणपर्यन्तं विमानवरमास्थितः॥<br><br>5139: रमते देवकन्याभिर्दिव्याभरणभूषितः। चतुर्विंशे तु दिवसे यः प्राप्ते प्राशते हविः॥<br><br>5140: सदा द्वादशमासांश्च जुह्वानो जातवेदसम्। आदित्यानामधीवासे मोदमानो वसेच्चिरम्॥<br><br>5141: दिव्यमाल्याम्बरधरो दिव्यगन्धानुलेपनः। विमाने काञ्चने दिव्ये हंसयुक्ते मनोरमे॥<br><br>5142: रमते देवकन्यानां सहस्रैरयुतैस्तथा। पञ्चविंशे तु दिवसे यः प्राशेदेकभोजनम्॥<br><br>5143: सदा द्वादशमासांस्तु पुष्कलं यानमारूहेत्। सिंहव्याघ्रप्रयुक्तस्तु मेघनिःस्वननादितैः॥<br><br>5144: स रथैर्नन्दिघोषैश्च पृष्ठतो ह्यनुगम्यते। देवकन्यासमारूढैः काञ्चनैर्विमलैः शुभैः॥<br><br>5145: विमानमुत्तमं दिव्यमास्थाय सुमनोहरम्। तत्र कल्पसहस्रं वै वसते स्त्रीशतावृते॥<br><br>5146: सुधारसं चोपजीवनमृतोपममुत्तमम्। षड्विंशे दिवसे यस्तु प्रकुर्यादेकभोजनम्॥<br><br>5147: सदा द्वादशमासांस्तु नियतो नियताशनः। जितेन्द्रियो वीतरागो जुह्वानो जातवेदसम्॥<br><br>5148: स प्राप्नोति महाभागः पूज्यमानोऽप्सरोगणैः। सप्तानां मरुतां लोकान् वसूनां चापि सोऽश्नुते॥<br><br>5149: १११ विमानैः स्फाटिकैर्दिव्यैः सर्वरत्नैरलंकृतैः। गन्धर्वैरप्सरोभिश्च पूज्यमानः प्रमोदते॥<br><br>5150: द्वे युगानां सहस्रे तु दिव्ये दिव्येज तेजसा। सप्तविंशेऽथ दिवसे यः कुर्यादेकभोजनम्॥<br><br>5151: सदा द्वादशमासांस्तु जुह्वानो जातवेदसम्। फलं प्राप्नोति विपुलं देवलोके च पूज्यते॥<br><br>5152: अमृताशी वसंस्तत्र स वितृष्णः प्रमोदते। देवर्षिचरितं राजन् राजर्षिभिरनुष्ठितम्॥<br><br>5153: अध्यावसति दिव्यात्मा विमानवरमास्थितः। स्त्रीभिर्मनोभिरामाभी रममाणो मदोत्कटः॥<br><br>5154: युगकल्पसहस्राणि त्रीण्यावसति वै सुखम्। योऽष्टाविंशे तु दिवसे प्राश्नीयादेकभोजनम्॥<br><br>5155: सदा द्वादशमासांस्तु जितात्मा विजितेन्द्रियः। फलं देवर्षिचरितं विपुलं समुपाश्नुते॥<br><br>5156: भोगवांस्तेजसा भाति सहस्रांशुरिंवामलः। सुकुमार्यश्च नार्यस्तं रममाणाः सुवर्चसः॥<br><br>5157: पीनस्तनोरुजघना दिव्याभरणभूषिताः। रमयन्ति मनःकान्ते विमाने सूर्यसंनिभे॥<br><br>5158: सर्वकामगमे दिव्ये कल्पायुतशतं समाः। एकोनत्रिंशे दिवसे यः प्राशेदेकभोजनम्॥<br><br>5159: सदा द्वादशमासान् वै जुह्वानो सत्यव्रतपरायणः। तस्य लोका: शुभा दिव्या देवराजर्षिपूजिताः॥<br><br>5160: विमानं सूर्यचन्द्राभं दिव्यं समधिगच्छति। जातरूपमय युक्तं सर्वरत्नसमन्वितम्॥<br><br>5161: अप्सरोगणसम्पूर्ण गन्धर्वैरभिनादितम्। तत्र चैनं शुभा नार्यो दिव्याभरणभूषिताः॥<br><br>5162: मनोऽभिरामा मधुरा रमयन्ति मदोत्कटाः। भोगवांस्तेजसा युक्तो वैश्वानरसमप्रभः॥<br><br>5163: दिव्यो दिव्येन वपुषा भ्राजमान इवामरः। वसूनां मरुतां चैव साध्यानामश्विनोस्तथा॥<br><br>5164: रुद्राणां च तथा लोकं ब्रह्मलोकं च गच्छति। यस्तु मासे गते भुङ्क्ते एकभक्तं शमात्मकः॥<br><br>5165: सदा द्वादशमासान् वै ब्रह्मलोकमवाप्नुयात्। सुधारसकृताहारः श्रीमान् सर्वमनोहरः॥<br><br>5166: तेजसा वपुषा लक्ष्म्या भ्राजते रश्मिवानिव। दिव्यमाल्याम्बरधरो दिव्यगन्धानुलेपनः॥<br><br>5167: सुखेष्वभिरतो भोगी दुःखानामविजानकः। स्वयंप्रभाभिर्नारीभिर्विमानस्थो महीयते॥<br><br>5168: रुद्रदेवर्षिकन्याभिः सततं चाभिपूज्यते। नानारमणरूपाभि नारागाभिरेव च॥<br><br>5169: नानामधुरभाषाभिर्नानारतिभिरेव च। विमाने गगनाकारे सूर्यवैदूर्यसंनिभे॥<br><br>5170: पृष्ठतः सामसंकाशे उदर्के चाम्रसवन्निभे। दक्षिणायां तु रक्ताभे अधस्ताचीलमण्डले॥<br><br>5171: ऊर्ध्वं विचित्रसंकाशे नैको वसति पूजितः। यावद् वर्षसहस्रं वै जम्बुद्वीपे प्रवर्षति॥<br><br>5172: तावत् संवत्सराः प्रोक्ता ब्रह्मलोकेऽस्य धीमतः। विपुषश्चैव यावन्त्यो निपतन्ति नभस्तलात्॥<br><br>5173: वर्षासु वर्षतस्तावन्निवसत्यमरप्रभः। मासोपवासी वर्षस्तु दशभिः स्वर्गमुत्तमम्॥<br><br>5174: मुनिर्दान्तो जितक्रोधो जितशिश्चोदरः सदा॥<br><br>5175: जुह्वन्नग्नीश्च नियत: संध्योपासनसेविता। बहुभिर्नियमैरवं शुचिरश्नाति यो नरः॥<br><br>5176: अभ्रावकाशशीलश्च तस्य भानोरिव त्विषः। दिवं गत्वा शरीरेण स्वेन राजन् यथामरः॥<br><br>5177: स्वर्गे पुण्यं यथाकाममुपभुङ्क्ते तथाविधः। एष ते भरतश्रेष्ठ यज्ञानां विधिरुत्तमः॥<br><br>5178: याख्यातो ह्यानुपूर्वेण उपवासफलात्मकः। दरिद्रैर्मनुजैः पार्थ प्राप्तं यज्ञफलं यथा॥<br><br>5179: उपवासानिमान् कृत्वा गच्छेच्च परमां गतिम्। देवद्विजातिपूजायां रतो भरतसत्तम॥<br><br>5180: उपवासविधिस्त्वेष विस्तरेण प्रकीर्तितः। नियतेष्वप्रमत्तेषु शौचवत्सु महात्मसु॥<br><br>5181: दम्भद्रोहनिवृत्तेषु कृतबुद्धिषु भारत। अचलेष्वप्रकम्पेषु मा ते भूदत्र संशयः॥<br><br>5182: युधिष्ठिर उवाच यद् वरं सर्वतीर्थानां तन्मे ब्रूहि पितामह। यत्र चैव परं शौचं तन्मे व्याख्यातुमर्हसि॥<br><br>5183: भीष्म उवाच सर्वाणि खलु तीर्थानि गुणवन्ति मनीषिणः। यत्तु तीर्थं च शौचं च तन्मे शृणु समाहितः॥<br><br>5184: अगाधे विमले शुद्ध सत्यतोये धृतिहदे। स्नातव्यं मानसे तीर्थे सत्त्वमालम्ब्य शाश्वतम्॥<br><br>5185: तीर्थशौचमनर्थित्वमार्जवं सत्यमार्दवम्। अहिंसा सर्वभूतानामानृशंस्यं दमः शमः॥<br><br>5186: निर्मला निरहंकारा निर्द्वन्द्वा निष्परिग्रहाः। शुचयस्तीर्थभूतास्ते ये भैक्ष्यमुपभुञ्जते॥<br><br>5187: तत्त्ववित्त्वनहंबुद्धिस्तीर्थप्रवरमुच्यते। शौचलक्षणमेतत् ते सर्वत्रैवान्ववेक्षतः॥<br><br>5188: रजस्तमः सत्त्वमथो येषां निधोतमात्मनः। शौचाशौचसमायुक्ताः स्वकार्यपरिमार्गिणः॥<br><br>5189: सर्वत्यागेष्वभिरताः सर्वज्ञाः समदर्शिनः। शौचेन वृत्तशौचार्थास्तु तीर्थाः शुचयश्च ये॥<br><br>5190: नोदकक्लिन्नगावस्तु स्नात इत्यभिधीयते। स स्नातो यो दमस्नात:स बाह्याभ्यन्तरःशुचिः॥<br><br>5191: अतीतेष्वनपेक्षा ये प्राप्तेष्वर्थेषु निर्ममाः। शोचमेव परं तेषां येषां नोत्पद्यते स्पृहा॥<br><br>5192: प्रज्ञानं शौचमेवेह शरीरस्य विशेषतः। तथा निष्किंचनत्वं च मनसश्च प्रसन्नता॥<br><br>5193: वृत्तशौचं मनःशौचं तीर्थशौचमतः परम्। ज्ञानोत्पन्नं च यच्छौचं तच्छौचं परमं स्मृतम्॥<br><br>5194: मनसा च प्रदीप्तेन ब्रह्मज्ञानजलेन च। स्नाति यो मानसे तीर्थे तत्स्नानं तत्त्वदर्शिनः॥<br><br>5195: समारोपितशौचस्तु नित्यं भावसमाहितः। केवलं गुणसम्पन्नः शुचिरेव नरः सदा॥<br><br>5196: शरीरस्थानि तीर्थानि प्रोक्तान्येतानि भारत। पृथिव्यां यानि तीर्थानि पुण्यानि शृणु तान्यपि॥<br><br>5197: शरीरस्य यथोद्देशाः शुचयः परिकीर्तिताः। तथा पृथिव्या भागाश्च पुण्यानि सलिलानि च॥<br><br>5198: कीर्तनाच्चैव तीर्थस्य स्नानाच्च पितृतर्पणात्। धुनन्ति पापं तीर्थेषु ते प्रयान्ति सुखं दिवम्॥<br><br>5199: परिग्रहाच्च साधूनां पृथिव्याश्चैव तेजसा। अतीव पुण्यभागास्ते सलिलस्य च तेजसा॥<br><br>5200: मनसश्च पृथिव्याश्च पुण्यास्तीर्थास्तथापरे। उभयोरेव यःस्नायात् स सिद्धिं शीघ्रमाप्नुयात्॥<br><br>5201: यथा बलं क्रियाहीनं क्रिया वा बलवर्जिता। नेह साधयते कार्य समायुक्ता तु सिध्यति॥<br><br>5202: एवं शरीरशौचेन तीर्थशौचेन चान्वितः। शुचिः सिद्धिमवाप्नोति द्विविधं शौचमुत्तमम्॥<br><br>5203: युधिष्ठिर उवाच सर्वेषामुपवासानां यच्छ्रेयः सुमहत्फलम्। यच्चाप्यसंशयं लोके तन्मे त्वं वक्तुमर्हसि॥<br><br>5204: भीष्म उवाच शृणु राजन् यथा गीतं स्वयमेव स्वयम्भुवा। यत् कृत्वा निर्वृतो भूयात् पुरुषो नात्र संशयः॥<br><br>5205: द्वादश्यां मार्गशीर्षे तु अहोरात्रेण केशवम्। अाश्वमेधं प्राप्नोति दुष्कृतं चास्य नश्यति॥<br><br>5206: तथैव पौषमासे तू पूज्यो नारायणेति च। वाजपेयमवाप्नोति सिद्धिं च परमां व्रजेत्॥<br><br>5207: अहोरात्रेण द्वादश्यां माघमासे तु माधवम्। राजसूयमवाप्नोति कुलं चैव समुद्धरेत्॥<br><br>5208: तथैव फाल्गुने मासि गोविन्देति च पूजयन्। अतिरात्रमवाप्नोति सोमलोकं च गच्छति॥<br><br>5209: अहोरात्रेण द्वादश्यां चैत्रे विष्णुरिति स्मरन्। पौण्डरीकमवाप्नोति देवलोकं च गच्छति॥<br><br>5210: वैशाखमासे द्वादश्यां पूजयन् मधुसूदनम्। अग्निष्टोममवाप्नोति सोमलोकं च गच्छति॥<br><br>5211: अहोरात्रेण द्वादश्यां ज्येष्ठे मासि त्रिविक्रमम्। गवां मेधमवाप्नोति अप्सरोभिश्च मोदते॥<br><br>5212: आषाढे मासि द्वादश्यां वामनेति च पूजयन्। नरमेधमवाप्नोति पुण्यं च लभते महत्॥<br><br>5213: अहोरात्रेण द्वादश्यां श्रावणे मासि श्रीधरम्। पञ्चयज्ञानवाप्नोति विमानस्थश्च मोदते॥<br><br>5214: तथा भाद्रपदे मासि हृषीकेशेति पूजयन्। सौत्रामणिमवाप्नोति पूतात्मा भवते च हि॥<br><br>5215: द्वादश्यामाश्विने मासि पद्मनाभेति चार्चयन्। गोसहस्रफलं पृण्यं प्राप्नुयान्नात्र संशयः॥<br><br>5216: द्वादश्यां कार्तिके मासि पूज्य दामोदरेति च। गवां यज्ञमवाप्नोति पुमान् स्त्री वा न संशयः॥<br><br>5217: अर्चयेत् पुण्डरीकाक्षमेवं संवत्सरं तु यः। जातिस्मरत्वं प्राप्नोति विन्द्याद् बहु सुवर्णकम्॥<br><br>5218: अहन्यहनि तद्भावमुपेन्द्रं योऽधिगच्छति। समाप्ते भोजयेद् विप्रानथवा दापयेद् घृतम्॥<br><br>5219: अतः परं नोपवासो भवतीति विनिश्चयः। उवाच भगवान् विष्णुः स्वयमेव पुरातनम्॥<br><br>5220: उवाच भगवान् विष्णुः स्वयमेव पुरातनम्॥<br><br>5221: वैशम्पायन उवाच शरतल्पगतं भीष्मं वृद्धं कुरुपितामहम्। उपगम्य महाप्राज्ञः पर्यपृच्छद् युधिष्ठिरः॥<br><br>5222: युधिष्ठिर उवाच अङ्गानां रूपसौभाग्यं प्रियं चैव कथं भवेत्। धर्मार्थकामसंयुक्तः सुखभागी कथं भवेत्॥<br><br>5223: भीष्म उवाच मार्गशीर्षस्य मासस्य चन्द्रे मूलेन संयुते। पादौ मूलेन राजेन्द्र जंघायामथ रोहिणीम्॥<br><br>5224: अश्चिन्यां सक्थिनी चैव उरू चाषाढयोस्तथा। गुह्यं तु फाल्गुनी विद्यात् कृत्तिका कटिकास्तथा। ॥<br><br>5225: नाभिं भाद्रपदे विद्याद् रेवत्यामक्षिमण्डलम्। पृष्ठमेव धनिष्ठासु अनुराधोत्तरास्तथा॥<br><br>5226: बाहुभ्यां तु विशाखासु हस्तौ हस्तेन निर्दिशेत्। पुनर्वस्वङ्गुली राजन्नाश्लेषासु नखास्तथा॥<br><br>5227: ग्रीवां ज्येष्ठा च राजेन्द्र श्रवणेन तु कर्णयोः। मुखं पुष्येण दानेन दन्तोष्ठौ स्वातिरुच्यते॥<br><br>5228: हासं शतभिषां चैव मघां चैवाथ नासिकाम्। नेत्रे मृगशिरो विद्याल्ललाटे मित्रमेव तु॥<br><br>5229: भरण्यां तु शिरो विद्यात् केशानार्दो नराधिप। समाप्ते तु घृतं दद्याद् ब्राह्मणे वेदपारगे॥<br><br>5230: सुभगो दर्शनीयश्च ज्ञानभाग्यथ जायते। जायते परिपूर्णाङ्गः पौर्णमास्येव चन्द्रमाः॥<br><br>5231: युधिष्ठिर उवाच पितामहं महाप्राज्ञ सर्वशास्त्रविशारद। श्रोतुमिच्छामि मानां संसारविधिमुत्तमम्॥<br><br>5232: केन वृत्तेन राजेन्द्र वर्तमाना नरा भुवि। प्राप्नुवन्त्युत्तमं स्वर्गे कथं च नरकं नृप॥<br><br>5233: मृतं शरीरमुत्सृज्य काष्ठलोष्टसमं जनाः। प्रयान्त्यमुं लोकमितः को वै ताननुगच्छति॥<br><br>5234: भीष्म उवाच अयमायाति भगवान् बृहस्पतिरुदारधीः। पृच्छैनं सुमहाभागमेतद् गुह्यं सनातनम्॥<br><br>5235: नैतदन्येन शक्यं हि वक्तुं केनचिदद्य वै। वक्ता बृहस्पति समो न ह्यन्यो विद्यते क्वचित्॥<br><br>5236: वैशम्पायन उवाच तयोः संवदतोरेवं पार्थमाङ्गेययोस्तदा। आजगाम विशुद्धद्वात्मा नाकपृष्ठाद् बृहस्पतिः॥<br><br>5237: ततो राजा समुत्थाय धृतराष्ट्रपुरोगमः। पूजामनुपमा चक्रे सर्वे ते च सभासदः॥<br><br>5238: ततो धर्मसुतो राजा भगवन्तं बृहस्पतिम्। उपगम्य यथान्यायं प्रश्न पप्रच्छ तत्त्वतः॥<br><br>5239: युधिष्ठिर उवाच भगवन् सर्वधर्मज्ञ सर्वशास्त्रविशारद। मर्त्यस्य कः सहायो वै पिता माता सुतो गुरुः॥<br><br>5240: ज्ञातिसम्बन्धिवर्गश्च मित्रवर्गस्तथैव च। मृतं शरीरमुत्सृज्य काष्ठलोष्टसमं जनाः॥<br><br>5241: बृहस्पतिरुवाच गच्छन्त्यमुत्र लोकं वै क एनमनुगच्छति। एकः प्रसूयते राजन्नेक एव विनश्यति॥<br><br>5242: धर्म:सहायश्च एकस्तरति दुर्गाणि गच्छत्येकस्तु दुर्गतिम्। असहाय: पिता माता तथा भ्राता सुतो गुरुः॥<br><br>5243: ज्ञातिसम्बन्धिवर्गश्च मित्रवर्गस्तथैव च। मृतं शरीरमुत्सृज्य काष्ठलोष्टसमं जनाः॥<br><br>5244: मुहूर्तमिव रोदित्वा ततो यान्ति पराङ्मुखः। तैस्तच्छरीरमुत्सृष्टं धर्म एकोऽनुगच्छति॥<br><br>5245: तस्माद् सेवितव्यः सदा नृभिः। प्राणी धर्मसमायुक्तो गच्छेत् स्वर्गगतिं पराम्॥<br><br>5246: तथैवाधर्मसंयुक्तो नरकं चोपपद्यते। तस्मान्यायागतैरथैर्धर्मे सेवेत पण्डितः॥<br><br>5247: धर्म एको मनुष्याणां सहाय: परिलौकिकः। लोभान्मोहादनुक्रोशाद् भयाद् वाप्यबहुश्रुतः॥<br><br>5248: नरः करोत्यकार्याणि परार्थं लोभमोहितः। धर्मश्चार्थश्च कामश्च त्रितयं जीविते फलम्॥<br><br>5249: एतत् त्रयमवाप्तव्ययधर्मपरिवर्जितम्। युधिष्ठिर उवाच श्रुतं भगवतो वाक्यं धर्मयुक्तं परं हितम्॥<br><br>5250: शरीरनिचयं ज्ञातुं बुद्धिस्तु मम जायते। मृतं शरीर हि नृणां सूक्ष्ममव्यक्ततां गतम्॥<br><br>5251: अचक्षुर्विषयं प्राप्तं कथं धर्मोऽनुगच्छति। बृहस्पतिरुवाच पृथिवी वायुराकाशमापो ज्योतिर्मनोऽन्तगः॥<br><br>5252: बुद्धिरात्मा च सहिता धर्मं पश्यन्ति नित्यदा। प्राणिनामिह सर्वेषां साक्षिभूता निशानिशम्॥<br><br>5253: एतैश्च सह धर्मोऽपि तं जीवमनुगच्छति। त्वगस्थिमांसं शुक्रं च शोणितं च महामते॥<br><br>5254: ततो धर्मसमायुक्तः प्राप्नुते जीव एव हि॥<br><br>5255: ततोऽस्य कर्म पश्यन्ति शुभं वा यदि वाशुभम्। देवताः पञ्चभूतस्थाः किं भूयः श्रोतुमिच्छसि॥<br><br>5256: ततो धर्मसमायुक्तः स जीव: सुखमेधते। इहलोके परे चैव किं भूयः कथयामि ते॥<br><br>5257: युधिष्ठिर उवाच तद् दर्शितं भगवता यथा धर्मोऽनुगच्छति। एतत् तु ज्ञातमिच्छामि कथं रेतः प्रवर्तते॥<br><br>5258: बृहस्पति रुवाच अन्नमश्नन्ति यद् देवाः शरीरस्था नरेश्वर। पृथिवी वायुराकाशमापो ज्योतिर्मनस्तथा॥<br><br>5259: ततस्तृप्तेषु राजेन्द्र तेषु भूतेषु पञ्चसु। मनःषष्ठेषु शुद्धात्मन् रेतः सम्पद्यते महत्॥<br><br>5260: ततो गर्भ: सम्भवति श्लेषात् स्त्रीपुंसयोर्नृप। भूयः किं श्रोतुमिच्छसि॥<br><br>5261: युधिष्ठिर उवाच आख्यातं मे भगवता गर्भः संजायते यथा। यथा जातस्तु पुरुषः प्रपद्यति तदुच्यताम्॥<br><br>5262: बृहस्पतिरुवाच एतत् ते सर्वमाख्यातं आसन्नमात्रः पुरुषस्तैर्भूतैरभिभूयते। विप्रयुक्तश्च तैर्भूतैः पुनर्यात्यपरां गतिम्॥<br><br>5263: सर्वभूतसमायुक्तः प्राप्नुते जीव एव हि। ततोऽस्य कर्म पश्यन्ति शुभं वा यदि वाशुभम्। देवताः पञ्चभूतस्था: किं भूयः श्रोतुमिच्छसि॥<br><br>5264: युधिष्ठिर उवाच त्वगस्थिमांसमुत्सृज्य तैश्च भूतैर्विवर्जितः। जीवःस भगवन् क्वस्थः सुखदुःखे समश्नुते॥<br><br>5265: बृहस्पतिरुवाच जीवः कर्मसमायुक्तः शीघ्रं रेतस्त्वमागतः। स्त्रीणां पुष्पं समासाद्य सूते काले भारत॥<br><br>5266: यमस्य पुरुषैः क्लेशं यमस्य पुरुषैर्वधम्। दुःखं संसारचक्रं च नरः क्लेशं स विन्दति॥<br><br>5267: इहलोके च स प्राणी जन्मप्रभृति पार्थिव। सुकृतं कर्म वै भुक्ते धर्मस्य फलमाश्रितः॥<br><br>5268: यदि धर्म यथाशक्ति जन्मप्रभृति सेवते। ततः स पुरुषो भूत्वा सेवते नित्यदा सुखम्॥<br><br>5269: अथान्तरा तु धर्मस्पाप्यधर्ममुपसेवते। सुखस्यानन्तरं दुःखं स जीवोऽप्यधिगच्छति॥<br><br>5270: अधर्मेण समायुक्तो यमस्य विषयं गतः। महद् दुःखं समासाद्य तिर्यग्योनौ प्रजायते॥<br><br>5271: कर्मणा येन येनेह यस्यां योनौ प्रजायते। जीवो मोहसमायुक्तस्तन्मे निगदतः शृणु॥<br><br>5272: यदेतदुच्यते शास्त्रे सेतिहासे च च्छन्दसि। यमस्य विषयं घोरं मया लोकः प्रपद्यते॥<br><br>5273: इह स्थानानि पुण्यानि देवतुल्यानि भूपते। तिर्यग्योन्यतिरिक्तानि गतिमन्ति च सर्वशः॥<br><br>5274: यमस्य भवने दिव्ये ब्रह्मलोकसमे गुणैः। कर्मभिर्नियतैर्बद्धो जन्तुर्दुःखान्युपाश्नुते॥<br><br>5275: येन येन तु भावेन कर्मणा पुरुषो गतिम्। प्रयाति परुषां घोरां तत्ते वक्ष्याम्यत: परम्॥<br><br>5276: अधीत्य चतुरो वेदान् द्विजो मोहसमन्वितः। पतितात् प्रतिगृह्याथ खरयोनौ प्रजायते॥<br><br>5277: खरो जीवति वर्षाणि दस पञ्च च भारत। खरो मृतो बलीवर्दः सप्त वर्षाणि जीवति॥<br><br>5278: बलीवर्दो मृतश्चापि जायते ब्रह्मराक्षसः। ब्रह्मरक्षश्च मासांस्त्रीस्ततो जायति ब्राह्मणः॥<br><br>5279: पतितं याजयित्वा तु कृतियोनौ प्रजायते। तत्र जीवति वर्षाणि दश पञ्च च भारत॥<br><br>5280: कृमिभावाद् विमुक्तस्तु ततो जायति गर्दभः। गर्दभः पञ्च वर्षाणि पञ्च वर्षाणि सूकरः॥<br><br>5281: कुक्कुटः पञ्च वर्षाणि पञ्च वर्षाणि जम्बुकः। श्रा वर्षमेकं भवति ततो जायति मानवः॥<br><br>5282: उपाध्यायस्य यः पापं शिष्यः कुर्यादबुद्धिमान्। स जीव इह संसारांस्त्रीनाप्नोति न संशयः॥<br><br>5283: प्राश्वा भवति राजेन्द्र ततः क्रव्यात्ततः खरः। ततः प्रेतः परिक्लिष्टः पश्चाज्जायति ब्राह्मणः॥<br><br>5284: मनसापि गुरोर्भार्यां यः शिष्यो याति पापकृत्। स उग्रान् प्रैति संसारानधर्मेणेह चेतसा॥<br><br>5285: वयोनौ तु स सम्भूतस्त्रीणि वर्षाणि जीवति। तत्रापि निधनं प्राप्तः कृमियोनौ प्रजायते॥<br><br>5286: कृमिभावमनुप्राप्तो वर्षमेकं तु जीवति। ततस्तु निधनं प्राप्तो ब्रह्मयोनौ प्रजायते॥<br><br>5287: यदि पुत्रसमं शिष्यं गुरुर्हन्यादकारणे। आत्मनः कामकारेण सोऽपि हिंस्रः प्रजायते॥<br><br>5288: पितरं मातरं चैव यस्तु पुत्रोऽवमन्यते। सोऽपि राजन् मृतो जन्तुः पूर्वं जायेत गर्दभः॥<br><br>5289: गर्दभत्वं तु सम्प्राप्य दशवर्षाणि जीवति। संवत्सरं तु कुम्भीरस्ततो जायेत मानवः॥<br><br>5290: पुत्रस्य मातापितरौ यस्य रुष्टावुभावपि। गुर्वपध्यानतः सोऽपि मृतो जायति गर्दभः॥<br><br>5291: खरो जीवति मासांस्तु दश श्वा च चतुर्दश। बिडालः सप्तमासांस्तु ततो जायति मानवः॥<br><br>5292: मातापितरावाश्य सारिकः सम्प्रजायते। ताडयित्वा तु तावेव जायते कच्छपो नृप॥<br><br>5293: कच्छपो दश वर्षाणि त्रीणि वर्षाणि शल्यकः। व्यालो भूत्वा च षण्मासांस्ततो जायति मानुषः॥<br><br>5294: भर्तृपिण्डमुपाश्नन् यो राजद्विष्टानि सेवते। सोऽपि मोहसमापन्नो मृतो जायति वानरः॥<br><br>5295: वानरो दश वर्षाणि पञ्च वर्षाणि मूषिकः। श्वाथ भूत्वा तु षण्मा सांस्ततो जायति मानुषः॥<br><br>5296: न्यासापहर्ता तु नरो यमस्य विषयं गतः। संसाराणां शतं गत्वा कृमियोनौ प्रजायते॥<br><br>5297: तत्र जीवति वर्षाणि दश पञ्च च भारत। दुष्कृतस्य क्षयं कृत्वा ततो जायति मानुषः॥<br><br>5298: असूयको नरश्चापि मृतो जायति शार्ङ्गकः। विश्वासहर्ता तु नरो मीनो जायति दुर्मतिः॥<br><br>5299: भूत्वा मीनोऽष्ट वर्षाणि मृतो जायति भारत। मृगस्तु चतुरो मासांस्ततश्छागः प्रजायते॥<br><br>5300: छागस्तु निधनं प्राप्य पूर्ण संवत्सरे ततः। कीटः संजायते जन्तुस्ततो जायति मानुषः॥<br><br>5301: धान्यान् यवास्तिलान् माषान् कुलत्थान् सर्षपांश्चणान् कलापानथ मुद्गांश्च गोधूमानतसींस्तथा॥<br><br>5302: सस्यस्यान्यस्य हर्ता च मोहाज्जन्तुरचेतनः। स जायते महाराज मूषिको निरपत्रपः॥<br><br>5303: ततः प्रेत्य महाराज मृतो जायति सूकरः। सूकरो जातमात्रस्तु रोगेण म्रियते नृप। ॥<br><br>5304: श्वा ततो जायते पूढः कर्मणा तेन पार्थिव। भूत्वा श्वा पञ्च वर्षाणि ततो जायति मानवः॥<br><br>5305: परदाराभिमर्श तु कृत्वा जायति वै वृकः। श्वा शृगालस्ततो गृध्रो व्याल:कंको बकस्तथा॥<br><br>5306: भ्रातुर्भार्यो तु पापात्मा यो धर्षयति मोहितः। पुस्कोकिलत्वमाप्नोति सोऽपि संवत्सरं नृप॥<br><br>5307: सखिभार्यां गुरोर्भार्यां राजभार्यां तथैव च। प्रधर्षयित्वा कामाया मृतो जायति सूकरः॥<br><br>5308: सूकरः पञ्च वर्षाणि दश वर्षाणि श्वाविधः। बिडालः पञ्च वर्षाणि दश वर्षाणि कुक्कुटः॥<br><br>5309: पिपीलकस्तु मासांस्त्रीन् कीट:स्यान्मासमेव तु। एतानासाद्य संसारान् कृमियोनौ प्रजायते॥<br><br>5310: तत्र जीवति मासांस्तु कृमियोनौ चतुर्दश। ततोऽधर्मक्षयं कृत्वा पुनर्जायति मानवः॥<br><br>5311: उपस्थिते विवाहे तु यज्ञे दानेऽपि वा विभो। मोहात् करोति यो विघ्नं स मृतो जायते कृमिः॥<br><br>5312: कृमिर्जीवति वर्षाणि दश पञ्च च भारत। अधर्मस्य क्षयं कृत्वा ततो जायति मानवः॥<br><br>5313: पूर्वं दत्त्वा तु यः कन्यां द्वितीये दातुमिच्छति। सोऽपि राजन् मृतो जन्तुः कृमियोनौ प्रजायते॥<br><br>5314: तत्र जीवति वर्षाणि त्रयोदश युधिष्ठिर। अधर्मसंक्षये युक्तस्ततो जायति मानवः॥<br><br>5315: देवकार्यमकृत्वा तु पितृकार्यमथापि वा। अनिर्वाप्य समश्चन् वै मृतो जायति वायसः॥<br><br>5316: वायसः शतवर्षाणि ततो जायति कुक्कुटः। जायते व्यालकश्चापि मासं तस्मात् तु मानुषः॥<br><br>5317: ज्येष्ठं पितृसमं चापि भ्रातरं योऽवमन्यते। सोऽपि मृत्युमुपागम्य क्रौञ्चयोनौ प्रजायते॥<br><br>5318: क्रौञ्चो जीवति वर्षे तु ततो जायति चीरकः। ततो निधनमापन्नो मानुषत्वमुपाश्नुते॥<br><br>5319: वृषलो ब्राह्मणीं गत्वा कृमियोनौ प्रजायते। ततः सम्प्राप्य निधनं जायते सूकरः पुनः॥<br><br>5320: सूकरो जातमात्रस्तु रोगेण म्रियते नृप। श्वा ततो जायते मूढः कर्मणा तेन पार्थिव॥<br><br>5321: श्वा भूत्वा कृतकर्माऽसौ जायते मानुषस्ततः। तत्रापत्यं समुत्पाद्य मृतो जायति मूषिकः॥<br><br>5322: कृतघ्नस्तु मृतो राजन् यमस्य विषयं गतः। यमस्य पुरुषैः क्रुद्धैर्वधं प्राप्नोति दारुणम्॥<br><br>5323: दण्डं समुन्दरं शूलमग्निकुम्भं च दारुणम्। असिपत्रवनं घोरवालुकं कूटशाल्मलीम्॥<br><br>5324: एताश्चान्याश्च बह्वीश्च यमस्य विषयं गतः। यातनाः प्राप्य तत्रोग्रास्ततो वध्यति भारत॥<br><br>5325: ततो हतः कृतघ्नः स तत्रोग्रैर्भरतर्षभ। संसारचक्रमासाद्य कृमियोनौ प्रजायते॥<br><br>5326: कृमिर्भवति वर्षाणि दश पञ्च च भारत। ततो गर्भं समासाद्य तत्रैव म्रियते शिशुः॥<br><br>5327: ततो गर्भशतैर्जन्तुर्बहुभिः सम्प्रद्यते। संसारांश्च बहून् गत्वा ततस्तिर्यक्षु जायते॥<br><br>5328: ततो दुःखमनुप्राप्य बहु वर्षगणानिह। अपुनर्भवसंयुक्तस्तत: कूर्मः प्रजायते॥<br><br>5329: दधि हत्वा बकश्चापि प्लवो मत्स्यानसंस्कृतान्। चोरयित्वा तु दुर्बुद्धिर्मधु दंशः प्रजायते॥<br><br>5330: फलं वा मूलकं हृत्वा अपूपं वा पिपीलिकाः। चोरयित्वा च निष्पावं जायते हलगोलकः॥<br><br>5331: पायसं चोरयित्वा तु तित्तिरित्वमवाप्नुते। हृत्वा पिष्टमयं पूपं कुम्भोलूकः प्रजायते॥<br><br>5332: अयो हत्वा तु दुर्बुद्धिर्वायसो जायते नरः। कांस्यं हत्वा तु दुर्बुद्धिरेरितो जायते नरः॥<br><br>5333: राजतं भाजनं हृत्वा कपोतः सम्प्रजायते। हृत्वा तु काञ्चनं भाण्डं कृमियोनौ प्रजायते॥<br><br>5334: पत्रोर्णं चोरयित्वा तु कृकलत्वं निगच्छति। कौशिकं तु ततो हत्वा नरो जायति वर्तकः॥<br><br>5335: अंशुकं चोरयित्वा तु शुको जायति मानवः। चोरयित्वा दुकूलं तु मृतो हंसः प्रजायते॥<br><br>5336: क्रौञ्चः कासिकं हृत्वा मृतो जायति मानवः। चोरयित्वा नरः पटें त्वाविकं चैव भारत॥<br><br>5337: क्षौमं च वस्त्रमादाय शशो जन्तुः प्रजायते। वर्णान् हृत्वा तु पुरुषो मृतो जायति बर्हिणः॥<br><br>5338: हृत्वा रक्तानि वस्त्राणि जायते जीवजीवकः। वर्णकादींस्तथा गन्धांश्चोरयित्वेह मानवः॥<br><br>5339: छुच्छन्दरित्वमाप्नोति राजञ्लोभपरायणः। तत्र जीवति वर्षाणि ततो दश च पञ्च च॥<br><br>5340: अधर्मस्य क्षयं गत्वा ततो जायति मानुषः। चोरयित्वा पयश्चापि बलाका सम्प्रजायते॥<br><br>5341: यस्तु चोरयते तैलं नरो मोहसमन्वितः। सोऽपि राजन् मृतो जन्तुस्तैलपायी प्रजायते॥<br><br>5342: अशस्त्रं पुरुषं हत्वा सशस्त्र: पुरुषाधमः। अर्थार्थी यदि वा वैरी स मृतो जायते खरः॥<br><br>5343: खरो जीवति वर्षे द्वे ततः शस्त्रेण वध्यते। स मृतो मृगयोनौ तु नित्योद्विग्नोऽभिजायते॥<br><br>5344: अधर्मस्य क्षयं कृत्वा मृगो वध्यति शस्त्रेण गते संवत्सरे तु सः। हतो मृगस्ततो मीनः सोऽपि जालेन बध्यते॥<br><br>5345: मासे चतुर्थे सम्प्राप्ते श्वापदः सम्प्रजायते। श्वापदो दश वर्षाणि द्वीपी वर्षाणि पञ्च च॥<br><br>5346: ततस्तु निधनं प्राप्तः कालपर्यायचोदितः। ततो जायति मानुषः॥<br><br>5347: स्त्रियं हत्वा तु दुर्बुद्धिर्यमस्य विषयं गतः। बहून् क्लेशान् समासाद्य संसारांश्चैव विंशतिम्॥<br><br>5348: ततः पश्चान्महाराज कृमियोनौ प्रजायते। कृमिर्विंशतिवर्षाणि भूत्वा जायति मानुषः॥<br><br>5349: भोजनं चोरयित्वा तु मक्षिका जायते नरः। मक्षिकासंघवशगो बहून् मासान् भवत्युता। ११९ । । ततः पापक्षयं कृत्वा मानुषत्वमवाप्नुते। धान्यं हत्वा तु पुरुषो लोमशः सम्प्रजायते॥<br><br>5350: तथा पिण्याकसम्मिश्रमशनं चोरयेन्नरः। स जायते बभ्रुसमो दारुणो मूषिको नरः॥<br><br>5351: दशन् वै मानुषान्नित्यं पापात्मा स विशाम्पते। घृतं हृत्वा तु दुर्बुद्धिः काकमद्गुः प्रजायते॥<br><br>5352: मत्स्यमांसमथो हृत्वा काको जायति दुर्मतिः। लवणं चोरयित्वा तु चिरिकाकः प्रजायते॥<br><br>5353: विश्वासेन तु निक्षिप्तं यो विनिहोति मानवः। स गतायुर्नरस्तात मत्स्ययोनौ प्रजायते॥<br><br>5354: मत्स्ययोनिमनुप्राप्य मृतो जायति मानुषः। मानुषत्वमनुप्राप्य क्षीणायुरुपपद्यते॥<br><br>5355: पापानि तु नराः कृत्वा तिर्यग् जायन्ति भारत। न चात्मनः प्रमाणं ते धर्मे जानन्ति किंचन॥<br><br>5356: ये पापानि नराः कृत्वा निरस्यन्ति व्रतैः सदा। सुखदुःखसमायुक्ता व्यथितास्ते भवन्त्युत॥<br><br>5357: असंवासाः प्रजायन्ते म्लेच्छाश्चापि न संशयः। नराः पापसमाचारा लोभमोहसमन्विताः॥<br><br>5358: वर्जयन्ति च पापानि जन्मप्रभृति ये नराः। अरोगा रूपवन्तस्ते धनिनश्च भवन्त्युत॥<br><br>5359: स्त्रियोऽप्येतेन कल्पेन कृत्वा पापमवाप्नुयुः। एतेषामेव जन्तूनां भार्यात्वमुपयान्ति ताः॥<br><br>5360: परस्वहरणे दोषाः सर्व एव प्रकीर्तिताः। एतद्धि लेशमात्रेण कथितं ते मयाऽनद्य॥<br><br>5361: अपरस्मिन् कथायोगे भूयः श्रोष्यसि भारत। एतन्मया महाराज ब्रह्मणो वदतः पुरा॥<br><br>5362: सुरर्षीणां श्रुतं मध्ये पृष्टश्चापि यथातथम्। मयापि तच्च कार्थेन यथावदनुवर्णितम्। एतच्छुत्वा महाराज धर्मे कुरु मनः सदा॥<br><br>5363: युधिष्ठिर उवाच अर्धमस्य गतिर्ब्रह्मन् कथिता मे त्वयाऽनघ। धर्मस्य तु गतिं श्रोतुमिच्छामि वदतां वर॥<br><br>5364: कृत्वा कर्माणि पापानि कथं यान्ति शुभां गतिम्। कर्मणा च कृतेनेह केन यान्ति शुभां गतिम्॥<br><br>5365: बृहस्पतिरुवाच कृत्वा पापानि कर्माणि अधर्मवशमागतः। मनसा विपरीतेन निरयं प्रतिपद्यते॥<br><br>5366: मोहादधर्मं यः कृत्वा पुनः समनुतप्यते। मन:समाधिसंयुक्तो न स सेवेते दुष्कृतम्॥<br><br>5367: यथा यथा मनस्तस्य दुष्कृतं कर्म गर्हते। तथा तथा शरीर तु तेनाधर्मेण मुच्यते॥<br><br>5368: यदि व्याहरते राजन् विप्राणां धर्मवादिनाम्। ततोऽधर्मकृतात् क्षिप्रमवादात् प्रमुच्यते॥<br><br>5369: यथा यथा नरः सम्यगधर्ममनुभाषते। समाहितेन मनसा विमुच्येत तथा तथा। भुजङ्ग इव निर्मोकात् पूर्वमुक्ताज्जरान्वितात्॥<br><br>5370: दत्त्वा विप्रस्य दानानि विविधानि समाहितः। मन:समाधिसंयुक्तः सुगति प्रतिपद्यते॥<br><br>5371: प्रदानानि तु वक्ष्यामि यानि दत्त्वा युधिष्ठिर। नरः कृत्वाप्यकार्याणि ततो धर्मेण युज्यते॥<br><br>5372: सर्वेषामेव दानानामन्नं श्रेष्ठमुदाहृतम्। पूर्वमन्नं प्रदातव्यमृजुना धर्ममिच्छता॥<br><br>5373: प्राणा ह्यन्नं मनुष्याणां तस्माज्जन्तुश्च जायते। अन्ने प्रतिष्ठितो लोकस्तस्मादनं प्रशस्यते॥<br><br>5374: अन्नमेव प्रशंसन्ति देवर्षिपितृमानवाः। अन्नस्य हि प्रदानेन रन्तिदेवो दिवं गतः॥<br><br>5375: न्यायलब्धं प्रदातव्यं द्विजातिभ्योऽन्नमुत्तमम्। स्वाध्यायं समुपेतेभ्यः प्रहृष्टेनान्तरात्मना॥<br><br>5376: यस्य ह्यन्नमुपाश्नन्ति ब्राह्मणानां शतं दशं। हृष्टेन मनसा दत्तं न स तिर्यग्गतिर्भवेत्॥<br><br>5377: ब्राह्मणानां सहस्राणि दश भोज्य नरर्षभ। नरोऽधर्मात् प्रमुच्येत योगेष्वभिरतः सदा॥<br><br>5378: भैक्ष्येणान्नं समाहृत्य विप्रो वेदपुरस्कृतः। स्वाध्यायनिरते विप्रे दत्त्वेह सुखमेधते॥<br><br>5379: अहिंसन् ब्राह्मणस्वानि न्यायेन परिपाल्य च। क्षत्रियस्तरसा प्राप्तमन्नं यो वै प्रयच्छति॥<br><br>5380: द्विजेभ्यो वेदवृद्धेभ्यः प्रयत: सुसमाहितः। तेनोपोहति धर्मात्मन् दुष्कृतं कर्म पाण्डव॥<br><br>5381: षड्भागपरिशुद्धं च कृपेर्भागमुपार्जितम्। वैश्यो ददद् द्विजातिभ्यः पापेभ्यः परिमुच्यते॥<br><br>5382: अवाप्य प्राणसंदेहं कार्कश्येन समार्जितम्। अन्नं दत्त्वा द्विजातिभ्यः शूद्रः पापात्प्रमुच्यते॥<br><br>5383: औरसेन बलेनान्नमर्जयित्वाविहिंसकः। यः प्रयच्छति विप्रेभ्यो न स दुर्गाणि पश्यति॥<br><br>5384: न्यायेनैवाप्तमन्नं तु नरो हर्षसमन्वितः। द्विजेभ्यो वेदवृद्धेभ्यो दत्त्वा पापात् प्रमुच्यते॥<br><br>5385: अन्नपूर्जस्करं लोके दत्त्वोर्जस्वी भवेन्नरः। सतां पन्थानमावृत्य सर्वपापैः प्रमुच्यते॥<br><br>5386: दानवद्भिः कृतः पन्था येन यान्ति मनीषिणः। ते हि प्राणस्य दातारस्तेभ्यो धर्मः सनातनः॥<br><br>5387: सर्वावस्थं मनुष्येण न्यायेनान्नमुपार्जितम्। कार्यं पात्रागतं नित्यमन्नं हि परमा गतिः॥<br><br>5388: अन्नस्य हि प्रदानेन नरो रौद्रं न सेवते। तस्मादन्नं प्रदातव्यमन्यायपरिवर्जितम्॥<br><br>5389: यतेद् ब्राह्मणपूर्वं हि भोक्तुमन्नं गृही सदा। अवन्ध्यं दिवसं कुर्यादन्नदानेन मानवः॥<br><br>5390: भोजयित्वा दशशतं नरो वेदविदां नृप। न्यायविद्धर्मविदुषामितिहासविदां तथा॥<br><br>5391: न याति नरकं घोरं संसारांश्च न सेवते। सर्वकामसमायुक्तः प्रेत्य चाप्यश्नुते सुखम्॥<br><br>5392: एवं खलु समायुक्तो रमते विगतज्वरः। रूपवान् कीर्तिमांश्चैव धनवांश्चोपपद्यते॥<br><br>5393: एतत् ते सर्वमाख्यातमन्नदानफलं महत्। मूलमेतत् तु धर्माणां प्रदानानां च भारता॥<br><br>5394: युधिष्ठिर उवाच अहिंसा वैदिकं कर्म ध्यानमिन्द्रियसंयमः। तपोऽथ गुरुशुश्रूषा किं श्रेयः पुरुषं प्रति॥<br><br>5395: बृहस्पति रुवाच सर्वाण्येतानि धाणि पृथग्द्वाराणि सर्वशः। शृणु संकीर्त्यमानानि षडेव भरतर्षभ॥<br><br>5396: हन्त निःश्रेयसं जन्तोरहं वक्ष्याम्यनुत्तमम्। अहिंसापाश्रयं धर्मं यः साधयति वै नरः॥<br><br>5397: त्रीन् दोषान् सर्वभूतेषु निधाय पुरुषः सदा। कामक्रोधौ च संयम्य ततः सिद्धिमवाप्नुते॥<br><br>5398: अहिंसकानि भूतानि दण्डेन विनिहन्ति यः। आत्मनः सुखमन्विच्छन् स प्रेत्य न सुखी भवेत्॥<br><br>5399: आत्मोपमस्तु भूतेषु यो वै भवति पुरुषः। न्यस्तदण्डो जितक्रोधः स प्रेत्य सुखमेधते॥<br><br>5400: सर्वभूतात्मभूतस्य सर्वभूतानि पश्यतः। देवाऽपि मार्गे मुह्यन्ति अपदस्य पदैषिणः॥<br><br>5401: न तत् परस्य संदध्यात् प्रतिकूलं यदात्मनः। एष संक्षेपतो धर्मः कामादन्यः प्रवर्तते॥<br><br>5402: प्रत्याख्याने च दाने च सुखदुःखे प्रियाप्रिये। आत्मौपम्येन पुरुषः प्रमाणमधिगच्छति॥<br><br>5403: यथाऽपरः प्रक्रमते परेषु तथापरे प्रक्रमन्ते परस्मिन्। तथैव तेऽस्तूपमा जीवलोके यथा धर्मो नैपुणेनोपदिष्ट॥<br><br>5404: वैशम्पायन उवाच इत्युक्त्वा तं सुरगुरुर्धर्मराज युधिष्ठिरम्। दिवमाचक्रमे धीमान् पश्यतामेव नस्तदा॥<br><br>5405: वैशम्पायन उवाच ततो युधिष्ठिरो राजा शरतल्पे पितामहम्। पुनरेव महातेजाः पप्रच्छ वदतां वरः॥<br><br>5406: युधिष्ठिर उवाच ऋषयो ब्राह्मणा देवाः प्रशंसन्ति महामते। अहिंसालक्षणं धर्म वेदप्रामाण्यदर्शनात्॥<br><br>5407: कर्मणा मनुजः कुर्वन् हिंसा पार्थिवसत्तम। वाचा च मनसा चैव कथं दुःखात् प्रमुच्यते॥<br><br>5408: भीष्म उवाच चतुर्विधेयं निर्दिष्टा ह्यहिंसा ब्रह्मवादिभिः। एकैकतोऽपि विभ्रष्टा न भवत्यरिसूदन॥<br><br>5409: यथा सर्वश्चतुष्याद् वै त्रिभिः पादै तिष्ठति। तथैवेयं महीपाल कारणैः प्रोच्यते त्रिभिः॥<br><br>5410: यथा नागपदेऽन्यानि पदानि पदगामिनाम्। सर्वाण्येवापिधीयन्ते पदजातानि कौञ्जरे॥<br><br>5411: एवं लोकेष्वहिंसा तु निर्दिष्टा धर्मतः पुरा। कर्मणा लिप्यते जन्तुर्वाचा च मनसापि च॥<br><br>5412: पूर्वं तु मनसा त्यक्त्वा तथा वाचाऽथ कर्मणा। न भक्षयति सो मांसं त्रिविधं स विमुच्यते॥<br><br>5413: विकारणं तु निर्दिष्टं श्रूयते ब्रह्मवादिभिः। मनो वाचि तथाऽऽस्वादे दोषा ह्येषु प्रतिष्ठिताः॥<br><br>5414: न भक्षयन्त्यतो मांसं तपोयुक्ता मनीषिणः। दोषांस्तु भक्षणे राजन् मांसस्येह निबोध मे॥<br><br>5415: पुत्रमांसोपमं जानन् खादते योऽविचक्षणः। मांसं मोहसमायुक्तः पुरुषः सोऽधमः स्मृतः॥<br><br>5416: पितृमातृसमायोगे पुत्रत्वं जायते यथा। हिंसां कृत्वावशः पापो भूयिष्ठं जायते तथा॥<br><br>5417: रसं च प्रतिजिह्वाया ज्ञानं प्रज्ञायते यथा। तथा शास्त्रत्रेषु नियतं रागो ह्यास्वादिताद् भवेत्॥<br><br>5418: संस्कृतासंस्कृताः पक्वा लवणालवणास्तथा। प्रजायन्ते यथा भावास्तथा चित्तं निरुध्यते॥<br><br>5419: भेरीमृदङ्गशब्दांश्च तन्त्रीशब्दांश्च पुष्कलान्। निषेविष्यन्ति वै मन्दा मांसभक्षाः कथं नराः॥<br><br>5420: अचिन्तितमनिर्दिष्टमसंकल्पितमेव च। रसवृद्ध्याभिभूता ये प्रशंसन्ति फलार्थिनः॥<br><br>5421: प्रशंसा ह्येव मांसस्य दोषकर्मफलान्विता॥<br><br>5422: जीवितं हि परित्यज्य बहवः साधवो जनाः। स्वमासैः परमांसानि परिपाल्य दिवं गताः॥<br><br>5423: एवमेषा महाराज चतुर्भिः कारणैर्वृता। अहिंसा तव निर्दिष्टा सर्वधर्मानुसंहिता॥<br><br>5424: युधिष्ठिर उवाच अहिंसा परमो धर्म इत्युक्तं बहुशस्त्वया। जातो नः संशयो धर्मे मांसस्य परिवर्जने। दोषो भक्षयतः कः स्यात् कश्चाभक्षयतो गुणः॥<br><br>5425: हत्वा भक्षयतो वापि परेणोपहतस्य वा। हन्याद् वा यः परस्यार्थं क्रीत्वा वा भक्षयेन्नरः॥<br><br>5426: एतदिच्छामि तत्त्वेन कथ्यमानं त्वयानघ। निश्चयेन चिकीर्षामि धर्ममेतं सनातनम्॥<br><br>5427: कथमायुरवाप्नोति कथं भवति सत्त्ववान्। कथमव्यङ्गतामेति लक्षण्यो जायते कथम्॥<br><br>5428: भीष्म उवाच मांसस्याभक्षणाद् राजन् यो धर्मः कुरुनन्दन। तन्मे शृणु यथातत्त्वं यथास्य विधिरुत्तमः॥<br><br>5429: रूपमव्यङ्गतामायुर्बुद्धिं सत्त्वं बलं स्मृतिम्। प्राप्तुकामैनरैहिंसा वर्जिता वै महात्मभिः॥<br><br>5430: ऋषीणामत्र संवादो बहुशः कुरुनन्दन। बभूव तेषां तु मतं यत् तच्छृणु युधिष्ठिर। ॥<br><br>5431: यो यजेताश्वमेधेन मासि मासि यतव्रतः। वर्जयेन्मधु मांसं च सममेतद् युधिष्ठिर॥<br><br>5432: सप्तर्षयो वालखिल्यास्तथैव च मरीचिपाः। अमांसभक्षणं राजन् प्रशंसन्ति मनीषिणः॥<br><br>5433: न भक्षयति यो मांसं न च हन्यान्न घातयेत्। तन्मित्रं सर्वभूतानां मनुः स्वायम्भुवोऽब्रवीत्॥<br><br>5434: अधृष्यः सर्वभूतानां विश्वास्यः सर्वजन्तुषु। साधूनां सम्मतो नित्यं भवेन्मांसं विवर्जयन्॥<br><br>5435: स्वमांसं परमांसेन यो वर्धयितुमिच्छति। नारदः प्राह धर्मात्मा नियतं सोऽवसीदति॥<br><br>5436: ददाति यजते चापि तपस्वी च भवत्यपि। मधुमांसनिवृत्त्येति प्राहु चैवं बृहस्पतिः॥<br><br>5437: मासि मास्यश्वमेधेन यो यजेत शतं समाः। न खादति च यो मांसं सममेतन्मतं मम॥<br><br>5438: सदा यजति सत्रेण सदा दानं प्रयच्छति। सदा तपस्वी भवति मधुमांसविवर्जनात्॥<br><br>5439: सर्वे वेदा न तत् कुर्युः सर्वे यज्ञाश्च भारत। यो भक्षयित्वा मांसानि पश्चादपि निवर्तते॥<br><br>5440: दुष्करं च रसज्ञाने मांसस्य परिवर्जनम्। चर्तुं व्रतमिदं श्रेष्ठं सर्वप्राण्यभयप्रदम्॥<br><br>5441: सर्वभूतेषु यो विद्वान् ददात्यभयदक्षिणाम्। दाता भवति लोके स प्राणानां नात्र संशयः॥<br><br>5442: एवं वै परमं धर्मे प्रशंसन्ति मनीषिणः। प्राणा यथाऽऽत्मनोऽभीष्टा भूतानामपि वै तथा॥<br><br>5443: आत्मौपम्येन मन्तव्यं बुद्धिमद्भिः कृतात्मभिः। मृत्युतो भयमस्तीति विदुषां भूतिमिच्छताम्॥<br><br>5444: किं पुनर्हन्यमानानां तरसा जीवितार्थिनाम्। अरोगाणामपापानां पापैराँसोपजीविभिः॥<br><br>5445: तस्माद् विद्धि महाराज मांसस्य परिवर्जनम्। धर्मस्यायतनं श्रेष्ठं स्वर्गस्य च सुखस्य च॥<br><br>5446: अहिंसा परमो धर्मस्तथाहिंसा परं तपः। अहिंसा परमं सत्यं यतो धर्मः प्रवर्तते। ॥<br><br>5447: न हि मांसं तृणात् काष्ठादुपलाद् वापि जायते। हत्वा जन्तुं ततो मांसं तस्माद् दोषस्तु भक्षणे॥<br><br>5448: स्वाहास्वधामृतभुजो देवाः सत्यार्जवप्रियाः। क्रव्यादान् राक्षसान् विद्धि जिह्मानृत परायणान्। । २५। कान्तारेप्वथ घोरेषु दुर्गेषु गहनेषु च। रात्रावहनि संध्यासु चत्वरेषु सभासु च॥<br><br>5449: उद्यतेषु च शस्त्रेषु मृगव्यालभयेषु च। अमांसभक्षणे राजन् भयमन्यैर्न गच्छति॥<br><br>5450: शरण्यः सर्वभूतानां विश्वास्यः सर्वजन्तुषु। अनुद्वेगकरो लोके च चाप्युद्विजते सदा॥<br><br>5451: यदि चेत् खादको न स्यान्न तदा घातको भवेत्। घातकः खादकार्थाय तद् घातयति वै नरः॥<br><br>5452: अभक्ष्यमेतदिति वै इति हिंसा निवर्तते। खादकार्थमतो हिंसा मृगादीनां प्रवर्तते॥<br><br>5453: यस्माद् प्रसति चैवायुर्हिसकानां महाद्युते। तस्माद् विवजयेन्मांसं य इच्छेद् भूतिमात्मनः॥<br><br>5454: त्रातारं नाधिगच्छन्ति रौद्राः प्राणिविहिंसकाः। उद्वेजनीया भूतानां यथा व्यालमृगास्तथा॥<br><br>5455: लोभाद् वा बुद्धिमोहाद् वा बलवीर्यार्थमेव च। संसर्गादथ पापानामधर्मरुचिता नृणाम्॥<br><br>5456: स्वमांसं परमांसेन यो वर्धयितुमिच्छति। उद्विग्नवासो वसति यत्र यत्राभिजायते॥<br><br>5457: धन्यं यशस्यमायुष्यं स्वर्ये स्वस्त्ययनं महत्। मांसस्याभक्षणं प्राहुर्नियताः परमर्षयः॥<br><br>5458: इदं तु खलु कौन्तेय श्रुतमासीत् पुरा मया। मार्कण्डेयस्य वदतो ये दोषा मांसभक्षणे॥<br><br>5459: यो हि खादति मांसानि प्राणिनां जीवितैषिणाम्। हतानां वा मृतानां वा यथा हन्ता तथैव सः॥<br><br>5460: धनेन क्रयिको हन्ति खादचोपभोगतः। घातको वधबन्धाभ्यामित्येष त्रिविधो वधः॥<br><br>5461: अखादन्ननुमोदंश्च भावदोषेण मानवः। योऽनुमोदति हन्यन्तं सोऽपि दोषेण लिप्यते॥<br><br>5462: अधृष्यः सर्वभूतानामायुष्मान् निरुजः सदा। भवत्यभक्षयन् मांसं दयावान् प्राणिनामिह॥<br><br>5463: हिरण्यदानैर्गोदानैर्भूमिदानैश्च सर्वशः। मांसस्याभक्षणे धर्मो विशिष्ट इति नः श्रुतिः॥<br><br>5464: खादकस्य कृते जन्तून् यो हन्यात् पुरुषाधमः। महादोषतरस्तत्र घातको न तु खादकः॥<br><br>5465: इज्यायज्ञश्रुतिकृतैर्यो मागैरबुधोऽधमः। हन्याज्जन्तून् मांसगृध्नुः स वै नरकभाड्नरः॥<br><br>5466: भक्षयित्वापि यो मांसं पश्चादपि निवर्तते। तस्यापि सुमहान् धर्मो यः पापाद् विनिवर्तते॥<br><br>5467: आहर्ता चानुमन्ता च विशस्ता क्रयविक्रयी। संस्कर्ता चापभोक्ता च खादकाः सर्व एव ते॥<br><br>5468: इदमन्यत्तु वक्ष्यामि प्रमाणं विधिनिर्मितम्। पुराणमृषिभिर्जुष्टं वेदेषु परिनिष्ठितम्॥<br><br>5469: प्रवृत्तिलक्षणो धर्मः प्रजार्थिभिरुदाहृतः। यथोक्तं राजशार्दूल न तु तन्मोक्षकाक्षिणाम्॥<br><br>5470: य इच्छेत् पुरुषोऽत्यन्तमात्मानं निरुपद्रवम्। स वर्जयेत मांसानि प्राणिनामिह सर्वशः॥<br><br>5471: श्रूयते हि पुरा कल्पे नृणां व्रीहिपयः पशुः। येनायजन्त यज्वानः पुण्यलोकपरायणाः॥<br><br>5472: ऋषिभिः संशयं पृष्टो वसुश्चेदिपतिः पुरा। अभक्ष्यमपि मांसं यः प्राह भक्ष्यमिति प्रभा॥<br><br>5473: आकाशादवनि प्राप्तस्ततः स पृथिवीपतिः। एतदेव पुनश्चोक्त्वा विवेश धरणीतलम्॥<br><br>5474: इदं तु शृणु राजेन्द्र कीर्त्यमानं मयानध। अभक्षणे सर्वसुखं मांसस्य मनुजाधिप॥<br><br>5475: यस्तु वर्षशतं पूर्णे तपस्तप्येत सुदारुणम्। यश्चैव वर्जयेन्मांसं सममेतन्मतं मम॥<br><br>5476: कौमुदे तु विशेषेण शुक्लपक्षे नराधिप। वर्जयेन्मधुमांसानि धर्मो ह्यत्र विधीयते॥<br><br>5477: चतुरो वार्षिकान् मासान् यो मांसं परिवर्जयेत्। चत्वारि भद्राण्यवाप्नोति कीर्तिमायुर्यशोबलम्॥<br><br>5478: अथवा मासमेकं वै सर्व मांसान्यभक्षयन्। अतीत्य सर्वदुःखानि सुखं जीवेन्निरामयः॥<br><br>5479: वर्जयन्ति हि मांसानि मासश: पक्षशोऽपि वा। तेषां हिंसानिवृत्तानां ब्रह्मलोको विधीयते॥<br><br>5480: मांसं तु कौमुदं पक्षं वर्जितं पार्थ राजभिः। सर्वभूतात्मभूतस्थैर्विदितार्थपरावरैः॥<br><br>5481: नाभागेनाम्बरीषेण गयेन च महात्मना। आयुनाथानरण्येन दिलीपरघुपूरुभिः॥<br><br>5482: कीर्तवीर्यानिरुद्धाभ्यां नहुषेण ययातिना। नृगेण विष्वगश्वेन तथैव शशबिन्दुना॥<br><br>5483: युवनाश्वेन च तथा शिबिनौशीनरेण च। मुचुकुन्देन मान्धात्रा हरिश्चन्द्रेण वा विभो॥<br><br>5484: सत्यं वदत मासत्यं सत्यं धर्म: सनातनः। हरिश्चन्द्रश्चरति वै दिवि सत्येन चन्द्रवत्॥<br><br>5485: श्येनचित्रेण राजेन्द्र सोमकेन वृकेण च। रैवते रन्तिदेवेन बसुना सृञ्जयेन च॥<br><br>5486: एतैश्चान्यैश्च राजेन्द्र कृपेण भरतेन च। दुष्यन्तेन करूषेण रामालर्कनरैस्तथा॥<br><br>5487: विरूपाश्वेन निमिना जनकेन च धीमता। ऐलेन पृथुना चैव वीरसेनेन चैव ह॥<br><br>5488: इक्ष्वाकुणा शम्भुना च श्वेतेन सगरेण च। अजेन धुन्धुना चैव तथैव च सुबाहुना॥<br><br>5489: हर्यश्वेन च राजेन्द्र क्षुपेण भरतेन च। एतैश्चान्यैश्च राजेन्द्र पुरा मांसं न भक्षितम्॥<br><br>5490: ब्रह्मलोके च तिष्ठन्ति ज्वलमानाः श्रियान्विताः। उपास्यमाना गन्धर्वैः स्त्रीसहस्रसमन्विताः॥<br><br>5491: तदेतदुत्तमं धर्ममहिंसाधर्मलक्षणम्। ये चरन्ति महात्मानो नाकपृष्ठे वसन्ति ते॥<br><br>5492: मधु मांसं च ये नित्यं वर्जयन्तीह धार्मिकाः। जन्मप्रभृति मद्यं च सर्वे ते मुनयः स्मृताः॥<br><br>5493: इमं धर्मममांसादं यश्चरेच्छावयीत वा। अपि चेत् सुदुराचारो न जातु निरयं व्रजेत्॥<br><br>5494: पठेद् वा य इदं राजञ्छृणुयाद् वाप्यभीक्ष्णशः। अमांसभक्षणविधि पवित्रमृषिपूजितम्॥<br><br>5495: विमुक्तः सर्वपापेभ्यः सर्वकामैर्महीयते। विशिष्टतां ज्ञातिषु च लभते नात्र संशयः॥<br><br>5496: आपनश्चापदो मुच्येद् बद्धो मुच्येत बन्धनात्। मुच्येत्तथाऽऽतुरो रोगाद् दुःखान्मुच्येत दुःखितः। । तिर्यग्योनि न गच्छेत रूपवांश्च भवेन्नरः। ऋद्धिमान् वै कुरुश्रेष्ठ प्राप्नुयाच्च महद् यशः॥<br><br>5497: एतत्ते कथितं राजन् मांसस्य परिवर्जने। प्रवृत्तौ च निवृत्तौ च विधानमृषिनिर्मितम्॥<br><br>5498: युधिष्ठिर उवाच इमे वै मानवा लोके नृशंसा मांसगृद्धिनः। विसृज्य विविधान् भक्ष्यान् महारक्षोगणा इव॥<br><br>5499: अपूपान् विविधाकाराशाकानि विविधानि च। खाण्डवान् रसयोगान्न तथेच्छन्ति यथाऽऽमिषम्॥<br><br>5500: तत्र मे बुद्धिरत्रैव विषये परिमुह्यते। न मन्ये रसतः किञ्चिन्मांसतोऽस्तीति मे किञ्चन॥<br><br>5501: तदिच्छामि गुणाश्रोतुं मांसस्याभक्षणे प्रभो। भक्षणे चैव ये दोषास्तांश्चैव पुरुषर्षभ॥<br><br>5502: सर्वं तत्त्वेन धर्मज्ञ यथावदिह धर्मतः। किं च भक्ष्यमभक्ष्यं वा सर्वमेतद् वदस्व मे॥<br><br>5503: यथैतद् यादृशं चैव गुणा ये चास्य वर्जने। दोषा भक्षयतो येऽपि तन्मे ब्रूहि पितामह॥<br><br>5504: भीष्म उवाच एवमेतन्महाबाहो यथा वदसि भारत। न मांसात्परमं किञ्चिद्रसतो विद्यते भुवि॥<br><br>5505: क्षतक्षीणाभितप्तानां ग्राम्यधर्मरतात्मनाम्। अध्वना कर्शितानां च न मांसाद्विद्यते परम्॥<br><br>5506: सद्यो वर्धयति प्राणान् पुष्टिमय्यां दधाति च। न भक्ष्योऽभ्यधिकः कश्चिन्मांसादस्ति परंतप॥<br><br>5507: विवर्जिते तु बहवो गुणाः कौरवनन्दन। ये भवन्ति मनुष्याणां तान् ये निगदतः शृणु॥<br><br>5508: स्वमांसं परमांसेन यो वर्धयितुमिच्छति। नास्ति क्षुद्रतरस्तस्मात् स नृशंसतरो नरः॥<br><br>5509: न हि प्राणात् प्रियतरं लोके किंचन विद्यते। तस्माद् दयां नरः कुर्याद् यथाऽऽत्मनि तथा परे॥<br><br>5510: शुक्राच्च तात सम्भूतिर्मासस्येह न संशयः। भक्षणे तु महान् दोषो निवृत्त्या पुण्यमुच्यते॥<br><br>5511: विधिना वेददृष्टेन तद्भुक्त्वेह न दुष्यति। यत्रार्थ पशवः सृष्टा इत्यपि श्रूयते श्रुतिः॥<br><br>5512: अतोऽन्यथा प्रवृत्तानां राक्षसो विधिरुच्यते। क्षत्रियाणां तु यो दृष्टो विधिस्तमपि मे शृणु॥<br><br>5513: वीर्येणोपार्जितं मांसं यथा भुञ्जन्न दुष्यति। आरण्याः सर्वदैवत्याः सर्वशः प्रोक्षिता मृगाः॥<br><br>5514: अगस्त्येन पुरा राजन् मृगया येन पूज्यते। नात्मानमपरित्यज्य मृगया नाम विद्यते॥<br><br>5515: समतामुपसङ्गम्य भूतं हन्यन्ति हन्ति वा। अतो राजर्षयः सर्वे मृगयां यान्ति भारत॥<br><br>5516: न हि लिप्यन्ति पापेन न चैतत्पातकं विदुः। न ह्यतः सदृशं किंचिदिह लोके परत्र च। ॥<br><br>5517: यत् सर्वेष्विह भूतेषु दया कौरवनन्दन। न भयं विद्यते जातु नरस्येह दयावत:॥<br><br>5518: दयावतामिमे लोका: परे चापि तपस्विनाम्। अहिंसालक्षणो धर्म इति धर्मविदो विदुः॥<br><br>5519: यदहिंसात्मकं कर्म तत् कुर्यादात्मवान् नरः। पितृदैवतयज्ञेषु प्रोक्षितं हविरुच्यते॥<br><br>5520: अभयं सर्वमेतेभ्यो यो ददाति दयापरः। अभयं तस्य भूतानि ददतीत्यनुशुश्रुम॥<br><br>5521: क्षतं च स्खलितं चैव पतितं कृष्टमाहतम्। सर्वभूतानि रक्षन्ति समेषु विषमेषु च॥<br><br>5522: नैनं व्यालमृगा नन्ति न पिशाचा न राक्षसाः। मुच्यते भयकालेषु मोक्षयेद् यो भये परान्॥<br><br>5523: प्राणदानात् परं दानं न भूतं न भविष्यति। न ह्यात्मनः प्रियतरं किंचिदस्तीह निश्चितम्॥<br><br>5524: अनिष्टं सर्वभूतानां मरणं नाम भारत। मृत्युकाले हि भूतानां सद्यो जायति वेपथुः॥<br><br>5525: जातिजन्मजरादुःखैर्नित्यं संसारसागरे। जन्तवः परिवर्तन्ते मरणादुद्विजन्ति च॥<br><br>5526: गर्भवासेषु पच्यन्ते क्षाराम्लकटुकै रसैः। मूत्रस्वेदपुरीषाणां परुषैर्भृशदारुणैः॥<br><br>5527: जाताश्चाप्यवशास्तत्र च्छिद्यमानाः पुनः पुनः। पाच्यमानाश्च दृश्यन्ते विवशा मांसगृद्धिनः॥<br><br>5528: कुम्भीयाके च पच्यन्ते तां तां योनिमुपागताः। आक्रम्य मार्यमाणाश्च भ्राम्यन्ते वै पुनः पुनः॥<br><br>5529: नात्मनोऽस्ति प्रियतरः पृथिवीमनुसृत्य ह। तस्मात् प्राणिषु सर्वेषु दयावानात्मवान् भवेत्॥<br><br>5530: सर्वमांसानि यो राजन् यावज्जीवं न भक्षयेत्। स्वर्गे स विपुलं स्थानं प्राप्नुयानात्र संशयः॥<br><br>5531: ये भक्षयन्ति मांसानि भूतानां जीवितैषिणाम्। भक्ष्यन्ते तेऽपि भूतैस्तैरिति मे नास्ति संशयः॥<br><br>5532: मांसं भक्षयते यस्माद् भक्षयिष्ये तमप्यहम्। एतन्मांसस्य मांसत्वमनुबुद्ध्यस्व भारत। ॥<br><br>5533: घातको वध्यते नित्यं तथा वध्यति भक्षिता। आक्रोष्टा क्रुध्यते राजंस्तथा द्वेष्यत्वमाप्नुते॥<br><br>5534: येन येन शरीरेण यद्यत् कर्म करोति यः। तेन तेन शरीरेण तत्तत् फलमुपाश्नुते॥<br><br>5535: अहिंसा परमो धर्मस्तथाऽहिंसा परो दमः। अहिंसा परमं दानमहिंसा परमं तपः॥<br><br>5536: अहिंसा परमो यज्ञस्तथाहिंसा परं फलम्। अहिंसा परमं मित्रमहिंसा परमं सुखम्॥<br><br>5537: सर्वयज्ञेषु वा दानं सर्वतीर्थेपु वाऽऽप्लुतम्। सर्वदानफलं वापि नैतत्तुल्यमहिंसया॥<br><br>5538: अहिंस्रस्य तपोऽक्षय्यमहिंस्रो यजते सदा। अहिंस्रः सर्वभूतानां यथा माता यथा पिता॥<br><br>5539: एतत् फलमहिंसाया भूयश्च कुरुपुङ्गव। न हि शक्या गुणा वक्तुमपि वर्षशतैरपि॥<br><br>5540: युधिष्ठिर उवाच अकामाश्च सकामाश्च ये हताः स्म महामृधे। कां गतिं प्रतिपन्नास्ते तन्मे ब्रूहि पितामह॥<br><br>5541: दुःखं प्राणपरित्यागः पुरुषाणां महामृधे। जानासि त्वं महाप्राज्ञ प्राणत्यागं सुदुष्करम्॥<br><br>5542: समृद्धौ वासमृद्धौ वा शुभे वा यदि वाऽशुभे। कारणं तत्र में ब्रूहि सर्वज्ञो ह्यसि मे मतः॥<br><br>5543: भीष्म उवाच समृद्धौ वासमृद्धौ वा शुभे वा यदि वाऽशुभे। संसारेऽस्मिन् समायाताः प्राणिनः पृथिवीपते॥<br><br>5544: निरता येन भावेन तत्र मे शृणु कारणम्। सम्यक् चायमनुप्रश्नस्त्वयोक्तस्तु युधिष्ठिर॥<br><br>5545: अत्र ते वर्तयिष्यामि पुरावृत्तमिदं नृप। द्वैपायनस्य संवादं कीटस्य च युधिष्ठिर॥<br><br>5546: ब्रह्मभूतश्चरन् विप्रः कृष्णद्वैपायन: पुरा। ददर्श कीटं धावन्तं शीघ्रं शकटवर्त्मनि॥<br><br>5547: गतिज्ञः सर्वभूतानां भाषाज्ञश्च शरीरिणाम्। सर्वज्ञः स तदा दृष्ट्वा कीटं वचनमब्रवीत्॥<br><br>5548: व्यास उवाच कीटसंत्रस्तरूपोऽसि त्वरितश्चैव लक्ष्यसे। क्व धावसि तदाचक्ष्व कुतस्ते भयमागतम्॥<br><br>5549: कीट उवाच शकटस्यास्य महतो घोषं श्रुत्वा भयं मम। आगतं वै महाबुद्धे स्वन एष हि दारुणः॥<br><br>5550: श्रूयते न च मां हन्यादिति ह्यस्मादपक्रमे। श्वसतां च शृणोम्येनं गोपुत्राणां प्रतोद्यताम्॥<br><br>5551: वहतां सुमहाभारं संनिकर्षे स्वनं प्रभो। नृणां च संवाहयतां श्रूयते विविधः स्वनः॥<br><br>5552: श्रोतुमस्मद्विधनैष न शक्यः कीटयोनिना। तस्मादतिक्रमाम्येष भयादस्मात् सुदारुणात्॥<br><br>5553: दुःखं हि मृत्युर्भूतानां जीवितं च सुदुर्लभम्। अतो भीत: पलायामि गच्छेयं नासुख सुखात्॥<br><br>5554: भीष्म उवाच इत्युक्तः स तु तं प्राह कुत: कीट सुखं तव। मरणं ते सुखं मन्ये तिर्यग्योनौ तु वर्तसे॥<br><br>5555: शब्दं स्पर्श रस गन्धं भोगांश्चोच्चवचान् बहून्। नाभिजानासि कीट त्वं श्रेयो मरणमेव ते॥<br><br>5556: कीट उवाच सर्वत्र निरतो जीव इतश्चापि सुखं मम। चिन्तयामि महाप्राज्ञ तस्मादिच्छामि जीवितुम्॥<br><br>5557: इहापि विषयः सर्वो यथादेहं प्रवर्तितः। मानुषाः स्थैर्यजाश्चैव पृथग्भोगा विशेषतः॥<br><br>5558: अहमासं मनुष्यो वै शूद्रो बहुधनः प्रभो। अब्रह्मण्यो नृशसंश्च कदर्यो वृद्धिजीवनः॥<br><br>5559: वाक्तीक्ष्णो निकृतिप्रज्ञो द्वेष्टा विश्वस्य सर्वशः। मिथ्याकृतोऽपि विधिना परस्वहरणे रतः॥<br><br>5560: भृत्यातिथिजनश्चापि गृहे पर्यशितो मया। मात्सर्यात् स्वादुकामेन नृशंसेन बुभुक्षता॥<br><br>5561: देवार्थं पितृयज्ञार्थमन्नं श्रद्धाऽऽहतं मया। न दत्तमर्थकामेन देयमन्नं पुरा किल॥<br><br>5562: गुप्तं शरणमाश्रित्य भयेषु शरणागताः। अकस्मात् ते मया त्यक्ता न त्राता अभयैषिणः॥<br><br>5563: धनं धान्यं प्रियान् दारान् यानं वासस्तथाद्भुतम्। श्रियं दृष्ट्वा मनुष्याणामसूयामि निरर्थकम्॥<br><br>5564: ईष्र्युः परसुखं दृष्ट्वा अन्यस्य च बुभूषकः। त्रिवर्गहन्ता चान्येषामात्मकामानुवर्तकः॥<br><br>5565: नृशंसगुणभूयिष्ठं पुरा कर्म कृतं मया। स्मृत्वा तदनुतप्येऽहं हित्वा प्रियमिवात्मजम्॥<br><br>5566: शुभानां नाभिजानामि कृतानां कर्मणां फलम्। माता च पूजिता वृद्धा ब्राह्मणश्चार्चितो मया। ॥<br><br>5567: सकृज्जातिगुणोपेतः सङ्गत्या गृहमागतः। अतिथिः पूजितो ब्रह्मस्तेन मां नाजहात् स्मृतिः॥<br><br>5568: कर्मणा पुनरेवाहं सुखमागामि लक्षये। तच्छ्रोतुमहमिच्छामि त्वत्तः श्रेयस्तपोधन॥<br><br>5569: व्यास उवाच शुभेन कर्मणा यद्वै तिर्यग्योनौ न मुह्यसे। ममैव कीट तत् कर्म येन त्वं न प्रमुह्यसे॥<br><br>5570: अहं त्वां दर्शनादेव तारयामि तपोबलात्। तपोबलाद्धि बलवद् बलमन्यन्न विद्यते॥<br><br>5571: जानामि पापैः स्वकृतैर्गतं त्वां कीट कीटताम्। अवाप्स्यसि पुनर्धर्मं धर्मं तु यदि मन्यसे॥<br><br>5572: कर्म भूमिकृतं देवा भुञ्जते तिर्यगाश्च ये। धर्मोऽपि हि मनुष्येषु कामार्थश्च तथा गुणाः॥<br><br>5573: वाग्बुद्धिपाणिपादैश्च व्यपेतस्य विपश्चितः। किं हास्यति मनुष्यस्य मन्दस्यापि हि जीवतः॥<br><br>5574: जीवन् हि कुरुते पूजां विप्राय: शशिसूर्ययोः। ब्रुवन्नपि कथां पुण्यां तत्र कीट त्वमेष्यसि॥<br><br>5575: गुणभूतानि भूतानि तत्र त्वमुपभोक्ष्यसे। तत्र तेऽहं विनेष्यामि ब्रह्म त्वं यत्र वैष्यसि॥<br><br>5576: स तथेति प्रतिश्रुत्य कीटो वर्त्मन्यतिष्ठत। शकटो व्रजंश्च सुमहानागतश्च यदृच्छया॥<br><br>5577: चक्राक्रमेण भिन्नश्च कीट: प्राणान् मुमोच हा सम्भूतः क्षत्रियकुले प्रसादादमितौजसः॥<br><br>5578: तमृषि द्रष्टुमगमत् सर्वास्वन्यासु योनिषु। वाविन्द्रोधावरहाणां तथैव मृगपक्षिणाम्॥<br><br>5579: वपाकशूद्रवैश्यानां क्षत्रियाणां च योनिषु। एवमाभाष्य ऋषिणा सत्यवादिना। प्रतिस्मृत्याथ जग्राह पादौ मूर्ध्नि कृताञ्जलिः॥<br><br>5580: कीट उवाच इदं तदतुलं स्थानमीप्सितं दशभिर्गुणैः। यदहं प्राप्य कीटत्वमागतो राजपुत्रताम्॥<br><br>5581: वहन्ति मामतिबला: कुञ्जरा हेममालिनः। स्यन्दनेषु च काम्बोजा युक्ताः परमवाजिनः॥<br><br>5582: उष्ट्राश्वतरयुक्तानि यानानि च वहन्ति माम्। सबान्धवः सहामात्यश्चाश्नामि पिशितौदनम्॥<br><br>5583: गृहेषु स्वनिवासेषु सुखेषु शयनेषु च। वराहेषु महाभाग स्वपामि च सुपूजितः॥<br><br>5584: सर्वेष्वपररात्रेषु सूतमागधबन्दिनः। स्तुवन्ति मां यथा देवा महेन्द्रं प्रियवादिनः॥<br><br>5585: प्रसादात् सत्यसंधस्य भवतोऽमिततेजसः। यदहं कीटतां प्राप्य सम्प्राप्तो राजपुत्रताम्॥<br><br>5586: नमस्तेऽस्तु महाप्राज्ञ किं करोमि प्रशाधि माम्। त्वत्तपोबलनिर्दिष्टमिदं ह्यधिगतं मया॥<br><br>5587: व्यास उवाच अर्चितोऽहं त्वया राजन् वाग्भिरद्य यदृच्छया। अद्य ते कीटतां प्राप्य स्मृतिर्जाता जुगुप्सिता॥<br><br>5588: न तु नाशोऽस्ति पापस्य यस्त्वयोपचितः पुरा। शूद्रेणार्थप्रधानेन नृशंसेनाततायिना॥<br><br>5589: मम ते दर्शनं प्राप्तं तच्च वै सुकृतं त्वया। तिर्यग्योनौ स्म जातेन मम चाभ्यर्चनात् तथा॥<br><br>5590: इतस्त्वं राजपुत्रत्वाद् ब्राह्मण्यं समवाप्स्यसि। गोब्राह्मणकृते प्राणान् हुत्वाऽऽत्मानं रणाजिरे॥<br><br>5591: राजपुत्र सुखं प्राप्य क्रतूंश्चैवाप्तदक्षिणान्। अथ मोदिष्यसे स्वर्गे ब्रह्मभूतोऽव्ययः सुखी॥<br><br>5592: तिर्यग्योन्याः शूद्रतामभ्युपैति शूद्रो वैश्यं क्षत्रियत्वं च वैश्यः। वृत्तश्लाघी क्षत्रियो ब्राह्मणत्वं स्वर्ग पुण्यं ब्राह्मणः साधुवृत्तः॥<br><br>5593: भीष्म उवाच क्षत्रधर्ममनुप्राप्तः स्मरन्नेव च वीर्यवान्। त्यक्त्वा स कीटतां राजंश्चचार विपुलं तपः॥<br><br>5594: तस्य धर्मार्थविदुषो दृष्ट्वा तद् विपुलं तपः। आजगाम द्विजश्रेष्ठः कृष्णद्वैपायनस्तदा॥<br><br>5595: व्यास उवाच क्षानं देवव्रतं कीट भूतानां परिपालनम्। क्षात्रं देवव्रतं व्यायंस्ततो विप्रत्वमेष्यसि॥<br><br>5596: पाहि सर्वाः प्रजाः सम्यक् शुभाशुभविदात्मवान्। शुभैः संविभजन् कामैरशुभानां च पावनैः॥<br><br>5597: आत्मवान् भव सुप्रीतः स्वधर्माचरणे रतः। क्षात्री तनुं समुत्सृज्य ततो विप्रत्वमेष्यसि॥<br><br>5598: भीष्म उवाच सोऽप्यवरण्यमनुप्राप्य पुनरेव युधिष्ठिर। महर्षेर्वचनं श्रुत्वा प्रजा धर्मेण पाल्य च॥<br><br>5599: अचिरेणैव कालेन कीट: पार्थिवसत्तम। प्रजापालनधर्मेण प्रेत्य विप्रत्वमागतः॥<br><br>5600: ततस्तं ब्राह्मणं दृष्ट्वा पुनरेव महायशाः। आजगाम महाप्राज्ञः कृष्णद्वैपायनस्तदा॥<br><br>5601: व्यास उवाच भो भो ब्रह्मर्षभ श्रीमन् मा व्यथिष्ठाः कथंचन। शुभकृच्छुभयोनीषु पापकृत् पापयोनिषु॥<br><br>5602: उपपद्यति धर्मज्ञ यथापापफलोपगम्। तस्मान्मृत्युभयात् कीट मा व्यथिष्ठाः कथंचन। ॥<br><br>5603: धर्मलोपभयं ते स्यात् तस्माद् धर्मं चरोत्तमम्। कीट उवाच सुखात् सुखतरं प्राप्तो भगवंस्त्वत्कृते ह्यहम्॥<br><br>5604: धर्ममूलां श्रियं प्राप्य पाप्मा नष्ट इहाद्य मे। भीष्म उवाच भगवद्वचनात् कीटो ब्राह्मण्यं प्राप्य दुर्लभम्॥<br><br>5605: अकरोत् पृथिवीं राजन् यज्ञयूपशताङ्किताम्। ततः सालोक्यमगमद ब्रह्मणो ब्रह्मवित्तमः॥<br><br>5606: अवाप च पदं कीटः पार्थ ब्रह्म सनातनम्। स्वकर्मफलनिर्वृत्तं व्यासस्य वचनात् तदा॥<br><br>5607: तेऽपि यस्मात् प्रभावेण हताः क्षत्रियपुङ्गवाः। सम्प्राप्तास्ते गतिं पुण्यां तस्मान्मा शोच पुत्रक॥<br><br>5608: युधिष्ठिर उवाच विद्या तपश्च दानं च किमेतेषां विशिष्यते। पृच्छामि त्वां सतां श्रेष्ठ तन्मे ब्रूहि पितामह॥<br><br>5609: भीष्म उवाच अत्राप्युदाहरन्तीममितिहासं पुरातनम्। मैत्रेयस्य च संवादं कृष्णद्वैपायनस्य च। ॥<br><br>5610: कृष्णद्वैपायनो राजन्नज्ञातचरितं चरन्। वाराणस्यामुपातिष्ठन्मैत्रेयं स्वैरिणीकुले॥<br><br>5611: तमुपस्थितमासीनं ज्ञात्वा स मुनिसत्तम। अर्चित्वा भोजयामास मैत्रेयोऽशनमुत्तमम्॥<br><br>5612: तदन्नमुत्तमं भुक्त्वा गुणवत् सार्वकामिकम्। प्रतिष्ठमानोस्मयत प्रीतः कृष्णो महामनाः॥<br><br>5613: तमुत्स्मयन्तं सम्प्रेक्ष्य मैत्रेयः कृष्णमब्रवीत्। कारणं ब्रूहि धर्मात्मन् व्यस्मयिष्ठाः कुतश्च ते॥<br><br>5614: तपस्विनो धृतिमतः प्रमोदः समुपागतः। एतत् पृच्छामि ते विद्वन्नभिवाद्य प्रणम्य च॥<br><br>5615: आत्मनश्च तपोभाग्यं महाभाग्यं तवेह च। पृथगाचरतस्तात पृथगात्मसुखात्मनोः। अल्पान्तरमहं मन्ये विशिष्टमपि चान्वयात्॥<br><br>5616: व्यास उवाच अतिच्छन्दातिवादाभ्यां स्मयोऽयं समुपागतः। असत्यं वेदवचनं कस्माद् वेदोऽनृतं वेदत्॥<br><br>5617: त्रीण्येव तु पदान्याहुः पुरुषस्योत्तमं व्रतम्। न दुह्येच्चैव दद्याच्च सत्यं चैव परं वदेत्॥<br><br>5618: इति वेदोक्तमृषिभिः पुरस्तात् परिकल्पितम्। इदानीं चैव नः कृत्यं पुरस्ताच्च परिश्रुतम्॥<br><br>5619: अल्पोऽपि तादृशो दायो भवत्युत महाफलः। तृषिताय च ते दत्तं हृदयेनानसूयता॥<br><br>5620: तृषितस्तृषिताय त्वं दत्त्वैतद् दर्शनं मम। अजैषीमहतो लोकान् महायज्ञैरिव प्रभो॥<br><br>5621: ततो दानपवित्रेण प्रीतोऽस्मि तपसैव च। पुण्यस्यैव हि ते सत्त्वं पुण्यस्यैव च दर्शनम्॥<br><br>5622: पुण्यस्यैवाभिगन्धस्ते मन्ये कर्मविधानजम्। अधिकं मार्जनात् तात तथा चैवानुलेपनात्॥<br><br>5623: शुभं सर्वपवित्रेभ्यो दानमेव परं द्विजा नो चेत् सर्वपवित्रेभ्यो दानमेव परं भवेत्॥<br><br>5624: यानीमान्युत्तमानीह वेदोक्तानि प्रशंससि। तेषां श्रेष्ठतरं दानमिति मे नात्र संशयः॥<br><br>5625: दानकृद्भिः कृतः पन्था येन यान्ति मनीषिणः। ते हि प्राणस्य दातारस्तेषु धर्मः प्रतिष्ठितः॥<br><br>5626: यथा वेदाः स्वधीताश्च यथा चेन्द्रियसंयमः। सर्वत्यागो यथा चेह तथा दानमनुत्तमम्॥<br><br>5627: त्वं हि तात महाबुद्धे सुखमेष्यसि शोभनम्। सुखात् सुखतरप्राप्तिमाप्नुते मतिमान्नरः॥<br><br>5628: तन्नः प्रत्यक्षमेवेदमुपलभ्यमसंशयम्। श्रीमन्तः प्राप्नुवन्त्यर्थान् दानं यज्ञं तथा सुखम्॥<br><br>5629: सुखादेव परं दुःखं दुःखादप्यपरं सुखम्। दृश्यते हि महाप्राज्ञ नियतं वै स्वभावतः॥<br><br>5630: त्रिविधानीह वृत्तानि नरस्याहुर्मनीषिणः। पुण्यमन्यत् पापमन्यन्न पुण्यं न च पापकम्॥<br><br>5631: न वृत्तं मन्यते तस्य मन्यते न च पातकम्। तथा स्वकर्मनिर्वृत्तं न पुण्यं न च पापकम्॥<br><br>5632: यज्ञदानतपःशीला नरा वै पुण्यकर्मिणः। येऽभिद्रुह्यन्ति भूतानि ते वै पापकृतो जनाः॥<br><br>5633: द्रव्याण्याददते चैव दुःखं यान्ति पतन्ति च। ततोऽन्यत् कर्म यत्किचिन्न पुण्यं न च पातकम्॥<br><br>5634: रमस्वैधस्व मोदस्व देहि चैव यजस्व च। न त्वामभिभविष्यन्ति वैद्या न च तपस्विनः॥<br><br>5635: रमस्वैधस्व मोदस्व देहि चैव यजस्व च। न त्वामभिभविष्यन्ति वैद्या न च तपस्विनः॥<br><br>5636: भीष्म उवाच एवमुक्तः प्रत्युवाच मैत्रेयः कर्मपूजकः। अत्यन्तश्रीमति कुले जातः प्राज्ञो बहुश्रुतः॥<br><br>5637: मैत्रेय उवाच असंशयं महाप्राज्ञ यथैवात्थ तथैव तत्। अनुज्ञातश्च भवता किंचिद् ब्रूयामहं विभो॥<br><br>5638: व्यास उवाच यद् यदिच्छसि मैत्रेय यावद् यावद् यथा यथा। ब्रूहि तत्त्वं महाप्राज्ञ शुश्रूषे वचनं तव॥<br><br>5639: मैत्रेय उवाच निर्दोषं निर्मलं चैवं वचनं दानसंहितम्। विद्यातपोभ्यां हि भवान् भावितात्मा न संशयः॥<br><br>5640: भवतो भावितात्मत्वाल्लाभोऽयं सुमहान् मम। भूयो बुद्ध्यानुपश्यामि सुसमृद्धतपा इव॥<br><br>5641: अपि नो दर्शनादेव भवतोऽभ्युदयो भवेत्। मन्ये भवत्प्रसादोऽयं तद्धि कर्म स्वभावतः॥<br><br>5642: तपः श्रुतं च योनिश्चाप्यतेद् ब्राह्मण्यकारणम्। त्रिभिर्गुणैः समुदितस्ततो भवति वै द्विजः॥<br><br>5643: अस्मिंस्तृप्ते च तृप्यन्ते पितरो दैवतानि च। न हि श्रुतवतां किंचिदधिकं ब्राह्मणादृते॥<br><br>5644: अन्धं स्यात् तम एवेदं न प्रज्ञायेत किंचन। चातुर्वण्र्यं न वर्तेत धर्माधर्मावृतानृते॥<br><br>5645: यथा हि सुकृलभे क्षेत्रे फलं विन्दति मानवः। एवं दत्त्वा श्रुतवति फलं दाता समश्नुते॥<br><br>5646: ब्राह्मणश्चेन्न विन्देत श्रुतवृत्तोपसंहितः। प्रतिग्रहीता दानस्य मोघं स्याद् धनिनां धनम्॥<br><br>5647: अदनविद्वान् हन्त्यन्नमद्यमानं च हन्ति तम्। तं चान्नं पाति यश्चान्नं स हन्ता हन्यतेऽबुधः॥<br><br>5648: प्रभुन्नमदन् विद्वान् पुनर्जनयतीश्वरः। स चान्नाज्जायते तस्मात् सूक्ष्म एष व्यतिक्रमः॥<br><br>5649: यदेव ददतः पुण्यं तदेव प्रतिगृह्णतः। न ह्येकचक्रं वर्तेत इत्येवमृषयो विदुः॥<br><br>5650: यत्र वै ब्राह्मणाः सन्ति श्रुतवृत्तोपसंहिताः। तत्र दानफलं पुण्यमिह चामुत्र चाश्नुते॥<br><br>5651: ये योनिशुद्धाः सततं तपस्यभिरता भृशम्। दानाध्ययनसम्पन्नास्ते वै पूज्यतमाः सदा॥<br><br>5652: तैर्हि सद्धिः कृतः पन्थास्तेन यातो न मुह्यते। ते हि स्वर्गस्य नेतारो यज्ञवाहाः सनातनाः॥<br><br>5653: भीष्म उवाच एवमुक्तः स भगवान् मैत्रेयं प्रत्यभाषत। दिष्ट्यैवं त्वं विजानासि दिष्ट्या ते बुद्धिरीदृशी॥<br><br>5654: लोको ह्यार्यगुणानेव भूयिष्ठं तु प्रशंसति। रूपमानवयोमानश्रीमानाचाप्यसंशयम्॥<br><br>5655: दिष्ट्या नाभिभवन्ति त्वां दैवस्तेऽयमनुग्रहः। यत् ते भृशतरं दानाद् वर्तयिष्यामि तच्छृणु॥<br><br>5656: यानीहागमशास्त्राणि याश्च काश्चित् प्रवृत्तयः। तानि वेदं पुरस्कृत्य प्रवृत्तानि यथाक्रमम्॥<br><br>5657: अहं दानं प्रशंसामि भवानपि तपःश्रुते। तपः पवित्रं वेदस्य तपः स्वर्गस्य साधनम्॥<br><br>5658: तपसा महदाप्नोति विद्यया चेति नः श्रुतम्। तपसैव चापनुदेद् यच्चान्यदपि दुष्कृतम्॥<br><br>5659: यद् यद्धि किंचित् संधाय पुरुषस्तप्यते तपः। सर्वमेतदवाप्नोति विद्यया चेति नः श्रुतम्॥<br><br>5660: दुरन्वयं दुष्प्रधर्षं दुरापं दुरतिक्रमम्। सर्वे वै तपसाभ्येति तपो हि बलवत्तरम्॥<br><br>5661: सुरापोऽसम्मतादायी भ्रूणहा गुरुतल्पगः। तपसा तरते सर्वमेनसश्च प्रमुच्यते॥<br><br>5662: सर्वविद्यस्तु चक्षुष्मानपि यादृशतादृशम्। तपस्विनं तथैवाहस्ताभ्यां कार्यं सदा नमः॥<br><br>5663: सर्वे पूज्याः श्रुतधनास्तथैव च तपस्विनः। दानप्रदाः सुखं प्रेत्य प्राप्नुवन्तीह च श्रियम्॥<br><br>5664: इमं च ब्रह्मलोकं च लोकं च बलवत्तरम्। अन्नदानैः सुकृतिनः प्रतिपद्यन्ति लौकिकाः॥<br><br>5665: पूजिताः पूजयन्त्येते मानिता मानयन्ति च। स दाता यत्र यत्रैति सर्वतः सम्प्रणूयते॥<br><br>5666: अकर्ता चैव कर्ता च लभते यस्य यादृशम्। यदि चोर्ध्वं यद्यधो वा स्वाल्लोकानभियास्यति॥<br><br>5667: प्राप्स्यसि त्वन्नपानानि यानि वाञ्छसि कानिचित्। मेधाव्यसि कुले जातः श्रुतवाननृशंसवान्॥<br><br>5668: कौमारचारी व्रतवान् मैत्रेय निरतो भव। एतद् गृहाण प्रथमं प्रशस्तं गृहमेधिनाम्॥<br><br>5669: यो भर्ता वासितातुष्टो भर्तुस्तुष्टा च वासिता। यस्मिन्नेवं कुले सर्वे कल्याणं तत्र वर्तते॥<br><br>5670: अद्भिर्गात्रान्मलमिव तमोऽग्निप्रभया यथा। दानेन तपसा चैव सर्वपापमपोहति॥<br><br>5671: स्वस्ति प्राप्नुहि मैत्रेय गृहान् साधु व्रजाम्यहम्। एतन्मनसि कर्तव्यं श्रेय एवं भविष्यति॥<br><br>5672: तं प्रणम्याथ मैत्रेयः कृत्वा चापि प्रदक्षिणम्। स्वस्ति प्राप्नोतु भगवाननित्युवाच कृताञ्जलिः॥<br><br>5673: युधिष्ठिर उवाच सत्स्त्रीणां समुदाचारं सर्वधर्मविदां वर। श्रोतुमिच्छाम्यहं त्वत्तस्तन्मे ब्रूहि पितामह॥<br><br>5674: भीष्म उवाच सर्वज्ञां सर्वतत्त्वज्ञां देवलोके मनस्विनीम्। कैकेयी सुमना नाम शाण्डिली पर्यपृच्छत॥<br><br>5675: केन वृत्तेन कल्याणि समाचारेण केन वा। विधूय सर्वपापानि देवलोकं त्वमागता॥<br><br>5676: हुताशनशिखेव त्वं ज्वलमाना स्वतेजसा। सुता ताराधिपस्येव प्रभया दिवमागता॥<br><br>5677: अरजांसि च वस्त्राणि धारयन्ती गलक्लमा। विमानस्था शुभा भासि सहस्रगुणमोजसा॥<br><br>5678: न त्वमल्पेन तपसा दानेन नियमेन वा। इमं लोकमनुप्राप्ता तवं हि तत्त्वं वदस्व मे॥<br><br>5679: इति पृष्टा सुमनया मधुरं चारुहासिनी। शाण्डिली निभृतं वाक्यं सुमनामिदमब्रवीत्॥<br><br>5680: नाहं कापायवसना नापि वल्कलधारिणी। च जटिला भूत्वा देवत्वमागता॥<br><br>5681: अहितानि च वाक्यानि सर्वाणि परुषाणि च। अप्रमत्ता च भर्तारं कदाचिन्नाहमब्रुवम॥<br><br>5682: न च मुण्डा देवतानां पितॄणां च ब्राह्मणानां च पूजने। अप्रमत्ता सदा युक्ता श्वश्वशुरवर्तिनी॥<br><br>5683: पैशुन्ये न प्रवामि न ममैतन्मनोगतम्। अद्वारि न च तिष्ठामि चिरं न कथयामि च॥<br><br>5684: असद् वा हसितं किंचिदहितं वापि कर्मणा। रहस्यमरहस्यं वा न प्रवामि सर्वथा। ॥<br><br>5685: कार्यार्थं निर्गतं चापि भार्तारं गृहमागतम्। आसनेनोपसंयोज्य पूजयामि समाहिता॥<br><br>5686: यदन्नं नाभिजानाति यद् भोज्यं नाभिनन्दति। भक्ष्यं वा यदि वा लेह्यं तत्सर्वे वर्जयाम्यहम्॥<br><br>5687: कुटुम्बार्थं समानीतं यत्किञ्चित् कार्यमेव तु। प्रातरुत्थाय तत्सर्वं कारयामि करोमि च॥<br><br>5688: प्रवासं यदि मे याति भर्ता कार्येण केनचित्। मङ्गलैर्बहुभिर्यक्ता भवामि नियता तदा॥<br><br>5689: अञ्जनं रोचनां चैव स्नानं माल्यानुलेपनम्। प्रसाधनं च निष्क्रान्ते नाभिनन्दामि भर्तरि॥<br><br>5690: नोत्थापयामि भर्तारं सुखसुप्तमहं सदा। आन्तरेष्वपि कार्येषु तेन तुष्यति मे मनः॥<br><br>5691: नायासयामि भर्तारं कुटुम्बार्थेऽपि सर्वदा। गुप्तगुह्या सदा चास्मि सुसम्मृष्टनिवेशना॥<br><br>5692: इमं धर्मपथं नारी पालयन्ती समाहिता। अरुन्धतीव नारीणां स्वर्गलोके महीयते॥<br><br>5693: भीष्म उवाच एतदाख्याय सा देवी सुमनायै तपस्विनी। पतिधर्मे महाभागा जगामादर्शनं तदा॥<br><br>5694: यश्चेदं पाण्डवाख्यानं पठेत् पर्वणि पर्वणि। स देवलोकं सम्प्राप्य नन्दने स सुखी वसेत्॥<br><br>5695: युधिष्ठिर उवाच साम्नि चापि प्रादाने च ज्यायः किं भवतो मतम्। प्रब्रूहि भरतश्रेष्ठ यदत्र व्यतिरिच्यते॥<br><br>5696: भीष्म उवाच साम्ना प्रसाद्यते कश्चिद् दानेन च तथा परः। पुरुषप्रकृतिं ज्ञात्वा तयोरेकतरं भजेत्॥<br><br>5697: गुणांस्तु शृणु मे राजन् सान्त्वस्य भरतर्षभ। दारुणान्यपि भूतानि सान्त्वेनाराधयेद् यथा॥<br><br>5698: अत्राप्युदाहरन्तीममितिहासं पुरातनम्। गृहीत्वा रक्षसा मुक्तो द्विजाति: कानेन यथा॥<br><br>5699: कश्चिद् वाग्बुद्धिसम्पन्नो ब्राह्मणो विजने वने। गृहीतः कृच्छ्रमापन्नो रक्षसा भक्षयिष्यता॥<br><br>5700: स बुद्धिश्रुतिसम्पन्नस्तं दृष्ट्वातीव भीषणम्। सामैवास्मिन् प्रयुयुजे न मुमोह न विव्यथे॥<br><br>5701: रक्षस्तु वाचं सम्पूज्य प्रश्नं पप्रच्छ तं द्विजम्। मोक्ष्येसे ब्रूहि मे प्रश्न केनास्मि हरिणः कृशः॥<br><br>5702: मुहूर्तमथ संचिन्त्य ब्राह्मणस्तस्य रक्षसः। आभिर्गाथाभिरव्यग्रः प्रश्न प्रतिजगाद ह॥<br><br>5703: ब्राह्मण उवाच विदेशस्थो विलोकस्थो विना नूनं सुहृज्जनैः। विषयानतुलान् भुड्क्षे तेनासि हरिणः कृशः॥<br><br>5704: नूनं मित्राणि ते रक्षः साधूपचरितान्यपि। स्वदोषादपरज्यन्ते तेनासि हरिणः कृशः॥<br><br>5705: धनैश्वर्याधिकाः स्तब्धास्त्वद्गुणैः परमावराः। अवजानन्ति नूनं त्वां तेनासि हरिणः कृशः॥<br><br>5706: गुणवान् विगुणानन्यान् नूनं पश्यसि सत्कृतान्। प्राज्ञोऽप्राज्ञान् विनीतात्मा तेनासि हरिणः कृशः॥<br><br>5707: अवृत्त्या क्लिश्यमानोऽपि वृत्त्युपायान् विगर्हयन्। माहात्म्याद् व्यथसे नूनं तेनासि हरिणः कृशः॥<br><br>5708: सम्पीड्यात्मानमार्यत्वात् त्वया कश्चिदुपस्कृतः। जितं त्वां मन्यते साधो तेनासि हरिणः कृशः॥<br><br>5709: क्लिश्यमानान् विमार्गेषु कामक्रोधावृतात्मनः। मन्ये त्वं ध्यायसि जनांस्तेनासि हरिणः कृशः॥<br><br>5710: प्रज्ञासम्भावितो नूनमप्रजैरुपसंहितः। हीयमानोऽसि दुर्वृत्तैस्तेनासि हरिणः कृशः॥<br><br>5711: नूनं मित्रमुखः शत्रुः कश्चिदार्यवदाचरन्। वञ्चयित्वा गतस्त्वां वै तेनासि हरिणः कृशः॥<br><br>5712: प्रकाशार्थगतिर्नूनं रहस्यकुशलः कृती! तज्ज्ञैर्न पूज्यसे नूनं तेनासि हरिणः कृशः॥<br><br>5713: असत्स्वपि निविष्टेषु ब्रुवतो मुक्तसंशयम्। गुणास्ते न विराजन्ते तेनासि हरिणः कृशः॥<br><br>5714: धनबुद्धिश्रुतैीन: केवलं तेजसान्वितः। महत् प्रार्थयसे नूनं तेनासि हरिणः कृशः॥<br><br>5715: तष:प्रणिहितात्मानं मन्ये त्वारण्यकांक्षिणम्। बान्धवा नाभिनन्दन्ति तेनासि हरिणः कृशः॥<br><br>5716: इष्टभार्यस्य ते नूनं प्रातिवेश्यो महाधनः। युवा सुललित: कामी तेनासि हरिणः कृशः॥<br><br>5717: नूनमर्थवतां मध्ये तव वाक्यमनुत्तमम्। न भाति कालेऽभिहितं तेनासि हरिणः कृशः॥<br><br>5718: दृढपूर्वं श्रुतं मूर्ख कुपितं हृदयप्रियम्। अनुनेतुं न शक्नोषि तेनासि हरिणः कृशः॥<br><br>5719: नूनमांसजयित्वा त्वां कृत्ये कस्मिंश्चिदीप्सिते। कश्चिदर्थयते नित्यं तेनासि हरिणः कृशः॥<br><br>5720: नूनं त्वां सुगुणैर्युक्तं पूजयानं सुहृध्रुवम्। ममार्थ इति जानीते तेनासि हरिणः कृशः॥<br><br>5721: अन्तर्गतमभिप्रायं नूनं नेच्छसि लज्जया। विवेक्तुं प्राप्तिशैथिल्यात् तेनासि हरिणः कृशः॥<br><br>5722: नानाबुद्धिरुचो लोके मनुष्यान् नूनमिच्छसि। ग्रहीतुं स्वगुणैः सर्वांस्तेनासि हरिणः कृशः॥<br><br>5723: अविद्वान् भीरुरल्पार्थे विद्याविक्रमदानजम्। यशः प्रार्थयसे नूनं तेनासि हरिणः कृशः॥<br><br>5724: चिराभिलषितं किंचित्फलमप्राप्तमेव ते। कृतमन्यैरपहतं तेनासि हरिणः कृशः॥<br><br>5725: नूनमात्मकृतं दोषमपश्यन् किंचिदात्मनः। अकारणेऽभिशप्तोऽसि तेनासि हरिण: कृशः॥<br><br>5726: साधून् गृहस्थान् दृष्ट्वा च तथा साधून् वनेचरान्। मुक्तांश्चावसथे सक्तांस्तेनासि हरिणः कृशः॥<br><br>5727: सुहृदां दुःखमार्तानां न प्रमोक्ष्यसि हानिजम्। अलमर्थगुणैर्हीनं तेनासि हरिणः कृशः॥<br><br>5728: धर्नामर्थ्य च काम्यं च काले चाभिहितं वचः। न प्रतीयन्ति ते नूनं तेनासि हरिणः कृशः॥<br><br>5729: दत्तानकुशलैरर्थान् मनीषी संजिजीविषुः। प्राप्य वर्तयसे नूनं तेनासि हरिणः कृशः॥<br><br>5730: पापान प्रवर्धतो दृष्ट्वा कल्याणानावसीदतः। ध्रुवं गर्हयसे नित्यं तेनासि हरिणः कृशः॥<br><br>5731: परस्परविरुद्धानां प्रियं नूनं चिकीर्षसि। सुहृदामुपरोधेन तेनासि हरिणः कृशः॥<br><br>5732: श्रोत्रियांश्च विकर्मस्थान् प्राज्ञांश्चाप्यजितेन्द्रियान्। मन्येऽनुध्यायसि जनांस्तेनासि हरिणः कृशः॥<br><br>5733: एवं सम्पूजितं रक्षो विप्रं तं प्रत्यपूजयत्। सखायमकरोच्चैनं संयोज्याधैर्मुमोच ह॥<br><br>5734: एवं सम्पूजितं रक्षो विप्रं तं प्रत्यपूजयत्। सखायमकरोच्चैनं संयोज्याधैर्मुमोच ह॥<br><br>5735: युधिष्ठिर उवाच जन्म मानुष्यकं प्राप्य कर्मक्षेत्रं सुदुर्लभम्। श्रेयोऽर्थिना दरिद्रेण किं कर्तव्यं पितामह॥<br><br>5736: दानानामुत्तमं यच्च देयं यच्च यथा यथा। मान्यान् पूज्यांश्च गाङ्गेय रहस्यं वक्तुमर्हसि॥<br><br>5737: वैशम्पायन उवाच एवं पृष्टो नरेन्द्रेण पाण्डवेन यशस्विना। धर्माणां परमं गुह्यं भीष्मः प्रोवाच पार्थिवम्॥<br><br>5738: भीष्म उवाच शृणुष्वावहितो राजन् धर्मगुह्यानि भारत। यथा हि भगवान् व्यासः पुरा कथितवान् मयि॥<br><br>5739: देवगुह्यमिदं राजन् यमेनाक्लिष्टकर्मणा। नियमस्थेन युक्तेन तपसो महतः फलम्॥<br><br>5740: येन यः प्रीयते देवः प्रीयन्ते पितरस्तथा। ऋषयः प्रमथा: श्रीश्च चित्रगुप्तो दिशां गजाः॥<br><br>5741: ऋषिधर्मः स्मृतो यत्र सरहस्यो महाफलः। महादानफलं चैव सर्वयज्ञफलं तथा॥<br><br>5742: यश्चैतदेवं जानीयाज्ज्ञात्वा वा कुरुतेऽनघ। सदोषोऽदोषवांश्चेह तैर्गुणैः सह युज्यते॥<br><br>5743: दशसूनासमं चक्रं दशचक्रसमो ध्वजः। दशध्वजसमा वेश्या दशवेश्यासमो नृपः॥<br><br>5744: अर्धेनैतानि सर्वाणि नृपतिः कथ्यतेऽधिकः। त्रिवर्गसहितं शास्त्रं पवित्रं पुण्यलक्षणम्॥<br><br>5745: धर्मव्याकरणं पुण्यं रहस्यश्रवणं महत्। श्रोतव्यं धर्मसंयुक्तं विहितं त्रिदशैः स्वयम्॥<br><br>5746: पितॄणां यत्र गुह्यानि प्रोच्यन्ते श्राद्धकर्मणि। देवतानां च सर्वेषां रहस्यं कथ्यतेऽखिलम्॥<br><br>5747: ऋषिधर्मः स्मृतो यत्र सरहस्यो महाफलः। महायज्ञफलं चैव सर्वदानफलं तथा॥<br><br>5748: ये पठन्ति सदा मा येषां चैवोपतिष्ठति। श्रुत्वा च फलमाचष्टे स्वयं नारायणः प्रभुः॥<br><br>5749: गवां फलं तीर्थफलं यज्ञानां चैव यत् फलम्। एतत् फलमवाप्नोति यो नरोऽतिथिपूजकः॥<br><br>5750: श्रोतारः श्रद्दधानाश्च येषां शुद्ध च मानसम्। तेषां व्यक्त जिता लोकाः श्रद्दधनेन साधुना॥<br><br>5751: मुच्यते किल्बिषाच्चैच न सा पापेन लिप्यते। धर्मे च लभते नित्यं प्रेत्य लोकगतो नरः॥<br><br>5752: कस्यचित् त्वथ कालस्य देवदूतो यदृच्छया। स्थितो ह्यन्तर्हितो भूत्वा पर्यभाषत वासवम्॥<br><br>5753: यौ तौ कामगुणोपेतावश्विनौ भिषजां वरौ। आज्ञयाहं तयोः प्राप्तः सनरान् पितृदैवतान्॥<br><br>5754: कस्माद्धि मैथुनं श्राद्धे दातुर्भोक्तुश्च वर्जितम्। किमर्थं च त्रयः पिण्डाः प्रविभक्ताः पृथक् पृथक्। । प्रथमः कस्य दातव्यो मध्यमः क्व च गच्छति। उत्तरश्च स्मृतः कस्य एतदिच्छागि वेदितुम्॥<br><br>5755: श्रद्दधनेन दूतेन भाषितं धर्मसंहितम्। पूर्वस्थास्त्रिदशाः सर्वे पितरः पूज्य खेचरम्॥<br><br>5756: पितर ऊचुः स्वागतं तेऽस्तु भद्रं ते श्रूयतां खेचरोत्तम। गूढार्थः परमः प्रश्नो भवता समुदीरितः॥<br><br>5757: श्राद्धं दत्त्वा च भुक्त्वा च पुरुषो यःस्त्रियं व्रजेत्। पितरस्तस्य तं मासं तस्मिन् रेतसि शेरते। ॥<br><br>5758: प्रविभागं तु पिण्डानां प्रवक्ष्याम्यनुपूर्वशः। पिण्डो ह्यधस्ताद् गच्छंस्तु अप आविश्य भावयेत्। । पिण्डं तु मध्यमं तत्र पत्नी त्वेका समश्नुते। पिण्डस्तृतीयो यस्तेषां तं दद्याज्जातवेदसि॥<br><br>5759: एष श्राद्धविधिः प्रोक्तो यथा धर्मो न लुप्यते। पितरस्तस्य तुष्यन्ति प्रहृष्टमनसः सदा॥<br><br>5760: प्रजा विवर्धते चास्य अक्षयं चोपतिष्ठति। देवदूत उवाच आनुपूर्वेण पिण्डानां प्रविभागः पृथक् पृथक्॥<br><br>5761: पितॄणां त्रिषु सर्वेषां निरुक्तं कथितं त्वया। एक:समुद्धृतः पिण्डो ह्यधस्तात् कस्य गच्छति॥<br><br>5762: कं वा प्रीणयते देवं कथं तारयते पितॄन। मध्यमं तु तदा पत्नी भुङ्क्तेऽनुज्ञातमेव हि॥<br><br>5763: किमर्थं पितरस्तस्य कव्यमेव च भुञ्जते। अत्र यस्त्वन्तिमः पिण्डो गच्छते जातवेदसम्॥<br><br>5764: भवते का गतिस्तस्य कं वा समनुगच्छति। एतदिच्छाम्यहं श्रोतुं पिण्डेषु त्रिषु श गतिः॥<br><br>5765: फलं वृत्तिं च मार्गं च यश्चैनं प्रतिपद्यते। पितरः ऊचुः सुमहानेष प्रश्नो वै यस्त्वया समुदीरितः॥<br><br>5766: रहस्यमद्भुतं चापि पृष्टाः स्म गगनेचर। एतदेव प्रशसंन्ति देवाश्च मुनयस्तथा॥<br><br>5767: तेऽप्येवं नाभिजानन्ति पितृकार्यविनिश्चयम्। वर्जयित्वा महात्मानं चिरजीविनमुत्तमम्॥<br><br>5768: पितृभक्तस्तु यो विप्रो वरलब्धो महायशाः। त्रयाणामपि पिण्डानां श्रुत्वा भगवतो गतिम्॥<br><br>5769: देवदूतेन यः पृष्टः श्राद्धस्य विधिनिश्चयः। गतिं त्रयाणां पिण्डानां शृणुष्वावहितो मम॥<br><br>5770: अपो गच्छति यो ह्यत्र शशिनं ह्येष प्रीणयेत्। शशी प्रीणयते देवान् पितश्चैव महामते॥<br><br>5771: भुङ्क्ते तु पत्नी यं चैषामनुज्ञाता तु मध्यमम्। पुत्रकामाय पुत्रं तु प्रयच्छन्ति पितामहाः॥<br><br>5772: पिण्डो दीयते तन्निबोध मे। पितरस्तेन तृष्यन्ति प्रीताः कामान् दिशन्ति च॥<br><br>5773: एतत् ते कथितं सर्वे त्रिषु पिण्डेषु या गतिः। ऋत्विग्यो यजमानस्य पितृत्वमनुगच्छति॥<br><br>5774: हव्यवाहे तु यः तस्मिन्नहनि मन्यन्ते परिहार्ये हि मैथुनम्। शुचिना तु सदा श्राद्धं भोक्तव्य खेचरोत्तम॥<br><br>5775: ये मया कथिता दोषास्ते तथा स्युर्न चान्यथा। तस्मात् स्नातः शुचिः क्षान्तः श्राद्धंभुञ्जीत वै द्विजः। । प्रजा विवर्धते चास्य यश्चैवं सम्प्रयच्छति। भीष्म उवाच ततो विद्युत्प्रभो नाम ऋषिराह महातपाः॥<br><br>5776: आदित्यतेजसा तस्य तुल्यं रूपं प्रकाशते। स च धर्मरहस्यानि श्रुत्वा शक्रमथाब्रवीत्॥<br><br>5777: तिर्यग्योनिगतान् सत्त्वान् मा हिंसन्ति मोहिताः। कीटान् पिपीलिकान् सर्पान् मेषान् समृगपक्षिणः। । किल्बिषं सुबहु प्राप्ताः किंस्विदेषां प्रतिक्रिया। ततो देवगणाः सर्वे ऋषयश्च तपोधनाः॥<br><br>5778: पितरश्च महाभागाः पूजयन्ति स्म तं मुनिम्। शक्र उवाच कुरुक्षेत्रं गयां गङ्गां प्रभासं पुष्कराणि च॥<br><br>5779: एतानि मनसा ध्यात्वा अवगाहेत् ततो जलम्। तथा मुच्यति पापेन राहुणा चन्द्रमा यथा॥<br><br>5780: त्र्यहं स्नातंः स भवति निराहारश्च वर्तते। स्पृशते यो गवां पृष्ठं बालधिं च नमस्यति॥<br><br>5781: ततो विद्युत्प्रभो वाक्यमभ्यभाषत वासवम्। अयं सूक्ष्मतरो धर्मस्तं निबोध शतक्रतो॥<br><br>5782: घृष्टो वटकषायेण अनुलिप्तः प्रियंगुणा। क्षीरेण षष्टिकान् भुक्त्वा सर्वपापैः प्रमुच्यते॥<br><br>5783: श्रूयतां चापरं गृह्यं रहस्यमृषिचिन्तितम्। श्रुतं मे भाषमाणस्य स्थाणोः स्थाने बृहस्पतेः॥<br><br>5784: रुद्रेण सह देवेश तन्निबोध शचीपते। पर्वतारोहणं कृत्वा एकपादो विभावसुम्॥<br><br>5785: निरीक्षेत निराहार उर्ध्वबाहुः कृताञ्जलिः। तपसा महता युक्त उपवासफलं लभेत्॥<br><br>5786: रश्मिभिस्तापितोऽर्कस्य सर्वपापमपोहति। ग्रीष्मकालेऽथ वा शीते एवं पापमपोहति॥<br><br>5787: ततः पापत् प्रमुक्तस्य द्युतिर्भवति शाश्वती। तेजसा सूर्यवद् दीप्तो भ्राजते सोमवत् पुनः॥<br><br>5788: मध्ये त्रिदशवर्गस्य देवराजः शतक्रतुः। उवाच मधुरं वाक्यं बृहस्पतिमनुत्तमम्॥<br><br>5789: धर्मगुह्यं तु भगवन् मानुषाणां सुखावहम्। सरहस्याश्च ये दोषास्तान् यथावदुदीरय॥<br><br>5790: बृहस्पति रुवाच प्रतिमेहन्ति ये सूर्यमनिलं द्विषते च ये। हव्यवाहे प्रदीप्ते च समिधं ये न जुह्वति॥<br><br>5791: बालवत्सां च ये धेनुं दुहन्ति क्षीरकारणात्। तेषां दोषान् प्रवक्ष्यामि तान् निबोध शचीपते॥<br><br>5792: भानुमाननिलश्चैव हव्यवाहश्च वासव। लोकानां मातरश्चैव गावः सृष्टाः स्वयम्भुवा॥<br><br>5793: लोकांस्तारयितुं शक्ता मत्र्येष्वेतेषु देवताः। सर्वे भवन्तः शृण्वन्तु एकैकं धर्मनिश्चयम्॥<br><br>5794: वर्षाणि षडशीति तु दुर्वत्ताः कुलपांसनाः। स्त्रियः सर्वाश्च दुर्वृत्ता:प्रतिमेहन्ति या रविम्॥<br><br>5795: अनिलद्वेषिणः शक्र गर्भस्था च्यवते प्रजा। हव्यवाहस्य दीप्तस्य समिधं ये न जुह्वति। ॥<br><br>5796: अग्निकार्येषु वै तेषां हव्यं नाश्नाति पावकः। क्षीरं तु बालवत्सानां ये पिबन्तीह मानवाः॥<br><br>5797: न तेषां क्षीरपाः केचिज्जायन्ते कुलवर्धनाः। प्रजाक्षयेण युज्यन्ते कुलवंशक्षयेण च॥<br><br>5798: एवमेतत् पुरा दृष्टं कुलवृद्धौर्द्विजातिभिः। तस्माद् वानि वानि कार्यं कार्यं च नित्यशः। । भूतिकामेन म]न सत्यमेतद् ब्रवीमि ते। ततः सर्वा महाभाग देवताः समरुद्गणाः॥<br><br>5799: ऋषयश्च महाभागाः पृच्छन्ति स्म पितूंस्ततः। पितरः केन तुष्यन्ति मर्त्यानामल्पचेतसाम्॥<br><br>5800: अक्षयं च कथं दानं भवेच्चैवोर्ध्वदेहिकम्। आनृण्यं वा कथं मा गच्छेयुः केन कर्मणा॥<br><br>5801: एतदिच्छामहे श्रोतुं परं कौतूहलं हि नः। पितर ऊचुः न्यायतो वै महाभागाः संशयः समुदाहृतः॥<br><br>5802: श्रूयतां येन तुष्यामो मानां साधुकर्मणाम्। नीलपण्डप्रमोक्षेण अमावास्यां तिलोदकैः :॥<br><br>5803: वर्षासु दीपकैश्चैव पितॄणामनृणो भवेत्। अक्षयं निळलीकं च दानमेतन्महाफलम्॥<br><br>5804: अस्माकं परितोषश्च अक्षयः परिकीर्त्यते। श्रद्दधानाश्च ये मर्त्या आहरिष्यन्ति संततिम्॥<br><br>5805: दुर्गात् ते तारयिष्यन्ति नरकात् प्रपितामहान्। पितॄणां भाषितं श्रुत्वा हृष्टरोमा तपोधनः॥<br><br>5806: वृद्धगार्यो महातेजास्तानेवं वाक्यमब्रवीत्। के गुणा नीलपण्डस्य प्रमुक्तस्य तपोधनाः॥<br><br>5807: वर्षासु दीपदानेन तथैव च तिलोदकैः। पितर ऊचुः नीलषण्डस्य लाङ्गुलं तोयमभ्युद्धरेद् यदि॥<br><br>5808: षष्टिं वर्षसहस्राणि पितरस्तेन तर्पिता:। यस्तु शृङ्गगतं पदं कूलादूद्धृत्य तिष्ठति। ॥<br><br>5809: पितरस्तेन गच्छन्ति सोमलोकमसंशयम्। वर्षासु दीपदानेन शशिवच्छोभते नरः॥<br><br>5810: तमोरूपं न तस्यास्ति दीपकं यः प्रयच्छति। अमावास्यां तु ये माः प्रयच्छन्ति तिलोदकम्॥<br><br>5811: पात्रमौदुम्बरं गृह्य मधुमिश्रं तपोधन। कृतं भवति तैः श्राद्धं सरहस्यं यथार्थवत्॥<br><br>5812: हृष्टपुष्टमनास्तेषां प्रजा भवति नित्यदा। कुलवंशस्य वृद्धिस्तु पिण्डदस्य फलं भवेत्। श्रद्दधानस्तु यः कुर्यात् पितॄणामनृणो भवेत्॥<br><br>5813: एवमेव समुद्विष्टः श्राद्धकालक्रमस्तथा। विधिः पात्रं फलं चैव यथावदनुकीर्तिमम्॥<br><br>5814: भीष्म उवाच केन ते च भवेत् प्रीतिः कथं तुष्टिं तु गच्छसि। इति पृष्टः सुरेन्द्रेण प्रोवाच हरिरीश्वरः॥<br><br>5815: विष्णु उवाच ब्राह्मणानां परीवादो मम विद्वेषणं महत्। ब्राह्मणैः पूजितैर्नित्यं पूजितोऽहं न संशयः॥<br><br>5816: नित्याभिवाद्या विप्रेन्द्रा भुक्त्वा पादौ तथात्मनः। तेषां तुष्यामि मानां यश्चक्रे च बलिं हरेत्॥<br><br>5817: वामनं ब्राह्मणं दृष्ट्वा वराहं च जलोत्थिम्। उद्धृतां धरणीं चैव मूर्धा धारयते तु यः॥<br><br>5818: न तेषामशुभं किंचित् कल्मषं चोपपद्यते। अश्वत्यं रोचनां गां च पूजयेद् यो नरः सदा॥<br><br>5819: पूजितं च जगत् तेन सदेवासुरमानुषम्। तेन रूपेण तेषां च पूजां गृह्णामि तत्त्वतः॥<br><br>5820: पूजा ममैषा नास्त्यन्या यावल्लोकाः प्रतिष्ठिताः। अन्यथा हि वृथा माः पूजयन्त्यल्पवुद्धयः॥<br><br>5821: नाहं तत् प्रतिगृह्णामि न सा तुष्टिकरी मम॥<br><br>5822: इन्द्र उवाच चक्रं पादौ वराहं च ब्राह्मणं चापि वामनम्। उद्धृतां धरणीं चैव किमर्थं त्वं प्रशंससि॥<br><br>5823: भवान् सृजति भूतानि भवान् संहरति प्रजाः। प्रकृतिः सर्वभूतानां समानां सनातनी॥<br><br>5824: भीष्म उवाच सम्प्रहस्य ततो विष्णुरिदं वचनमब्रवीत्। चक्रेण निहता दैत्याः पद्भ्यां क्रान्ता वसुन्धरा॥<br><br>5825: वाराहं रूपमास्थाय हिरण्याक्षो निपातितः। वामनं रूपमास्थाय जितो राजा मया बलिः॥<br><br>5826: परितुष्टो भवाम्येवं मानुषाणां महात्मनाम्। तन्मां ये पूजयिष्यन्ति नास्ति तेषां पराभवः॥<br><br>5827: अपि वा ब्राह्मणं दृष्ट्वा ब्रह्मचारिणमागतम्। ब्राह्मणाग्र्याहुतिं दत्त्वा अमृतं तस्य भोजनम्॥<br><br>5828: ऐन्द्रीं संध्यामुपासित्वा आदित्याभिमुखः स्थितः। सर्वतीर्थेषु स स्नातो मुच्यते सर्वकिल्बिषैः॥<br><br>5829: एतद् वः कथितं गुह्यमखिलेन तपोधनाः। संशयं पृच्छमानानां किं भूयः कथयाम्यहम्॥<br><br>5830: बलदेव उवाच श्रूयतां परमं गुह्यं मानुषाणां सुखावहम्। अजानन्तो यदबुधाः क्लिश्यन्ते भूतपीडिताः॥<br><br>5831: कल्य उत्थाय यो मर्त्यः स्पृशेद् गां वै घृतं दधि। सर्षपं च प्रियर्थं च कल्मषात् प्रतिमुच्यते॥<br><br>5832: भूतानि चैव सर्वाणि अग्रतः पृष्ठतोऽपि वा। उच्छिष्टं वापि च्छिद्रेषु वर्जयन्ति तपोधनाः॥<br><br>5833: देवा ऊचुः प्रगृह्यौदुम्बरं पात्रं तोयपूर्णमुदङ्मुखः। उपवासं तु गृह्णीयाद् यद् वा संकल्पयेद् व्रतम्॥<br><br>5834: देवतास्तस्य तुष्यन्ति कामिकं चापि सिध्यति। अन्यथा हि वृथा मर्त्याः कुर्वते स्वल्पबुद्धयः॥<br><br>5835: उपवासे बलौ चापि ताम्रपात्रं विशिष्यते। बलिर्भिक्षा तथाऱ्या च पितॄणां च तिलोदकम्॥<br><br>5836: ताम्रपात्रेण दातव्यमन्यथाऽहल्पफलं भवेत्। गुह्यमेतत् समुद्दिष्टं यथा तुष्यन्ति देवताः॥<br><br>5837: धर्म उवाच राजपौरुषिके विप्रे घाण्टिके परिचारिके। गोरक्षके वाणिजके तथा कारुकुशीलवे॥<br><br>5838: मित्रदुह्यनधीयाने यश्च स्याद् वृषलीपतिः। एतेषु दैवं पित्र्यं वा न देयं स्यात् कथंचन॥<br><br>5839: पिण्डदास्तस्य हीयन्ते न च प्रीणाति वै पितॄन्। अतिथिर्यस्य भग्नाशो गृहात् प्रतिनिवर्तते॥<br><br>5840: पितरस्तस्य देवाश्च अग्नयश्च तथैव हि। निराशा: प्रतिगच्छन्ति अतिथेरप्रतिग्रहात्॥<br><br>5841: स्त्रीनैर्गोनैः कृतघ्नैश्च ब्रह्मघ्नैर्गुरुतल्पगेः। तुल्यदोषो भवत्येभिर्यस्यातिथिरनर्चितः॥<br><br>5842: अग्नि रुवाच पादमुद्यम्य यो मर्त्यः स्पृशेद् गाश्च सुदुर्मतिः। ब्राह्मणं वा महाभागं दीप्यमानं तथानलम्॥<br><br>5843: तस्य दोषान् वक्ष्यामि तच्छृणुध्वं समाहिताः। दिवं स्पृशत्यशब्दोऽस्य त्रस्यन्ति पितरश्च वै॥<br><br>5844: वैमनस्यं च देवानां कृतं भवति पुष्कलम्। पावकश्च महातेजा हव्यं न प्रतिगृह्णति॥<br><br>5845: आजन्मनां शतं चैव नरके पच्यते तु सः। निष्कृतिं च न तस्यापि अनुमन्यन्ति कर्हिचित्॥<br><br>5846: तस्माद् गावो न पादेन स्प्रष्टव्या वै कदाचन। ब्राह्मणश्च महातेजा दीप्यमानस्तथानलः॥<br><br>5847: श्रद्वधानेन मर्येन आत्मनो हितमिच्छता। एते दोषा मया प्रोक्तास्त्रिषु यः पादमुत्सृजेत्॥<br><br>5848: विश्वामित्र उवाच श्रूयतां परमं गुह्यं रहस्यं धर्मसंहितम्। परमान्नेन यो दद्यात् पितॄणामौपहारिकम्॥<br><br>5849: गजच्छायायां पूर्वस्यां कुतपे दक्षिणामुखः। यदा भाद्रपदे मासि भवते बहुले मघा॥<br><br>5850: श्रूयतां तस्य दानस्य यादृशो गुणविस्तरः। कृतं तेन महच्छ्राद्धं वर्षाणीह त्रयोदश॥<br><br>5851: गाव: ऊचुः बहुले समंगे ह्यकुतोऽभये च क्षेमे च सख्येव हि भूयसी च। यथा पुरा ब्रह्मपुरे सवत्सा शतक्रतोर्वज्रधरस्य यज्ञे। ॥<br><br>5852: भूयश्च या विष्णुपदे स्थिता ता विभावसोश्चापि पथे स्थिता या। देवाश्च सर्वे सह नारदेन प्रकुर्वते सर्वसहेति नाम॥<br><br>5853: मन्त्रेणैतेनाभिवन्देत यो वै विमुच्यते पापकृतेन कर्मणा। एतं हि मन्त्रं त्रिदशभिजुष्टं पठेत यः पर्वसु गोष्ठमध्ये। न तस्य पापं न भयं न शोकः सहस्रनेत्रस्य च याति लोकम्॥<br><br>5854: भीष्म उवाच अथ सप्त महाभाग ऋषयो लोकविश्रुताः। वसिष्ठप्रमुखः सर्वे ब्रह्माणं पद्मसम्भवम्॥<br><br>5855: प्रदक्षिणमभिक्रम्य सर्वे प्राञ्जलयः स्थिताः। उवाच वचनं तेषां वसिष्ठो ब्रह्मावित्तमः॥<br><br>5856: सर्वप्राणिहितं प्रश्न ब्रह्मक्षत्रे विशेषतः। द्रव्यहीनाः कथं मा दरिद्राः साधुवर्तिनः॥<br><br>5857: प्राप्नुवन्तीह यज्ञस्य फलं केन च कर्मणा। एतच्छ्रुत्वा वचस्तेषां ब्रह्मा वचनमब्रवीत्॥<br><br>5858: ब्राह्मण उवाच अहो प्रश्नो महाभागा गूढार्थः परमः शुभः। सूक्ष्मः श्रेयांश्च मर्त्यानां भवद्भिः समुदाहृतः॥<br><br>5859: श्रूयतां सर्वमाख्यास्ये निखिलेन तपोधनाः। यथा यज्ञफलं मो लभते नात्र संशयः॥<br><br>5860: पौषमासस्य शुक्ले वै यदा युज्येत रोहिणी। तेन नक्षत्रयोगेन आकाशशयनो भवेत्॥<br><br>5861: एकवस्त्रः शुचिः स्नातः श्रद्दधानः समाहितः। सोमस्य रश्मयः पीत्वा महायज्ञफलं लभेत्॥<br><br>5862: एतद् वः परमं गुह्यं कथितं द्विजसत्तमाः। यन्मां भवन्तः पृच्छन्ति सूक्ष्मतत्त्वार्थदर्शिनः॥<br><br>5863: एतद् वः परमं गुह्यं कथितं द्विजसत्तमाः। यन्मां भवन्तः पृच्छन्ति सूक्ष्मतत्त्वार्थदर्शिनः॥<br><br>5864: विभावसुरुवाच सलिलस्याञ्जलिं पूर्णमक्षताश्च घृतोत्तराः। सोमस्योत्तिष्ठमानस्य तज्जलं चाक्षतांश्च तान्॥<br><br>5865: स्थितो ह्यभिमुखो मर्त्यः पौर्णमास्यां बलिं हरेत्। अग्निकार्यं कृतं तेन हुताश्चास्याग्नयस्त्रयः॥<br><br>5866: वनस्पतिं च यो हन्यादमावास्यामबुद्धिमान्। अपि टेकेन पत्रेण लिप्यते ब्रह्महत्यया। ॥<br><br>5867: दन्तकाष्ठं तु यः खादेदमावास्यामबुद्धिमान्। हिंसितश्चन्द्रमास्तेन पितरचोद्विजन्ति च॥<br><br>5868: हव्यं न तस्य देवाश्च प्रतिगृह्णन्ति पर्वसु। कुप्यन्ते पितरश्चास्य कुले वंशोऽस्य हीयते॥<br><br>5869: श्रीरुवाच प्रकीर्णं भाजनं यत्र भिन्नभाण्डमथासनम्। योषितश्चैव हन्यन्ते कश्मलोपहते गृहे॥<br><br>5870: देवताः पितरश्चैव उत्सवे पर्वणीषु वा। निराशा:प्रतिगच्छन्ति कश्मलोपहताद् गृहात्॥<br><br>5871: अङ्गिरा उवाच यस्तु संवत्सरं पूर्णं दद्याद् दीपं करञ्जके। सुवर्चलामूलहस्तः प्रजा तस्य विवर्धते॥<br><br>5872: गार्ग्य उवाच आतिथ्यं सततं कुर्याद् दीपं दद्यात् प्रतिश्रये। वर्जयानो दिवा स्वापं न च मांसानि भक्षयेत्॥<br><br>5873: गोब्राह्मणं न हिंस्याच्च पुष्कराणि च कीर्तयेत्। एष श्रेष्ठतमो धर्मः सरहस्यो महाफलः॥<br><br>5874: अपि क्रतुशतैरिष्ट्वा क्षयं गच्छति तद्धविः। न तु क्षीयन्ति ते धर्माः श्रद्दधानैः प्रयोजिताः॥<br><br>5875: इदं च परमं गुह्यं सरहस्यं निबोधत। श्राद्धकल्पे च दैवे च तैर्थिके पर्वणीषु च॥<br><br>5876: रजस्वला च या नारी वित्रिकापुत्रिका च या। एताभिश्चक्षुषा दृष्टं हविर्नाश्नन्ति देवताः॥<br><br>5877: पितरश्च न तुष्यन्ति वर्षाण्यपि त्रयोदश। शुक्लवासाः शुचिर्भूत्वाः ब्राह्मणान् स्वस्ति वाचयेत्। कीर्तयेद् भारतं चैव तथा स्यादक्षयं हविः॥<br><br>5878: धौम्य उवाच भिन्नभाण्डं च खट्वां च कुक्कुटं शुनकं तथा। अप्रशस्तानि सर्वाणि यश्च वृक्षो गृहेरुहः॥<br><br>5879: भिन्नभाण्डे कलिं प्राहुः खट्वायां तु धनक्षयः। कुक्कुटे शुनके चैव हविर्नाश्नन्ति देवताः। वृक्षमूले ध्रुवं सत्त्वं तस्माद् वृक्षं न रोपयेत्॥<br><br>5880: जमदग्निरुवाच यो यजेदश्वमेधेन वाजपेयशतेन ह। अवाशिरा वा लम्बेत सत्रं वा स्फीतमाहरेत्॥<br><br>5881: न यस्य हृदयं शुद्धं नरकं स ध्रुवं व्रजेत्। तुल्यं यज्ञश्च सत्यं च हृदयस्य च शुद्धता॥<br><br>5882: शुद्धेन मनसा दत्त्वा सक्तुप्रस्थं द्विजातये। ब्रह्मलोकमनुप्राप्तः पर्याप्तं तन्निदर्शनम्॥<br><br>5883: वायु रुवाच किंचिद् धर्मं प्रवक्ष्यामि मानुषाणां सुखावहम्। सरहस्याश्च ये दोषास्ताशृणुध्वं समाहिताः॥<br><br>5884: अग्निकार्यं च कर्तव्यं परमान्नेन भोजनम्। दीपकश्चापि कर्तव्यः पितॄणां सतिलोदकः॥<br><br>5885: एतेन विधिना मर्त्यः श्रद्दधानः समाहितः। चतुरो वार्षिकान् मासान् यो ददाति तिलोदकम्॥<br><br>5886: भोजनं च यथाशक्त्या ब्राह्मणे वेदपारगे। पशुबधशतस्येह फलं प्राप्नोति पुष्कलम्॥<br><br>5887: इदं चैवापरं गुह्यमप्रशस्तं निबोधत। अग्नेस्तु वृषलो नेता हविर्मूढाश्च योषितः॥<br><br>5888: मन्यते धर्म एवेति स चाधर्मेण लिप्यते। अग्नयस्तस्य कुप्यन्ति शूद्रयोनि स गच्छति॥<br><br>5889: पितरश्च न तुष्यन्ति सह देवैर्विशेषतः। प्रायश्चित्तं तु यत् तत्र ब्रुवतस्तन्निबोध मे॥<br><br>5890: यत् कृत्वा तु नरः सम्यक् सुखी भवति विज्वरः। गवां मूत्रपुरीषेण पयसा च घृतेन च॥<br><br>5891: अग्निकार्यं त्र्यहं कुर्यात्रिराहारः समाहितः। ततः संवत्सरे पूर्णे प्रतिगह्णन्ति देवताः॥<br><br>5892: हृष्यन्ति पितरश्चास्य श्राद्धकाल उपस्थिते। एष ह्यधर्मो धर्मश्च सरहस्यः प्रकीर्तितः॥<br><br>5893: मानां स्वर्गकामानां प्रेत्य स्वर्गसुखावहः॥<br><br>5894: लोमश उवाच परदारेषु ये सक्ता अकृत्वा दारसंग्रहम्। निराशाः पितरस्तेषां श्राद्धकाले भवन्ति वै॥<br><br>5895: परदाररतिर्यश्च यश्च वन्ध्यामुपासते। ब्रह्मस्वं हरते यश्च समदोषा भवन्ति ते॥<br><br>5896: असम्भाष्या भवन्त्येते पितॄणां नात्र संशयः। देवताः पितरश्चैषां नाभिनन्दन्ति तद्धविः॥<br><br>5897: तस्मात् परस्य वै दारांस्त्यजेद् वन्थ्यां च योषितम्। ब्रह्मस्वं हि नर्तव्यमात्मनो हितमिच्छता॥<br><br>5898: श्रूयतां चापरं गुह्यं रहस्यं धर्मसंहितम्। श्रद्दधानेन कर्तव्यं गुरूणां वचनं सदा॥<br><br>5899: द्वादश्यां पौर्णमास्यां च मासि मासि घृताक्षतम्। ब्राह्मणेभ्यः प्रयच्छेत तस्य पुण्यं निबोधत॥<br><br>5900: सोमश्च वर्धते तेन समुद्रश्च महोदधिः। अश्वमेधचतुर्भागं फलं सृजाति वासवः॥<br><br>5901: दानेनतेन तेजस्वी वीर्यवांश्च भवेन्नरः। प्रीतश्च भगवान् सोम इष्टान् कामान् प्रयच्छति॥<br><br>5902: श्रूयतां चापरो धर्म: सरहस्यो महाफलः। इदं कलियुगं प्राप्य मनुष्याणां सुखावहः॥<br><br>5903: कल्यमुत्थाय यो मर्त्यः स्नातः शुक्लेन वाससा। तिलपात्रं प्रयच्छेत ब्राह्मणेभ्यः समाहितः॥<br><br>5904: तिलोदकं च यो दद्यात् पितॄणां मधुना सह। दीपकं कृसरं चैव श्रूयतां तस्य यत् फलम्॥<br><br>5905: तिलपात्रे फलं प्राह भगवान् पाकशासनः। गोप्रदानं च यः कुर्याद् भूमिदानं च शाश्वतम्॥<br><br>5906: अग्निष्टोमं च यो यज्ञं यजेत बहुदक्षिणम्। तिलपात्रं सहैतेन समं मन्यन्ति देवताः॥<br><br>5907: तिलोदकं सदा श्राद्धे मन्यन्ते पितरोऽक्षयम्। दीपे च कृसरे चैव तुष्यन्तेऽस्य पितामहाः॥<br><br>5908: स्वर्गे च पितृलोके च पितृदेवाभिपूजितम्। एवमेतन्मयोद्दिष्टमृषिदृष्टं पुरातनम्॥<br><br>5909: भीष्म उवाच ततस्त्वृषिगणाः सर्वे पितरश्च सदेवताः। अरुन्धतीं तपोवृद्धामपृच्छन्त समाहिताः॥<br><br>5910: समानशीला वीर्येण वसिष्ठस्य महात्मनः। त्वत्तो धर्मरहस्यानि श्रोतुमिच्छामहे वयम्। यत्ते गुह्यतमं भद्रे तत् प्रभाषितुमर्हसि॥<br><br>5911: अरुन्धत्युवाच तपोवृद्धिर्मया प्राप्ता भवतां स्मरणेन वै। भवतां च प्रसादेन धर्मान् वक्ष्यामि शाश्वतान्॥<br><br>5912: सगुह्यान् सरहस्यांश्च ताशृणुध्वमशेषतः। श्रद्दधाने प्रयोक्तव्या यस्य शुद्धं तथा मनः॥<br><br>5913: अश्रद्दधानो मानी च ब्रह्महा गुरुतल्पगः। असम्भाष्या हि चत्वारो नैषां धर्मः प्रकाशयेत्॥<br><br>5914: अहन्यहनि यो दद्यात् कपिला द्वादशीः समाः। मासि मासि च सत्रेण यो यजेत सदा नरः॥<br><br>5915: गवां शतसहस्रं च यो दद्याज्ज्येष्ठपुष्करे। न तद्धर्मफलं तुल्यमतिथिर्यस्य तुष्यति॥<br><br>5916: श्रूयतां चापरो धर्मो मनुष्याणां सुखावहः। श्रद्दधानेन कर्तव्यः सहरस्यो महाफलः॥<br><br>5917: कल्यमुत्थाय गोमध्ये गृह्य दर्भान् सहोदकान्। निषिञ्चेत गवां शृङ्गे मस्तकेन च तज्जलम्॥<br><br>5918: प्रताच्छेत निराहारस्तस्य धर्मफलं शृणु। श्रूयन्ते यानि तीर्थानि त्रिषु लोकेषु कानिचित्॥<br><br>5919: सिद्धचारणजुष्टानि सेवितानि महर्षिभिः। अभिषेकः समस्तेषां गवां शृङ्गोदकस्य च॥<br><br>5920: साधु साध्विति चोद्दिष्टं दैवतैः पितृभिस्तथा। भूतैश्चैव सुसंहष्टैः पूजिता साप्यरुन्धती॥<br><br>5921: पितामह उवाच अहो धर्मो महाभागे सरहस्य उदाहृतः। वरं ददामि ते धन्ये तपस्ते वर्धतां सदा॥<br><br>5922: यम उवाच रमणीया कथा दिव्या युष्मत्तो या मया श्रुता। श्रूयतां चित्रगुप्तस्य भाषितं मम च प्रियम्॥<br><br>5923: रहस्यं धर्मसंयुक्तं शक्यं श्रोतुं महर्षिभिः। श्रद्दधानेन मन आत्मनो हितमिच्छता॥<br><br>5924: न हि पुण्यं तथा पापं किंचिद् विनश्यति। पर्वकाले च यत् किंचिदादित्यं चाधितिष्ठति॥<br><br>5925: प्रेतलोकं गते म] तत् तत् सर्वे विभावसुः। प्रतिजानाति पुण्यात्मा तच्च तत्रोपयुज्यते॥<br><br>5926: किंचिद् धर्मं प्रवक्ष्यामि चित्रगुप्तमतं शुभम्। पानीयं चैव दीपं च दातव्यं सतलं तथा॥<br><br>5927: उपानहौ च च्छत्रं च कपिला च यथातथम्। पुष्करे कपिला देया ब्राह्मणे वेदपारगे॥<br><br>5928: अग्निहोत्रं च यत्नेन सर्वशः प्रतिपालयेत्। अयं चैवापरो धर्मचित्रगुप्तेन भाषितः॥<br><br>5929: फलमस्य पृथक्त्वेन श्रोतुमर्हन्ति सत्तमाः। प्रलयं सर्वभूतैस्तु गन्तव्यं कालपर्ययात्॥<br><br>5930: तत्र दुर्गमनुप्राप्ताः क्षुत्तृष्णापरिपीडिताः। दह्यमाना विपच्यन्ते न तत्रास्ति पलायनम्॥<br><br>5931: अन्धकारं तमो घोरं प्रविशन्त्यल्पबुद्धयः। तत्र धर्म प्रवक्ष्यामि येन दुर्गाणि संतरेत्॥<br><br>5932: अल्पव्ययं महार्थं च प्रेत्य चैव सुखोदयम्। पानीयस्य गुणा दिव्याः प्रेतलोके विशेषतः॥<br><br>5933: तत्र पुण्योदका नाम नदी तेषां विधीयते। अक्षयं सलिलं तत्र शीतलं ह्यमृतोपमम्॥<br><br>5934: स तत्र गोयं पिबति पानीयं यः प्रयच्छति। प्रदीपस्य प्रदानेन श्रूयतां गुणविस्तरः॥<br><br>5935: तमोऽधकारं नियतं दीपदो न प्रपश्यति। प्रभां चास्य प्रयच्छन्ति सोमभास्करपावकाः॥<br><br>5936: देवताश्चानुमन्यन्ते विमलाः सर्वतो दिशः। द्योतते च यथाऽऽदित्यः प्रेतलोकगतो नरः॥<br><br>5937: तस्माद् दीपः प्रदातव्यः पानीयं च विशेषतः। कपिलां ये प्रयच्छन्ति ब्राह्मणे वेदपारगे॥<br><br>5938: पुष्करे च विशेषेण श्रूयतां तस्य यत् फलम्। गोशतं सवृषं तेन दत्तं भवति शाश्वतम्॥<br><br>5939: पापं कर्म च यत् किंचिद् ब्रह्महत्यासमं भवेत्। शोधयेत् कपिला ह्येका प्रदत्तं गोशतं यथा॥<br><br>5940: तस्मात्तु कपिला देया कौमुद्यां ज्येष्ठपुष्करे। न तेषां विषमं किंचिन्न दु:खं न च कण्टकाः॥<br><br>5941: उपानहो च यो दद्यात् पात्रभूते द्विजोत्तमे। छत्रदाने सुखां छायां लभते परलोकगः॥<br><br>5942: न हि दत्तस्य दानस्य नाशोऽस्तीह कदाचन। चित्रगुप्तमतं श्रुत्वा हृष्टरोमा विभावसुः॥<br><br>5943: उवाच देवताः सर्वाः पितूंश्चैव महाद्युतिः। श्रुतं हि चित्रगुप्तस्य धर्मगुह्यं महात्मनः॥<br><br>5944: श्रद्दधानाश्च ये मर्त्या ब्राह्मणेषु महात्मसु। दानमेतत् प्रयच्छन्ति न तेषां विद्यते भयम्॥<br><br>5945: धर्मदोषास्त्विमे पञ्च येषां नास्तीह निष्कृतिः। असम्भाष्या अनाचारा वर्जनीया नराधमाः॥<br><br>5946: ब्रह्महा चैव गोघ्नश्च परदाररतश्च यः। अश्रद्दधानश्च नरः स्त्रियं यश्चोपजीवति॥<br><br>5947: प्रेतलोकगता ह्येते नरके पापकर्मिणः। पच्यन्ते वै यथा मीना: पूयशोणितभोजनाः॥<br><br>5948: असम्भाष्याः पितॄणां च देवानां चैव पञ्च ते। स्नातकानां च विप्राणां ये चान्ये च तपोधनाः॥<br><br>5949: भीष्म उवाच ततः सर्वे महाभाग देवाश्च पितरश्च ह। ऋषयश्च महाभागाः प्रमथान् वाक्यमब्रुवन्॥<br><br>5950: भवन्तो वै महाभागा अपरोक्षनिशाचराः। उच्छिष्टानशुचीन् क्षुद्रान् कथं हिंसथ मानवान्॥<br><br>5951: के च स्मृताः प्रतीघाता येन मर्त्यान् न हिंसथ। रक्षोनानि च कानि स्युर्यगृहेषु प्रणश्यथ। श्रोतुमिच्छाम युष्माकं सर्वमेतन्निशाचराः॥<br><br>5952: प्रथमा ऊचुः मैथुनेन सदोच्छिष्टाः कुते चैवाधरोत्तरे। मोहान्मांसानि खादेत वृक्षमूले च यः खपेत्॥<br><br>5953: आमिषं शीर्षतो यस्य पादतो यश्च संविशेत्। तत उच्छिष्टकाः सर्वे बहुच्छिद्राश्च मानवाः॥<br><br>5954: उदके चाप्यमेध्यानि श्लेष्माणं च प्रमुञ्चति। एते भक्ष्याश्च वध्याश्च मानुषा नात्र संशयः॥<br><br>5955: एवं शीलसमाचारान् धर्षयामो हि मानवान्। श्रूयतां च प्रतीघातान् यैर्न शक्नुम हिंसितुम्॥<br><br>5956: गोरोचनासमालम्भो वचाहस्तश्च यो भवेत्। घृताक्षतं च यो दद्यान्मस्तके तत्परायणः॥<br><br>5957: ये च मांसं न खादन्ति तान् न शक्नुम हिसितुम्। यस्य चाग्निगृहे नित्यं दिवारात्रौ च दीप्यते॥<br><br>5958: तरक्षोश्चर्म दंष्ट्राश्च तथैव गिरिकच्छपः। आज्यधूमो बिडालश्चच्छागः कृष्णोऽथ पिङ्गलः॥<br><br>5959: येषामेतानि तिष्ठन्ति गृहेषु गृहमेधिनाम्। तान्यधृष्याण्यगाराणि पिशिताशैः सुदारुणैः॥<br><br>5960: लोकानस्मद्विधा ये च विचरन्ति यथासुखम्। तस्मादेतानि गेहेषु रक्षोनानि विशाम्पते। एतद् वः कथितं सर्वे यत्र वः संशयो महान्॥<br><br>5961: भीष्म उवाच ततः पद्मप्रतीकाशः पद्मोद्भूतः पितामहः। उवाच वचनं देवान् वासवं च शचीपतिम्॥<br><br>5962: अयं महाबलो नागो रसातलचरो बली। तेजस्वी रेणुको नाम महासत्त्वपराक्रमः॥<br><br>5963: अतितेजस्विनः सर्वे महावीर्या महागजाः। घरयन्ति महीं कृत्स्नां सशैलवनकाननाम्॥<br><br>5964: भवद्भिः समनुज्ञातो रेणुकस्तान् महागजान्। धर्मगुह्यानि सर्वाणि गत्वा पृच्छतु तत्र वै॥<br><br>5965: पितामहवचः श्रुत्वा ते देवा रेणुकं तदा। प्रेषयामासुरव्यग्रा यत्र ते धरणीधराः॥<br><br>5966: रेणुका उवाच अनुज्ञातोऽस्मि देवैश्च पितृभिश्च महाबलाः। धर्मगुह्यानि युष्माकं श्रोतुमिच्छामि तत्त्वतः। कथयध्वं महाभागा यद् वस्तत्त्वं मनीषितम्॥<br><br>5967: दिग्गजा ऊचुः कार्तिके मासि चाश्लेषा बहुलस्याष्टमी शिवा। तेन नक्षत्रयोगेन यो ददाति गुडौदनम्॥<br><br>5968: इमं मन्त्रं जपञ्छ्राद्धे यताहारो ह्यकोपनः। बलदेवप्रभृतयो ये नागा बलवत्तराः॥<br><br>5969: अनन्ता ह्यक्षया नित्यं भोगिनः सुमहाबलाः। तेषां कुलोद्भवा ये च महाभूता भुजङ्गेमाः॥<br><br>5970: ते मे बलिं प्रतीच्छन्तु बलतेजोऽभिवृद्धये। यदा नारायणः श्रीमानुज्जहार वसुंधराम्॥<br><br>5971: तद् बलं तस्य देवस्य धरामुद्धरतस्तथा। एवमुक्त्वा बलिं तत्र वल्मीके तु निवेदयेत्॥<br><br>5972: गजेन्द्रकुसुमाकीर्णं नीलवस्त्रानुलेपनम्। निर्वपेत् तं तु वल्मीके अस्तं याते दिवाकरे॥<br><br>5973: एवं तुष्टास्ततः सर्वे अधस्ताद्भारपीडिताः। श्रमं तं नावबुध्यामो धारयन्तो वसुंधराम्॥<br><br>5974: एवं मन्यामहे सर्वे भारार्ता निरपेक्षिणः। ब्राह्मणः क्षत्रियो वैश्यः शूद्रो वा यधुपोषितः॥<br><br>5975: एवं संवत्सरं कृत्वा दानं बहुफलं लभेत्। वल्मीके बलिमादाय तन्नो बहुफलं मतम्॥<br><br>5976: ये च नागा महावीर्यास्त्रिषु लोकेषु कृत्स्नशः। कृतातिथ्या भवेयुस्ते शतं वर्षाणि तत्त्वतः॥<br><br>5977: दिग्गजानां च तच्छ्रुत्वा देवता: पितरस्तथा। ऋषयश्च महाभागाः पूजयन्ति स्म रेणुकम्॥<br><br>5978: दिग्गजानां च तच्छ्रुत्वा देवता: पितरस्तथा। ऋषयश्च महाभागाः पूजयन्ति स्म रेणुकम्॥<br><br>5979: महेश्वर उवाच सारमुद्धृत्य युष्माभिः साधुधर्म उदाहृतः। धर्मगुह्यमिदं मत्तः शृणुध्वं सर्व एव ह॥<br><br>5980: येषां धर्माश्रिता बुद्धिः श्रद्दधानाश्च ये नराः। तेषां स्यादुपदेष्टव्यः सरहस्यो महाफलः॥<br><br>5981: निरुद्विगन्स्तु यो दद्यान्मासमेकं गवाह्निकम्। एकभक्तं तथाश्नीयाच्छूयतां तस्य यत् फलम्॥<br><br>5982: इमा गावो महाभागाः पवित्रं परमं स्मृताः। त्रील्लोकान् धारयन्ति स्म सदेवासुरमानुषान्॥<br><br>5983: तासु चैव महापुण्यं शुश्रूषा च महाफलम्। अहन्यहनि धर्मेण युज्यते वै गवाह्निकः॥<br><br>5984: मया ह्येता ह्यनुज्ञाताः पूर्वमासन् कृते युगे। ततोऽहमनुनीतो वै ब्रह्मणा पद्मयोनिना॥<br><br>5985: तस्माद् ब्रजस्थानगतस्तिष्ठत्युपरि मे वृषः। रमेऽहं सह गोभिश्च तस्मात् पूज्याः सदैव ताः॥<br><br>5986: महाप्रभावा वरदा वरं दधुरुपासिताः। ता गावोऽस्यानुमन्यन्ते सर्वकर्मसु यत् फलम्॥<br><br>5987: तस्य तत्र चतुर्भागो यो ददाति गवाह्निकम्॥<br><br>5988: स्कन्द उवाच ममाप्यनुमतो धर्मस्तं शृणुध्वं समाहिताः। नीलपण्डस्य श्रृंगाभ्यां मृत्तिकां तु यः॥<br><br>5989: अभिषेकं त्र्यहं कुर्यात् तस्य धर्म निबोधता शोधयेदशुभं सर्वमाधिपत्यं परत्र च॥<br><br>5990: यावच्च जायते मर्त्यस्तावच्छूरो भविष्यति। इदं चाप्यपरं गुह्यं सरहस्यं निबोधत॥<br><br>5991: प्रगृह्यौदुम्बरं पात्रं पक्वान्नं मधुना सहा सोमस्योत्तिष्ठमानस्य पौर्णमास्यां बलिं हरेत्॥<br><br>5992: तस्य धर्मफलं नित्यं श्रद्दधाना निबोधता साध्या रुद्रास्तथादित्या विश्वेदेवस्तथाश्विनौ॥<br><br>5993: मरुतो वसवश्चैव प्रतिगृहन्ति तं बलिम्। सोमश्च वर्धते तेन समुद्रश्च महोदधिः॥<br><br>5994: एष धर्मो मयोद्दिष्टः सरहस्यः सुखावहः॥<br><br>5995: विष्णु उवाच धर्मगुह्यानि सर्वाणि देवतानां महात्मनान्। ऋषीणां चैव गुह्यानि यः पठेदाह्निकं सदा॥<br><br>5996: शृणुयाद् वानसू युर्यः श्रद्दधानः समाहितः। नास्य विघ्नः प्रभवति भयं चास्य न विद्यते॥<br><br>5997: ये च धर्माः शुभाः पुण्याः सरहस्या उदाहृताः। तेषां धर्मफलं तस्य यः पठेत जितेन्द्रियः॥<br><br>5998: नास्य पापं प्रभवति न च पापेन लिप्यते। पठेद् वा श्रावयेद् वापि श्रुत्वा वा लभते फलम्॥<br><br>5999: भुञ्जते पितरो देवा हव्यं कव्यमथाक्षयम्। श्रावयंश्चापि विप्रन्द्रान् पर्वसु प्रयतो नरः॥<br><br>6000: ऋषीणां देवतानां च पितॄणां चैव नित्यदा। भवत्यभिमतः श्रीमान् धर्मेषु प्रयतः सदा॥<br><br>6001: कृत्वापि पापकं कर्म महापातकवर्जितम्। रहस्यधर्मे श्रुत्वेमं सर्वपापैः प्रमुच्यते॥<br><br>6002: भीष्म उवाच एतद् धर्मरहस्यं वै देवतानां नराधिप। व्यासोद्दिष्टं मया प्रोक्तं सर्वदेवनमस्कृतम्॥<br><br>6003: पृथिवी रत्नसम्पूर्णा ज्ञानं चेदमनुत्तमम्। इदमेव ततः श्राव्यमिति मन्येत धर्मवित्॥<br><br>6004: नाश्रद्दधानाय न नास्तिकाय न नष्टधर्माय न निघृणाय। न हेतुदुष्टाय गुरुद्विषे वा नानात्मभूताय निवेद्यमेतत्॥<br><br>6005: युधिष्ठिर उवाच के भोज्या ब्राह्मणस्येह के भोज्याः क्षत्रियस्य ह। तथा वैश्यस्य के भोज्याः के शूद्रस्य च भारत॥<br><br>6006: भीष्म उवाच ब्राह्मणा ब्राह्मणस्येह भोज्या ये चैव क्षत्रियाः। वैश्याश्चापि तथा भोज्याः शूद्राश्च परिवर्जिताः॥<br><br>6007: ब्राह्मणाः क्षत्रिया वैश्या भोज्या वै क्षत्रियस्य ह। वर्जनीयास्तु वै शूद्राः सर्वभक्षा विकर्मिणः॥<br><br>6008: वैश्यास्तु भोज्या विप्राणां क्षत्रियाणां तथैव च। नित्याग्नयो विविक्ताश्च चातुर्मास्यरताश्च ये॥<br><br>6009: शूद्राणामथ यो भुङ्क्ते स भुङ्क्ते पृथिवीमलम्। मलं नृणां स पिबति मलं भुङ्क्ते जनस्य च॥<br><br>6010: शूद्राणां यस्तथा भुक्ते स भुङ्क्ते पृथिवीमलम्। पृथिवीमलमश्नन्ति ये द्विजाः शूद्रभोजिनः॥<br><br>6011: शूद्रस्य कर्मनिष्ठायां विकर्मस्थोऽपि पच्यते। ब्राह्मणः क्षत्रियो वैश्यो विकर्मस्थश्च पच्यते॥<br><br>6012: स्वाध्यायनिरता विप्रास्तथा स्वस्त्ययने नृणाम्। रक्षणे क्षत्रियं प्राहुर्वैश्यं पृष्ट्यर्थमेव च॥<br><br>6013: करोति कर्म यद् वैश्यस्तद् गत्वा ह्युपजीवति। कृषिगोरक्ष्यवाणिज्यमकुत्सा वैश्यकर्माणि॥<br><br>6014: शूद्रकर्म तु यः कुर्यादवहाय स्वकर्म च। स विज्ञेयो यथा शूद्रो न च भोज्य: कदाचन। ॥<br><br>6015: चिकित्सकः काण्डपृष्ठः पुराध्यक्षः पुरोहितः। सांवत्सरो वृथाध्यायी सर्वे ते शूद्रसम्मिताः॥<br><br>6016: शूद्रकर्मस्वथैतेषु यो भुङ्क्ते निरपत्रपः। अभोज्यभोजनं भुक्त्वा भयं प्राप्नोति दारुणम्॥<br><br>6017: कुलं वीर्यं च तेजश्च तिर्यग्योनित्वमेव च। स प्रयाति यथा श्वा वै निष्क्रियो धर्मवर्जितः॥<br><br>6018: भुक्त चिकित्सकस्यान्नं तदनं च पुरीषवत्। पुंश्चल्यन्नं च मूत्रं स्यात् कारुकानं च शोणितम्॥<br><br>6019: विद्योपजीविनोऽन्नं च यो भुङ्क्ते साधुसम्मतः। तदप्यन्नं यथा शौद्रं तत् साधुः परिवर्जयेत्॥<br><br>6020: विचनीयस्य यो भुङ्क्ते तमाहुः शोणितं ह्रदम्। पिशुनं भोजनं भुङ्क्ते ब्रह्महत्यासमं विदुः॥<br><br>6021: असत्कृतमवज्ञातं च भोक्तव्यं कदाचन॥<br><br>6022: व्याधि कुलक्षयं चैव क्षिप्रं प्राप्नोति ब्राह्मणः। नगरीरक्षिणो भुङ्क्ते श्वपचप्रवणो भवेत्॥<br><br>6023: गोने च ब्राह्मणध्ने च सुरापे गुरुतल्पगे। भुक्त्वान्नं जायते विप्रो रक्षसां कुलवर्धनः॥<br><br>6024: न्यासापहारिणो भुक्त्वा कृतने क्लीववर्तिनि। जायते शबरावासे मध्यदेशबहिष्कृते॥<br><br>6025: अभोज्याश्चैव भोज्याश्च मया प्रोक्ता यथाविधि। किमन्यदद्य कौन्तेय मत्तस्त्वं श्रोतुमिच्छसि॥<br><br>6026: अभोज्याश्चैव भोज्याश्च मया प्रोक्ता यथाविधि। किमन्यदद्य कौन्तेय मत्तस्त्वं श्रोतुमिच्छसि॥<br><br>6027: युधिष्ठिर उवाच उक्तास्तु भवता भोज्यास्तथाभोज्याश्च सर्वशः। अत्र में प्रश्नसंदेहस्तन्मे वद पितामह॥<br><br>6028: ब्राह्मणानां विशेषेण हव्यकव्यप्रतिग्रहे। नानाविधेषु भोज्येषु प्रायश्चित्तानि शंस मे॥<br><br>6029: भीष्म उवाच हन्त वक्ष्यामि ते राजन् ब्राह्मणानां महात्मनाम्। प्रतिग्रहेषु भोज्ये च मुच्यते येन पाप्मनः॥<br><br>6030: घृतप्रतिग्रहे चैव सावित्री समिदाहुतिः। तिलप्रतिग्रहे चैव सममेतद् युधिष्ठिर॥<br><br>6031: मांसप्रतिग्रहे चैव मधुनो लवणस्य च। आदित्योदयनं स्थित्वा पूतो भवति ब्राह्मणः॥<br><br>6032: काञ्चनं प्रतिगृह्याथ जपमानो गुरुश्रुतिम्। कृष्णायसं च विवृतं धारयन् मुच्यते द्विजः॥<br><br>6033: एवं प्रतिगृहीतेऽथ धने वस्त्रे तथा स्त्रियाम्। एवमेव नरश्रेष्ठ सुवर्णस्य प्रतिग्रहे॥<br><br>6034: अन्नप्रतिग्रहे चैव पायसेक्षुरसे तथा। इक्षुतैलपवित्राणां त्रिसंध्येऽप्सु निमज्जनम्॥<br><br>6035: व्रीहौ पुष्पे फले चैव जले पिष्टमये तथा। यावके दधिदुग्धे च सावित्रीं शतशोऽन्विताम्॥<br><br>6036: उपानहौ च च्छत्रं च प्रतिगृौर्ध्वदेहिके। जपेच्छतं समायुक्तस्तेन मुच्येत पाप्मना॥<br><br>6037: क्षेत्रप्रतिग्रहे चैव ग्रहसूतकयोस्तथा। त्रीणि रात्राण्युपोषित्वा तेन पापाद् विमुच्यते॥<br><br>6038: कृष्णपक्षे तु यः श्राद्धं पितॄणामश्नुते द्विजः। अन्नमेतदहोरात्रात् पूतो भवति ब्राह्मणः॥<br><br>6039: न च संध्यामुपासीत न च जाप्यं प्रवर्तयेत्। न संकिरेत् तदन्नं च ततः पूयेत ब्राह्मणः॥<br><br>6040: इर्थमपराह्ने तु पितॄणां श्राद्धमुच्यते। यथोक्तानां यदश्नीयुर्ब्राह्मणाः पूर्वकीर्तिताः॥<br><br>6041: मृतकस्य तृतीयाहे ब्राह्मणो योऽन्नमश्नुते। स त्रिवेलं समुन्मज्य द्वादशाहेन शुध्यति॥<br><br>6042: द्वादशाहे व्यतीते तु कृतशौचो विशेषतः। ब्राह्मणेभ्यो हविर्दत्त्वा मुच्यते तेन पाप्मना॥<br><br>6043: मृतस्य दशरात्रेण प्रायश्चित्तानि दापयेत्। सावित्रीं रैवतीमिष्टिं कूष्माण्डमघमर्षणम्॥<br><br>6044: मृतकस्य त्रिरात्रे यः समुद्दिष्टे समश्नुते। सप्त त्रिषवणं स्नात्वा पूतो भवति ब्राह्मणः॥<br><br>6045: सिद्धिमाप्नोति विपुलामापदं चैव नाप्नुयात्॥<br><br>6046: यस्तु शूद्रैः समश्नीयाद् ब्राह्मणोऽप्येकभोजने। अशौचं विधिवत् तस्य शौचमत्र विधीयते॥<br><br>6047: यस्तु वैश्यैः सहाश्नीयाद् ब्राह्मणोऽप्येकभोजने। स वै त्रिरात्रं दीक्षित्वा मुच्यते तेन कर्मणा॥<br><br>6048: क्षत्रियैः सह योऽश्नीयाद् ब्राह्मणोऽप्येकभोजने। आप्लुत: सह वासोभिस्तेन मुच्येत पाप्मना॥<br><br>6049: शूद्रस्य तु कुलं हन्ति वैश्यस्य पशुबान्धवान्। क्षत्रियस्य श्रियं हन्ति ब्राह्मणस्य सुवर्चसम्॥<br><br>6050: प्रायश्चित्तं च शान्तिं च जुहुयात् तेन मुच्यते। सावित्रीं रैवतीमिष्टिं कूष्माण्डमघमर्षणम्॥<br><br>6051: तथोच्छिष्टमथान्योन्यं सम्प्राशेन्नात्र संशयः। रोचना विरजा रात्रिर्मङ्गलालम्भनानि च॥<br><br>6052: तथोच्छिष्टमथान्योन्यं सम्प्राशेन्नात्र संशयः। रोचना विरजा रात्रिर्मङ्गलालम्भनानि च॥<br><br>6053: युधिष्ठिर उवाच दानेन वर्ततेत्याह तपसा चैव भारत। तदेतन्मे मनोदुःखं व्यपोह त्वं पितामह। किंस्वित् पृथिव्यां ह्येतन्मे भवाञ्छंसितुमर्हति॥<br><br>6054: भीष्म उवाच शृणु यैर्धर्मनिरतैस्तपसा भावितात्मभिः। लोका ह्यसंशयं प्राप्ता दानपुण्यरत्तैर्नृपः। :॥<br><br>6055: सत्कृतश्च तथाऽऽत्रेयः शिष्येभ्यो ब्रह्म निर्गुणम्। उपदिश्य तदा राजन् गतो लोकाननुत्तमान्॥<br><br>6056: शिबिरौशीनरः प्राणान् प्रियस्य तनयस्य च। ब्राह्मणार्थमुपाकृत्य नाकपृष्ठमितो गतः॥<br><br>6057: प्रतर्दनः काशिपतिः प्रदाय तनयं स्वकम्। ब्राह्मणायातुलां कीर्तिमिह चामुत्र चाश्नुते॥<br><br>6058: रन्तिदेवश्च सांकृत्यो वसिष्ठाय महात्मने। अy प्रदाय विधिवल्लेभे लोकाननुत्तमान्॥<br><br>6059: दिव्यं शतशलाकं च यज्ञार्थं काञ्चनं शुभम्। छत्रं देवावृधो दत्त्वा ब्राह्मणायास्थितो दिवम्॥<br><br>6060: भगवानम्बरीषश्च ब्राह्मणायामितौजसे। प्रदाय सकलं राष्ट्र सुरलोकमवाप्तवान्॥<br><br>6061: सावित्रः कुण्डलं दिव्यं यानं च जनमेजयः। ब्राह्मणाय च गा दत्त्वा गतो लोकाननुत्तमान्॥<br><br>6062: वृषादर्भिश्च राजर्षी रत्नानि विविधानि च। रम्यांश्चावसथान् दत्त्वा द्विजेभ्यो दिवमागतः॥<br><br>6063: निमी राष्ट्रं च वैदर्भिः कन्यां दत्त्वा महात्मने। अगस्त्याय गतः स्वर्गे सपुत्रपशुबान्धवः॥<br><br>6064: जामदग्न्यश्च विप्राय भूमिं दत्त्वा महायशाः। रामोऽक्षयांस्तथा लोकान् जगाम मनसोऽधिकान्॥<br><br>6065: अवर्षति च पर्जन्ये सर्वभूतानि देवराट्। वसिष्ठो जीवयामास येन यातोऽक्षयां गतिम्॥<br><br>6066: रामो दाशरथिश्चैव हुत्वा यज्ञेषु वै वसु। स गतो ह्यक्षयाल्लोकान् यस्य लोके महद् यशः॥<br><br>6067: कक्षसेनश्च राजर्षिर्वसिष्ठाय महात्मने। न्यासं यथावत् संन्यस्य जगाम सुमहायशाः॥<br><br>6068: करन्धमस्य पौत्रस्तु मरुत्तोऽविक्षितः सुतः। कन्यामाङ्गिरसे दत्त्वा दिवमाशु जगाम सः॥<br><br>6069: ब्रह्मदत्तश्च पाञ्चाल्यो राजा धर्मभृतां वरः। निधि शङ्खमनुज्ञाप्य जगाम परमां गतिम्॥<br><br>6070: राजा मित्रसहश्चैव वसिष्ठाय महात्मने। मदयन्तीं प्रियां भार्यां दत्त्वा च त्रिदिवं गतः॥<br><br>6071: मनोः पुत्रश्च सुद्युम्नो लिखिताय महात्मने। दण्डमुद्धृत्य धर्मेण गतो लोकाननुत्तमान्॥<br><br>6072: सहस्रचित्यो राजर्षिः प्राणानिष्टान् महायशाः। ब्राह्मणार्थे परित्यज्य गतो लोकाननुत्तमान्॥<br><br>6073: सर्वकामैश्च सम्पूर्णे दत्त्वा वेश्म हिरण्मयम्। मौन्द्रल्याय गतः स्वर्गे शतद्युम्नो महीपतिः॥<br><br>6074: भक्ष्यभोज्यस्य च कृतान् राशयः पर्वतोपमान्। शाण्डिल्याय पुरा दत्त्वा सुमन्युर्दिवमास्थितः॥<br><br>6075: नाम्ना च द्युतिमान् नाम शाल्वराजो महाद्युतिः। दत्त्वा राज्यमृचीकाय गतो लोकाननुत्तमान्॥<br><br>6076: मदिराश्वश्च राजर्षिर्दत्त्वा कन्यां सुमध्यमाम्। हिरण्यहस्ताय गतो लोकान् देवैरधिष्ठितान्॥<br><br>6077: लोमपादश्च राजर्षिः शान्तां दत्त्वा सुतां प्रभुः। ऋष्यशृङ्गाय विपुलैः सर्वैः कामैरयुज्यत॥<br><br>6078: कौत्साय दत्त्वा कन्यां तु हंसी नाम यशस्विनीम्। गतोऽक्षयानतो लोकान् राजर्षिश्च भगीरथः॥<br><br>6079: दत्त्वा शतसहस्रं तु गवां राजा भगीरथः। सवत्सानां कोहलाय गतो लोकाननुत्तमान्॥<br><br>6080: एते चान्ये च बहवो दानेन तपसा च ह। युधिष्ठिर गताः स्वर्गे निवर्तन्ते पुनः पुनः॥<br><br>6081: तेषां प्रतिष्ठिता कीर्तिर्यावत् स्थास्यति मेदिनी। गृहस्थैर्दानतपसा यैर्लोका वै विनिर्जिताः॥<br><br>6082: शिष्टानां चरितं ह्येतत् कीर्तितं मे युधिष्ठिर। दानयज्ञप्रजासगैरेते हि दिवमास्थिताः॥<br><br>6083: दत्त्वा तु सततं तेऽस्तु कौरवाणां धुरन्धर। दानयज्ञक्रियायुक्ता बुद्धिर्धर्मोपचायिनी॥<br><br>6084: यत्र ते नृपशार्दूल संदेहो वै भविष्यति। श्वः प्रभाते हि वक्ष्यामि संध्या हि समुपस्थिता॥<br><br>6085: युधिष्ठिर उवाच श्रुतं मे भवतस्तात सत्यव्रतपराक्रमा दानधर्मेण महता ये प्राप्तास्त्रिदिवं नृपाः॥<br><br>6086: इमांस्तु श्रोतुमिच्छामि धर्मान् धर्मभृतां वर। दानं कतिविधं देयं किं तस्य च फलं लभेत्॥<br><br>6087: कथं केभ्यश्च धर्म्य च दानं दातव्यमिष्यते। कैः कारणैः कतिविधं श्रोतुमिच्छामि तत्त्वतः॥<br><br>6088: भीष्म उवाच शृणु तत्त्वेन कौन्तेय दानं प्रति ममानघ। यथा दानं प्रदातव्यं सर्ववर्णेषु भारत॥<br><br>6089: धर्मादाद् भयात् कामात् कारुण्यादिति भारत। दानं पञ्चविधं ज्ञेयं कारणैर्निबोध तत्॥<br><br>6090: इह कीर्तिमवाप्नोति प्रेत्य चानुत्तमं सुखम्। इति दानं प्रदातव्यं ब्राह्मणेभ्योऽनसूयता॥<br><br>6091: ददाति वा दास्यति वा मह्यं दत्तमनेन वा। इत्यर्थिभ्यो निशम्यैव सर्वं दातव्यमर्थिने॥<br><br>6092: नास्याहं न मदीयोऽयं पापं कुर्याद् विमानितः। इति दद्याद् भयादेव इंढ मूढाय पण्डितः॥<br><br>6093: प्रियो मेऽयं प्रियोऽस्याहमिति सम्प्रेक्ष्य बुद्धिमान्। वयस्यामैवमक्लिष्टं दानं दद्यादतन्द्रितः॥<br><br>6094: दीनश्च याचते चायमल्पेनापि हि तुष्यति। इति दद्याद् दरिद्राय कारुण्यादिति सर्वथा॥<br><br>6095: इति पञ्चविधं दानं पुण्यकीर्तिविवर्धनम्। यथाशक्त्या प्रदातव्यमेवमाह प्रजापतिः॥<br><br>6096: युधिष्ठिर पितामह महाप्राज्ञ सर्वशास्त्रविशारद। आगमैर्बहुभिः स्फीतो भवान् नः प्रवरे कुले॥<br><br>6097: त्वत्तो धर्मार्थसंयुक्तमायत्यां च सुखोदयम्। आश्चर्यभूतं लोकस्य श्रोतुमिच्छाम्यरिंन्दम॥<br><br>6098: अयं च कालः सम्प्राप्तो दुर्लभो ज्ञातिबान्धवैः। शास्ता च न हि नः कश्चित् त्वामृते पुरुषर्षभ॥<br><br>6099: यदि तेऽहमनुग्राह्यो भ्रातृभिः सहितोऽनघ। वक्तुमर्हसि नः प्रश्नं यत् त्वां पृच्छामि पार्थिव॥<br><br>6100: अयं नारायणः श्रीमान् सर्वपार्थिवसम्मतः। भवन्तं बहुमानेन प्रश्रयेण च सेवते॥<br><br>6101: अस्य चैव समक्षं त्वं पार्थिवानां च सर्वशः। भ्रातृणां च प्रियार्थं मे स्नेहाद् भाषितुमर्हसि। ॥<br><br>6102: वैशम्पायन उवाच तस्य तद् वचनं श्रुत्वा स्नेहादागतसम्भ्रमः। भीष्मो भागीरथीपुत्र इदं वचनमब्रवीत्॥<br><br>6103: भीष्म उवाच अहं ते कथयिष्यामि कथामतिमनोहराम्। अस्य विष्णोः पुरा राजन् प्रभावो यो मया श्रुतः॥<br><br>6104: यश्च गोवृषभाङ्कस्य प्रभावस्तं च मे शृणु। रुद्राण्याः संश्यो यश्च दम्पत्योस्तं च मे शृणु। ॥<br><br>6105: व्रतं चचार धर्मात्मा कृष्णो द्वादशवार्षिकम्। दीक्षितं चागतौ द्रष्टुमुभौ नारदपर्वतौ॥<br><br>6106: कृष्णद्वैपायनश्चैव धौम्यश्च जपतां वरः। देवलः काश्यपश्चैव हस्तिकाश्यप एव च॥<br><br>6107: अपरे चर्षयः सन्तो दीक्षादमसमन्विताः। शिष्यैरनुगता: सिद्धैर्देवकल्पैस्तपोधनैः॥<br><br>6108: तेषामतिथिसत्कारमर्चनीयं कुलोचितम्। देवकीतनयः प्रीतो देवकल्पमकल्पयत्॥<br><br>6109: हरितेषु सुवर्णेषु बर्हिष्केषु नवेषु च। उपोवविविशुः प्रीता विष्टेरेषु महर्षयः॥<br><br>6110: कथाश्चक्रुस्ततस्ते तु मधुरा धर्मसंहिताः। राजर्षीणां सुराणां च ये वसन्ति तपोधनाः॥<br><br>6111: ततो नारायणं तेजो व्रतचर्येन्धनोत्थितम्। वक्त्रानिःसृत्य कृष्णस्य वह्निरद्भुतकर्मणः॥<br><br>6112: सोऽग्निर्ददाह तं शैलं सदुमं सलताक्षुपम्। सपक्षिमृगसंघातं सश्वापदसरीसृपम्॥<br><br>6113: मृगैश्च विविधाकारैर्हाहाभूतमचेतनम्। शिखरं तस्य शैलस्य मथितं दीनदर्शनम्॥<br><br>6114: स तु वहिर्महाज्वालो दग्ध्वा सर्वमशेषतः। विष्णो:समीप आगम्य पादौ शिष्यवदस्पृशत्॥<br><br>6115: ततो विष्णुर्गिरिं दृष्ट्वा निर्दग्धमरिकर्शनः। सौम्यैदृष्टिनिपातैस्तं पुनः प्रकृतिमानयत्॥<br><br>6116: तथैव स गिरिभूर्यः प्रपुष्पितलताद्रुमः। सपक्षिगणसंघुष्टः सश्वापदसरीसृपः॥<br><br>6117: तमद्भुतमचिन्त्यं च दृष्ट्वा मुनिगणस्तदा। विस्मितो दृष्टरोमा च बभूवास्राविलेक्षणः॥<br><br>6118: ततो नारायणो दृष्ट्वा तानृषीन् विस्मयान्वितान्। प्रश्रितं मधुरं स्निग्धं पप्रच्छ वदतां वरः॥<br><br>6119: किमर्थमृषिपूगस्य त्यक्तसङ्स्य नित्यशः। निर्ममस्यागमवतो विस्मयः समुपागतः॥<br><br>6120: एतन्मे संशयं सर्वे याथातथ्यमनिन्दिताः। ऋषयो वक्तुमर्हन्ति निश्चितार्थं तपोधनाः॥<br><br>6121: ऋषिरुवाच भवान् विसृजते लोकान् भवान् संहरते पुनः। भवान् शीतं भवानुष्णं भवानेष च वर्षति॥<br><br>6122: पृथिव्यां यानि भूतानि स्थावराणि चराणि च। तेषां पिता त्वं माता त्वं प्रभुः प्रभव एव च॥<br><br>6123: एवं नो विस्मयकरं संशयं मधुसूदन। त्वमेवार्हसि कल्याण वक्तुं वह्नर्विनिर्गमम्॥<br><br>6124: ततो विगतसंत्रासा वयमप्यरिकशन। यच्छुतं यच्च दृष्टं नस्तत् प्रवक्ष्यामहे हरे॥<br><br>6125: वासुदेव उवाच एतद् वै वैष्णवं तेजो मम वक्त्राद् विनिःसृतम्। कृष्णवा युगान्ताभो येनायं मथितो गिरिः॥<br><br>6126: ऋषयश्चार्तिमापन्ना जितक्रोधा जितेन्द्रियाः। भवन्तो व्यथिताश्चासान् देवकल्पास्तपोधनाः॥<br><br>6127: व्रतचर्यापरीतस्य तपस्विव्रतसेवया। मम वह्निः समुद्भूतो न वै व्यथितुमर्हथ॥<br><br>6128: व्रतं चर्तुमिहायातस्त्वहं गिरिमिमं शुभम्। पुत्रं चात्मसमं वीर्ये तपसा लब्धुमागतः॥<br><br>6129: ततो ममात्मा यो देहे सोऽग्निर्भूत्वा विनिः सृतः। गतश्च वरदं द्रष्टुं सर्वलोकपितामहम्॥<br><br>6130: तेन चात्मानुशिष्टो मे पुत्रत्वे मुनिसत्तमाः। तेजसोऽर्धेन पुत्रस्ते भवितेति वृषध्वजः॥<br><br>6131: सोऽयं वह्निरुपागम्य पादमूले ममान्तिकम्। शिष्यवत् परिचर्यार्थं शान्तः प्रकृतिमागतः॥<br><br>6132: एतदेव रहस्यं वः पद्मनाभस्य धीमतः। मया प्रोक्तं समासेन न भी: कार्या तपोधनाः॥<br><br>6133: सर्वत्र गतिरव्यग्रा भवतां दीर्घदर्शनात्। तपस्वितसंदीप्ता ज्ञानविज्ञानशोभिताः॥<br><br>6134: यच्छुतं यच्च वो दृष्टं दिवि वा यदि वा भुवि। आश्चर्यं परमं किंचित् तद् भवन्तो ब्रुवन्तु मे॥<br><br>6135: तस्यामृतनिकाशस्य वाङ्भधोरस्ति मे स्पृहा। भवद्भिः कथितस्येह तपोवननिवासिभिः॥<br><br>6136: यद्यप्यहमदृष्टं वो दिव्यमद्युतदर्शनम्। दिवि वा भुवि वा किंचित् परयाम्यमरदर्शनाः॥<br><br>6137: प्रकृतिः सा मम परा न क्वचित् प्रतिहन्यते। न चात्मगतमैश्वर्यमाश्चर्यं प्रतिभाति मे॥<br><br>6138: श्रद्धेयः कथितो ह्यर्थं: सज्जनश्रवणं गतः। चिरं तिष्ठति मेदिन्यां शैले लेख्यामिवार्पितम्॥<br><br>6139: तदहं सज्जनमुखान्निःसृतं तत्समागमे। कथयिष्याम्यहमहो बुद्धिदीपकरं नृणाम्॥<br><br>6140: ततो मुनिगणाः सर्वे विस्मिताः कृष्णसंनिधौ। नेत्रैः पद्मदलप्रख्यैरपश्यंस्तं जनार्दनम्॥<br><br>6141: वर्धयन्तस्तथैवान्ये पूजयन्तस्तथाऽपरे। वाग्भिर्ऋग्भूषितार्थाभिः स्तुवन्तो मधुसूदनम्॥<br><br>6142: ततो मुनिगणाः सर्वे नारदं देवदर्शनम्। तदा नियोजयामासुर्वचने वाक्यकोविदम्॥<br><br>6143: मुनयः ऊचुः यदाश्चर्यमचिन्त्यं च गिरौ हिमवति प्रभो। अनुभूतं मुनिगणैस्तीर्थयात्रापरैर्मुने॥<br><br>6144: तद् भवानृषिसंघस्य हितार्थं सर्वमादितः। यथा दृष्टं हृषीकेशे सर्वमाख्यातुमर्हसि॥<br><br>6145: एवमुक्तः स मुनिभिर्नारदो भगवान् मुनिः। कथयामास देवर्षिः पूर्ववृत्तामिमां कथाम्॥<br><br>6146: भीष्म उवाच ततो नारायणसुहन्नारदो भगवानृषिः। शङ्करस्योमया साधू संवादं प्रत्यभाषत॥<br><br>6147: नारद उवाच तपश्चचार धर्मात्मा वृषभाङ्कः सुरेश्वरः। पुण्ये गिरौ हिमवति सिद्धचारणसेविते॥<br><br>6148: नानौषधियुते रम्ये नानापुष्पसमाकुले। अप्सरोगणसंकीर्णे भूतसंघनिषेविते॥<br><br>6149: तत्र देवो मुदा युक्तो भूतसंघशतैर्वृतः। नानारूपैर्विरूपैश्च दिव्यैरद्भुतदर्शनैः॥<br><br>6150: सिंहव्याघ्रगजप्रख्यैः सर्वजातिसमन्वितैः। क्रोष्टुकद्वीपिवदनैर्ऋक्षर्षभमुखैस्तथा॥<br><br>6151: उलूकवदनैर्भीमैर्वृकश्येनमुखैस्तथा। नानावणैर्मंगमुखैः सर्वजातिसमन्वितैः॥<br><br>6152: किंनरैर्यक्षगन्धर्वे रक्षोभूतगणैस्तथा। दिव्यपुष्पसमाकीर्णं दिव्यज्वालासमाकुलम्॥<br><br>6153: दिव्यचन्दनसंयुक्तं दिव्यधूपेन धूपितम्। तत् सदो वृषभाङ्कस्य दिव्यवादिननादितम्॥<br><br>6154: मृदङ्गपणवोद्दष्टं शङ्भेरीनिनादितम्। नृत्यद्भिर्भूतसंघेश्च बहिणैश्च समन्ततः॥<br><br>6155: प्रनृत्ताप्सरसं दिव्यं देवर्षिगणसेवितम्। दृष्टिकान्तमनिर्देश्यं दिव्यमद्भुतदर्शनम्॥<br><br>6156: स गिरिस्तपसा तस्य गिरिशस्य व्यरोचत। स्वाध्यायपरमैर्विप्रैर्ब्रह्मघोषो निनादितः॥<br><br>6157: षट्पदैरुगीतैश्च माधवाप्रतिमो गिरिः। तन्मोहोत्सवसंकाशं भीमरूपधरं ततः॥<br><br>6158: दृष्ट्वा मुनिगणस्यासीत् परा प्रीतिर्जनार्दन। मुनयश्च महाभागाः सिद्धाश्चैवोर्ध्वरेतसः॥<br><br>6159: मरुतो वसवः साध्या विश्वेदेवाः सवासवाः। यक्षा नागाः पिशाचाश्च लोकपाला हुताशनाः॥<br><br>6160: वाताः सर्वे महाभूतास्तत्रैवासन् समागताः। ऋतवः सर्वपुष्पैश्च व्यकिरन्त महाद्भुतैः॥<br><br>6161: ओषध्यो ज्वलमानाश्च द्योतयन्ति स्म तद् वनम्। विहङ्गाश्च मुदा युक्ताः प्रानृत्यन् व्यनदंश्च ह॥<br><br>6162: गिरिपृष्ठेषु रम्येषु व्याहरन्तो जनप्रियाः। तत्र देवो गिरितटे दिव्यधातुविभूषिते॥<br><br>6163: पर्यङ्क इव विभ्राजन्नुपविष्टो महामनाः। व्याघ्रचर्माम्बरधरः सिंहचर्मोत्तरच्छदः॥<br><br>6164: व्यालयज्ञोपवीती च लोहिताङ्गदभूषणः। हरिश्मश्रुर्जटी भीमो भयकर्ता सुरद्विषाम्॥<br><br>6165: अभयः सर्वभूतानां भक्तानां वृषभध्वजः। दृष्ट्वा महर्षयः सर्वे शिरोभिरवानिं गताः॥<br><br>6166: विमुक्ताः सर्वपापेभ्यः क्षान्ता विगतकल्मषाः। तस्य भूतपतेः स्थानं भीमरूपधरं बभौ॥<br><br>6167: अप्रधृष्यतरं चैव महोरगसमाकुलम्। क्षणेनैवाभवत् सर्वमद्भुतं मधुसूदन॥<br><br>6168: तत् सदो वृषभाङ्कस्य भीमरूपधरं बभौ। तमभ्ययाच्छैलसुता भूतस्त्रीगणसंवृता॥<br><br>6169: हरतुल्याम्बरधरा समानव्रतधारिणी। बिभ्रती कलशं रौकमं सर्वतीर्थजलोद्भवम्॥<br><br>6170: गिरिस्रवाभिः सर्वाभिः पृष्ठतोऽनुगता शुभा। पृष्पवृष्ट्याभिवर्षन्ती गन्धैर्बहुविधैस्तथा। सेवन्ती हिमवत् पार्वं हरपाश्वमुपागमत्॥<br><br>6171: ततः स्मयन्ती पाणिभ्यां नर्मार्थं चारुहासिनी। हरने शुभे देवी सहसा सा समावृणोत्॥<br><br>6172: संवृताभ्यां तु नेत्राभ्यां तमोभूतमचेतनम्। निर्दोमं निर्वषट्कारं जगद् वै सहसाऽभवत्॥<br><br>6173: जनश्च विमनाः सर्वोऽभवत् त्राससमन्वितः। निमीलते भूतपतौ नष्टसूर्य इवाभवत्॥<br><br>6174: ततो वितिमिरो लोकः क्षणेन समपद्यत। ज्वाला च महती दीप्ता ललाटात्तस्य निःसृता॥<br><br>6175: तृतीयं चास्य सम्भूतं नेत्रमादित्यसंनिभम्। युगान्तसदृशं दीप्तं येनासौ मथितो गिरिः॥<br><br>6176: ततो गिरिसुता दृष्ट्वा दीप्ताग्निसदृशेक्षणम्। हरं प्रणम्य शिरसा ददर्शायतलोचना॥<br><br>6177: दह्यमाने वने तस्मिन् ससालसरलद्रुमे। सचन्दनवरे रम्ये दिव्यौषधिविदीपिते॥<br><br>6178: मृगयूथैर्दुतैर्भीतैर्हरपार्श्वमुपागतैः। शरणं चाप्यविन्दद्भिस्तत् सदः संकुलं बभौ॥<br><br>6179: ततो नभस्पृशज्वालो विद्युल्लोलाग्निरुल्बणः। द्वादशादित्यसदृशो युगान्ताग्निरिवापरः॥<br><br>6180: क्षणेन तेन निर्दग्धो हिमवानभवन्नगः। सधातुशिखराभोगो दीप्तदग्धलतौषधिः॥<br><br>6181: तं दृष्ट्वा मथितं शैलं शैलराजसुता ततः। भगवन्तं प्रपन्ना वै साञ्जलिप्रग्रहा स्थिता॥<br><br>6182: उमा शर्वस्तदा दृष्ट्वा स्त्रीभावगतमार्दवाम्। पितुदैन्यमनिच्छन्तीं प्रीत्यापश्यत् तदा गिरिम्॥<br><br>6183: क्षणेन हिमवान् सर्वः प्रकृतिस्थः सुदर्शनः। प्रहृष्टविहगश्चैव सुपुष्पितवनदुमः॥<br><br>6184: प्रकृतिस्थं गिरिं दृष्ट्वा प्रीता देवं महेश्वरम्। उवाच सर्वलोकानां पतिं शिवमनिन्दिता॥<br><br>6185: उमोवाच भगवन् सर्वभूतेश शूलपाणे महाव्रत। संशयो मे महान् जातस्तन्मे व्याख्यातुमर्हसि। ॥<br><br>6186: किमर्थं ते ललाटे वै तृतीयं नेत्रमुत्थितम्। किमर्थं च गिरिर्दग्धः सपक्षिगणकाननः॥<br><br>6187: किमर्थं च पुनर्देव प्रकृतिस्थस्त्वया कृतः। तथैव दुमसंच्छन्नः कृतोऽयं ते पिता मम॥<br><br>6188: महेश्वर उवाच नेत्रे मे संवृते देवि त्वया बाल्यादनिन्दिते। नष्टलोकस्तदा लोकः क्षणेन समपद्यत॥<br><br>6189: नष्टादित्ये तथा लोके तमोभूते नगात्मजे। तृतीयं लोचनं दीप्तं सृष्टं मे रक्षता प्रजाः॥<br><br>6190: तस्य चाक्ष्णो महत् तेजो येनायं मथितो गिरिः। त्वत्प्रियार्थं च मे देवि प्रकृतिस्थः पुनः कृतः॥<br><br>6191: उमोवाच भगवन् केन ते वक्त्रं चन्द्रवत् प्रियदर्शनम्। पूर्वं तथैव श्रीकान्तमुत्तरं पश्चिमं तथा॥<br><br>6192: दक्षिणं च मुखं रौद्रं केनोर्चे कपिला जटाः। केन कण्ठश्च ते नीलो बर्हिवर्हनिभः कृतः॥<br><br>6193: हस्ते देव पिनाकं ते सततं केन तिष्ठति। जटिलो ब्रह्मचारी च किमर्थमसि नित्यदा॥<br><br>6194: एतन्मे संशयं सर्वं वक्तुमर्हसि वै प्रभो। सधर्मचारिणी चाहं भक्ता चेति वृषध्वज॥<br><br>6195: भीष्म उवाच एवमुक्तः स भगवान् शैलपुत्र्या पिनाकधृत्। तस्या धृत्या च बुद्ध्या च प्रीतिमानभवत् प्रभुः॥<br><br>6196: ततस्तामब्रवीद् देवः सुभगे श्रूयतामिति। हेतुभिर्ममैतानि रूपाणि रुचिरानने॥<br><br>6197: श्रीभगवानुवाच तिलोत्तमा नाम पुरा ब्रह्मणा योषिदुत्तमा। तिलं तिलं समुद्धृत्य रन्तानां निर्मितां शुभा॥<br><br>6198: साजभ्यगच्छत मां देवि रूपेणाप्रतिमा भुवि। प्रदक्षिणं लोभयन्ती मां शुभे रुचिरानना॥<br><br>6199: यतो यतः सा सुदती मामुपाधावदन्तिके। ततस्ततो मुखं चारु मम देवि विनिर्गतम्॥<br><br>6200: तां दिदृक्षुरहं योगाच्चतुर्मूर्तित्वमागतः। चतुर्मुखश्च संवृत्तो दर्शयन् योगमुत्तमम्॥<br><br>6201: पूर्वेण वदनेनाहमिन्द्रत्वमनुशास्मि ह। उत्तरेण त्वया सार्धं रमाम्यहमनिन्दिते॥<br><br>6202: पश्चिमं मे मुखं सौम्यं सर्वप्राणिसुखावहम्। दक्षिणं भीमसंकाशं रौद्रं संहरति प्रजाः॥<br><br>6203: जटिलो ब्रह्मचारी च लोकानां हितकाम्यया। देवकार्यार्थसिद्ध्यर्थं पिनाकं मे करे स्थितम्॥<br><br>6204: इन्द्रेण च पुरा वज्रं क्षिप्तं श्रीकांक्षिणा मम) दग्ध्वा कण्ठं तु तद् यातं येन श्रीकण्ठता मम॥<br><br>6205: उमोवाच वाहनेष्वत्र सर्वेषु श्रीमत्स्वन्येषु सत्तम। कथं च वृषभो देव वाहनत्वमुपागतः॥<br><br>6206: महेश्वर उवाच सुरभीमसृजद् ब्रह्मा देवधेनुं पयोमुचम्। सा सृष्टा बहुधा जाता क्षरमाणा पयोऽमृतम्॥<br><br>6207: तस्या वत्समुखोत्सृष्टः फेनो मद्गात्रमागतः। ततो दग्धा मया गावो नानावर्णत्वमागताः॥<br><br>6208: ततोऽहं लोकगुरुणा शमं नीतोऽर्थवेदना। वृषं चैनं ध्वजार्थं मे ददौ वाहनमेव च॥<br><br>6209: उमोवाच निवासा बहुरूपास्ते दिवि सर्वगुणान्विताः। तांश्च संत्यज्य भगवश्मशाने रमसे कथम्॥<br><br>6210: केशास्थिकलिले भीमे कपालघटसंकुले। गृध्रगोमायुबहुले चिताग्निशतसंकुले॥<br><br>6211: अशुचौ मांसकलिले वसाशोणितकर्दमे। विकीर्णान्त्रास्थिनिचये शिवानादविनादिते॥<br><br>6212: महेश्वर उवाच मेध्यान्वेषी महीं कृत्स्नां विचराम्यनिशं सदा। न च मेध्यतरं किंचिच्छ्मशानादिह लक्ष्यते॥<br><br>6213: तेन मे सर्ववासानां श्मशाने रमते मनः। न्यग्रोधशाखासंछन्ने निभुग्नस्रग्विभूषिते॥<br><br>6214: तत्र चैव रमन्तीमे भूतसंघाः शुचिस्मिते। न च भूतगणैर्देवि विनाहं वस्तुमुत्सहे॥<br><br>6215: एष वाप्सो हि मे मेध्यः स्वर्गीयश्च.मतः शुभे। पुण्यः परमकश्चैव मध्यकामैरुपास्यते॥<br><br>6216: उमोवाच भगवन् सर्वभूतेश सर्वधर्मविदां वर। पिनाकपाणे वरद संशयो मे महानयम्॥<br><br>6217: अयं मुनिगणः सर्वस्तपस्तेप इति प्रभो। तपोवेषकरो लोके भ्रमते विविधाकृतिः॥<br><br>6218: अस्य चैवर्षिसंघस्य मम च प्रियकाम्यया। एतं ममेह संदेहं वक्तुमर्हस्यरिंदम॥<br><br>6219: धर्मः किंलक्षणः प्रोक्तः कथं वा चरितुं नरैः। शक्यो धर्ममविन्दद्धिर्धर्मज्ञ वद मे प्रभो॥<br><br>6220: नारद उवाच ततो मुनिगणः सर्वस्तां देवी प्रत्यपूजयत्। वाग्भिर्ऋग्भूषितार्थाभिः स्तवैश्चार्थविशारदः॥<br><br>6221: महेश्वर उवाच अहिंसा सत्यवचनं सर्वभूतानुकम्पनम्। शमो दानं यथाशक्ति गार्हस्थ्यो धर्म उत्तमः॥<br><br>6222: परदारेष्वसंसर्गो न्यासस्त्रीपरिरक्षणम्। अदत्तादानविरमो मधुमांसस्य वर्जनम्॥<br><br>6223: एष पञ्चविधो धर्मो बहुशाखः सुखोदयः। देहिभिर्धर्मपरमैश्चर्तव्यो धर्मसम्भवः॥<br><br>6224: उमोवाच भगवन् संशयः पृष्टस्तन्मे शंसितुमर्हसि। चातुर्वर्ण्यस्य यो धर्मः स्वे स्वे वर्णे गुणावहः॥<br><br>6225: ब्राह्मणे कीदृशो धर्मः क्षत्रिये कीदृशोऽभवत्। वैश्ये किंलक्षणो धर्मः शूद्रे किंलक्षणो भवेत्॥<br><br>6226: महेश्वर उवाच न्यायस्तस्ते महाभागे सर्वशः समुदीरितः। भूमिदेवा महाभागाः सदा लोके द्विजातयः॥<br><br>6227: उपवास: सदा धर्मो ब्राह्मणस्य च संशयः। स हि धर्मार्थसम्पन्नो ब्रह्मभूयाय कल्पते॥<br><br>6228: तस्य धर्मक्रिया देवि ब्रह्मचर्या च न्यायतः। व्रतोपनयनं चैव द्विजो येनापपद्यते॥<br><br>6229: गुरुदैवतपूजार्थं स्वाध्यायाभ्यसनात्मकः। देहिभिर्धर्मपरमैश्चर्तव्यो धर्मसम्भवः॥<br><br>6230: उमोवाच भगवन् संशयो मेऽमस्ति तन्मे व्याख्यातुमर्हसि। चातुर्वर्ण्यस्य धर्मं वै नैपुण्येन प्रकीर्तय॥<br><br>6231: श्रीमहेश्वर उवाच रहस्यश्रवणं धर्मो वेदव्रतनिषेवणम्। अग्निकार्य तथा धर्मो गुरुकार्यप्रसाधनम्॥<br><br>6232: भैक्षचर्या परो धर्मो नित्ययज्ञोपवीतिता। नित्यं स्वाध्यायिता धर्मो ब्रह्मचर्याश्रमस्तथा॥<br><br>6233: गुरुणा चाभ्यनुज्ञातः समावर्तेत वै द्विजः। विन्देतानन्तरं भार्यामनुरूपां यथाविधि॥<br><br>6234: शूद्रान्नवर्जनं धर्मस्तथा सत्पथसेवनम्। धर्मो नित्योपवासित्वं ब्रह्मचर्ये तथैव च॥<br><br>6235: अहिताग्निरधीयानो जुह्वानः संयतेन्द्रियः। विघसाशी यताहारो गृहस्थ: सत्यवाक् शुचिः॥<br><br>6236: अतिथिव्रतता धर्मो धर्मस्त्रेताग्निधारणम्। इष्टीश्च पशुबन्धांश्च विधिपूर्वं समाचरेत्॥<br><br>6237: यज्ञश्च परमो धर्मस्तथाहिंसा च देहिषु। अपूर्वभेजनं धर्मो विघसाशित्वमेव च॥<br><br>6238: भुक्ते परिजने पश्चाद् भोजनं धर्म उच्यते। ब्राह्मणस्य गृहस्थस्य श्रोत्रियस्य विशेषतः॥<br><br>6239: दम्पत्योः समशीलत्वं धर्मः स्याद् गृहमेधिनः। गृह्याणां चैव देवानां नित्यपुष्पबलिक्रिया॥<br><br>6240: नित्योपलेपनं धर्मस्तथा नित्योपवासिता। सुसम्पृष्टोपलिप्ते च साज्यधूमो भवेद् गृहे॥<br><br>6241: एष द्विजजने धर्मो गार्हस्थ्यो लोकधारणः। द्विजानां च सतां नित्यं सदैवैष प्रवर्तते॥<br><br>6242: यस्तु क्षत्रगतो देवि मया धर्म उदीरितः। तमहं ते प्रवक्ष्यामि तन्मे शृणु समाहिता॥<br><br>6243: क्षत्रियस्य स्मृतो धर्मः प्रजापालनमादितः। निर्दिष्टफलभोक्ता हि राजा धर्मेण युज्यते॥<br><br>6244: प्रजाः पालयते यो हि धर्मेण मनुजाधिपः। तस्य धर्मार्जिता लोकाः प्रजापालनसंचिताः॥<br><br>6245: तस्य राज्ञः परो धर्मो दमः स्वाध्याय एव च। अग्निहोत्रपरिस्पन्दो दानाध्ययनमेव च॥<br><br>6246: यज्ञोपवीतधरणं यज्ञो धर्मक्रियास्तथा। भृत्यानां भरणं धर्मः कृते कर्मण्यमोघता॥<br><br>6247: सम्यग्दण्डे स्थितिधर्मो धर्मो वेदक्रतुक्रियाः। व्यवहारस्थितिधर्मः सत्यवाक्यरतिस्तथा। ॥<br><br>6248: आर्तहस्तप्रदो राजा प्रेत्य चेह महीयते। गोब्राह्मणार्थे विक्रान्तः संग्रामे निधनं गतः॥<br><br>6249: अश्वमेधजितॉल्लोकानाप्नोति त्रिदिवालये॥<br><br>6250: वैश्यस्य सततं धर्मः पाशुपाल्यं कृषिस्तथा। अग्निहोत्रपरिस्पन्दो दानाध्ययनमेव च॥<br><br>6251: वाणिज्यं सत्पथस्थानमातिथ्यं प्रशमो दमः। विप्राणां स्वागतं त्यागो वैश्यधर्मः सनातनः॥<br><br>6252: तिलान् गन्धान रसांच्चैव विक्रीणीयान्न चैव हि। वणिक्पथमुपासीनो वैश्यः सत्यपथमाश्रितः॥<br><br>6253: सर्वातिथ्यं त्रिवर्गस्य यथाशक्ति यथार्हतः। शूद्रधर्मः परो नित्यं शुश्रूषा च द्विजातिषु॥<br><br>6254: स शूद्रः संशिततपाः सत्यवादी जितेन्द्रियः। शुश्रूषुरतिथिं प्राप्तं तपः संचिनुते महत्॥<br><br>6255: नित्यं स हि शुभाचारो देवताद्विजपूजकः। शूद्रो धर्मफलैरिष्टैः सम्प्रयुज्येत बुद्धिमान्॥<br><br>6256: एतत् ते सर्वमाख्यातं चातुर्वर्ण्यस्य शोभने। एकैकस्येह सुभगे किमन्यच्छ्रोतुमिच्छसि॥<br><br>6257: उमोवाच उक्तस्त्वया पृथग्धर्मश्चातुर्वर्ण्यहितः शुभः। सर्वव्यापी तु यो धर्मो भगवंस्तद् ब्रवीहि मे॥<br><br>6258: श्रीमहेश्वर उवाच ब्राह्मणा लोकसारेण सृष्टा धात्रा गुणार्थिना। लोकांस्तारयितुं कृत्स्नान् मत्र्येषु क्षितिदेवताः॥<br><br>6259: तेषामपि प्रवक्ष्यामि धर्मकर्मफलोदयम्। ब्राह्मणेषु हि यो धर्मः स धर्मः परमो मतः॥<br><br>6260: इमे ते लोकधर्मार्थं त्रयः सृष्टाः स्वयम्भुवा। पृथिव्यां सर्जने नित्यं सृष्टांस्तानपि मे शृणु॥<br><br>6261: वेदोक्तः परमो धर्मः स्मृतिशास्त्रगतोऽपरः। शिष्टाचीर्णोऽपरः प्रोक्तस्त्रयो धर्माः सनातनाः॥<br><br>6262: चैविद्यो ब्राह्मणो विद्वान् न चाध्ययनजीवकः। त्रिकर्मा त्रिपरिक्रान्तो मैत्र एष स्मृतो द्विजः॥<br><br>6263: षडिमानि तु कर्माणि प्रोवाच भुवनेश्वरः। वृत्त्यर्थ ब्राह्मणानां वै शृणु धर्मान् सनातनान्॥<br><br>6264: यजनं याजनं चैव तथा दानप्रतिग्रहौ। अध्यापनं चाध्ययनं षट्कर्मा धर्मभाग द्विजः॥<br><br>6265: नित्यः स्वाध्यायिता धर्मो धर्मो यज्ञः सनातनः। दानं प्रशस्यते चास्य यथाशक्ति यथाविधि॥<br><br>6266: शमस्तूपरमो धर्मः प्रवृत्तः सत्सु नित्यशः। गृहस्थानां विशुद्धानां धर्मस्य निचयो महान्॥<br><br>6267: पञ्चयज्ञविशुद्धात्मा सत्यवागनसूयकः। दाता ब्राह्मणसत्कर्ता सुसंसृष्टनिवेशनः॥<br><br>6268: अमानी च सदाजिह्मः स्निग्धवाणीप्रदस्तथा। अतिथ्यभ्यागतरतिः शेषान्नकृतभोजनः॥<br><br>6269: पाद्यमर्थ्य यथान्यायमासनं शयनं तथा। दीपं प्रतिश्रयं चैव यो ददाति स धार्मिकः॥<br><br>6270: प्रातरुत्थाय चाचम्य भोजनेनोपमन्त्र्य च। सत्कृत्यानुव्रजेद् यस्तु तस्य धर्मः सनातनः॥<br><br>6271: सर्वातिथ्यं त्रिवर्गस्य यथाशक्ति निशानिशम्। शूद्रधर्मः समाख्यातस्त्रिवर्गपरिचारणम्॥<br><br>6272: प्रवृत्तिलक्षणो धर्मो गृहस्थेषु विधीयते। तमहं वर्तयिष्यामि सर्वभूतहितं शुभम्॥<br><br>6273: दातव्यमसकृच्छक्त्या यष्टव्यमसकृत् तथा। पुष्टिकर्मविधानं च कर्तव्यं भूतिमिच्छता॥<br><br>6274: धर्मेणार्थः समाहार्यो धर्मलब्धं त्रिधा धनम्। कर्तव्यं धर्मपरमं मानवेन प्रयत्नतः॥<br><br>6275: एकेनांशेन धर्मार्थो कर्तव्यौ भूतिमिच्छता। एकनांशेन कामार्थ एकमंशं विवर्धयेत्॥<br><br>6276: निवृत्तिलक्षणस्त्वन्यो धर्मो मोक्षाय तिष्ठति। तस्य वृत्तिं प्रवक्ष्यामि शृणु मे देवि तत्त्वतः॥<br><br>6277: सर्वभूतदया धर्मो च चैकग्रामवासिता। आशापाशविमोक्षश्च शस्यते मोक्षकांक्षिणाम्॥<br><br>6278: न कुट्यां नोदके सङ्गो न वाससि न चासने। न त्रिदण्डे न शयने नाग्नौ न शरणालये॥<br><br>6279: अध्यात्मगतिचित्तो यस्तन्मनास्तत्परायणः। युक्तो योगं प्रति सदा प्रतिसंख्यानमेव च॥<br><br>6280: वृक्षमूलपरो नित्यं शून्यागारनिवेशनः। नदीपुलिनशायी च नदीतीररतिश्च यः॥<br><br>6281: विमुक्तः सर्वसङ्गेषु स्नेहबन्धेषु च द्विजः। आत्मन्येवात्मनो भावं समासज्जेत वै द्विजः॥<br><br>6282: स्थाणुभूतो निराहारो मोक्षदृष्टेन कर्मणा। परिव्रजेति यो युक्तस्तस्य धर्मः सनातनः॥<br><br>6283: न चैकत्र समासक्तो न चैकग्रामगोचरः। मुक्तो ह्यटति निर्मुक्तो न चैकपुलिनेशयः॥<br><br>6284: एष मोक्षविदां धर्मो वेदोक्तः सत्पथः सताम्। यो मार्गमनुयातीमं पदं तस्य च विद्यते॥<br><br>6285: चतुर्विधा भिक्षवस्ते कुटीचकबहूदकौ। हंसः परमहंसश्च यो यः पश्चात् स उत्तमः॥<br><br>6286: अतः परतरं नास्ति नावरं न तिरोग्रतः। अदुःखमसुखं सौम्यमजरामरमव्ययम्॥<br><br>6287: उमोवाच गार्हस्थ्यो मोक्षधर्मश्च सज्जनाचरितस्त्वया। भाषितो जीवलोकस्य मार्गः श्रेयस्करो महान्॥<br><br>6288: ऋषिधर्मं तु धर्मज्ञ श्रोतुमिच्छाम्यतः परम्। स्पृहा भवति मे नित्यं तपोवननिवासिषु॥<br><br>6289: आज्यधूमोद्भवो गन्धो रुणद्धीव तपोवनम्। तं दृष्ट्वा मे मनः प्रीतं महेश्वर सदा भवेत्॥<br><br>6290: एतन्मे संशयं देव मुनिधर्मकृतं विभो। सर्वधर्मार्थतत्त्वज्ञ देवदेव वदस्व मे। निखिलेन मया पृष्टं महादेव यथातथम्॥<br><br>6291: श्रीभगवानुवाच हन्त तेऽहं प्रवक्ष्यामि मुनिधर्ममनुत्तमम्। यं कृत्वा मुनयो यान्ति सिद्धिं स्वतपसा शुभे॥<br><br>6292: फेनपानामृषीणां यो धर्मो धर्मविदां सताम्। तन्मे शृणु महाभागे धर्मज्ञे धर्ममादितः॥<br><br>6293: उञ्छन्ति सततं ये ते ब्राह्मयं फेनोत्करं शुभम्। अमृतं ब्रह्मणा पीतमध्वरे प्रसृतं दिवि॥<br><br>6294: एष तेषां विशुद्धानां फेनपानां तपोधने। धर्मचर्याकृतो मार्गो बालखिल्यगणैः शृणु॥<br><br>6295: बालखिल्यास्तप: सिद्धा मुनयः सूर्यमण्डले। उच्छे तिष्ठन्ति धर्मज्ञाः शाकुनी वृत्तिमास्थिताः॥<br><br>6296: मृगनिर्मोकवसनाश्चीरवल्कलवाससः। निर्द्वन्द्वाः सत्पथं प्राप्ता बालखिल्यास्तपोधनाः॥<br><br>6297: अङ्गुष्ठपर्वमात्रा ये भूत्वा स्वे स्वे व्यवस्थिताः। तपश्चरणमीहन्ते तेषां धर्मफलं महत्॥<br><br>6298: ते सुरैः समतां यान्ति सुरकार्यार्थसिद्धये। द्योतयन्ति दिश: सर्वास्तपसा दग्धकिल्बिषाः॥<br><br>6299: ये त्वन्ये शुद्धमनसो दयाधर्मपरायणाः। सन्तश्चक्रचराः पुण्या: सोमलोकचराश्च ये॥<br><br>6300: पितृलोकसमीपस्थास्त उच्छन्ति यथाविधि। सम्प्रक्षालाश्मकुट्टाश्च दन्तोलूखलिकाश्च ते॥<br><br>6301: सोमपानां च देवानामूष्मषाणां तथैव च। उञ्छन्ति ये समीपस्थाः सदारा नियतेन्द्रियाः॥<br><br>6302: तेषामग्निपरिस्यन्दः पितॄणां चार्चनं तथा। यज्ञानां चैव पञ्चानां यजनं धर्म उच्यते॥<br><br>6303: एष चक्रचरैर्देवि देवलोकचरैर्द्विजैः। ऋषिधर्मः सदा चीर्णो योऽन्यस्तमपि मे शृणु॥<br><br>6304: सर्वेष्वेवर्षिधर्मेषु ज्ञेयोऽऽत्मा संयतेन्द्रियैः। कामक्रोधौ ततः पश्चाज्जेतव्याविति मे मतिः॥<br><br>6305: अग्निहोत्रपरिस्पन्दो धर्मरात्रिसमासनम्। सोमयज्ञाभ्यनुज्ञानं पञ्चमी यज्ञदक्षिणा॥<br><br>6306: नित्यं यज्ञक्रिया धर्मः पितृदेवार्चने रतिः। सर्वातिथ्यं च कर्तव्यमन्नेनोञ्छार्जितेन वै॥<br><br>6307: निवृत्तिरुपभोगेषु गोरासानां शमे रतिः। स्थण्डिले शयने योगः शाकपर्णनिषेवणम्॥<br><br>6308: फलमूलाशन वायुरापः शैवलभक्षणम्। ऋषीणां नियमा ह्येते यैर्जयन्त्यजितां गतिम्॥<br><br>6309: विधूमे सन्नमुसले व्यङ्गारे भुक्तवज्जने। अतीतपात्रसंचारे काले विगतभिक्षुके॥<br><br>6310: अतिथिं कांक्षमाणो वै शेषान्नकृतभोजनः। सत्यधर्मरतः शान्तो मुनिधर्मेण युज्यते॥<br><br>6311: न स्तम्भी न च मानी स्यान्नाप्रसन्नो न विस्मितः। मित्रामित्रसमो मैत्रो यः स धर्मविदुत्तमः॥<br><br>6312: उमोवाच देशेषु रमणीयेषु नदीनां निझरेषु च। स्रवन्तीनां निकुञ्जेषु पर्वतेषु वनेषु च॥<br><br>6313: देशेषु च पवित्रेषु फलवस्तु समाहिताः। मूलवत्सु च मध्येषु वसन्ति नियतव्रताः॥<br><br>6314: तेषामपि विधिं पुण्यं श्रोतुमिच्छामि शङ्कर। वानप्रस्थेषु देवेश स्वशरीरोपजीविषु॥<br><br>6315: श्रीमहेश्वर उवाच वानप्रस्थेषु यो धर्मस्तं मे शृणु समाहिता। श्रुत्वा चैकमना देवि धर्मबुद्धिपरा भव॥<br><br>6316: संसिद्धैर्नियमैः सद्भिर्वनवासमुपागतैः। वानप्रस्थैरिदं कर्म कर्तव्यं शृणु यादृशम्॥<br><br>6317: त्रिकालमभिषेकं च पितृदेवार्चनं तथा। अग्निहोत्रपरिस्यन्द इष्टिहोमविधिस्तथा। ॥<br><br>6318: नीवारग्रहणं चैव फलमूलनिषेवणम्। इङ्गुदैरण्डतैलानां स्नेहार्थं च निषेवणम्॥<br><br>6319: योगचर्याकृतैः सिद्धैः कामक्रोधबिवर्जितैः। वीरशय्यामुपासद्भिीरस्थानोपसेविभिः॥<br><br>6320: युक्तैर्योगवहैः सद्भिीष्मे पञ्चतपैस्तथा। मण्डूकयोगनियतैर्यथान्यायं निषेविभिः॥<br><br>6321: वीरासनरतैर्नित्यं स्थण्डिले शयनं तथा। शीततोयाग्नियोगश्च चर्तव्यो धर्मबुद्धिभिः॥<br><br>6322: अब्भक्षैर्वायुभक्षैश्च शैवलोत्तरभोजनैः। अश्मकुट्टैस्तथा दान्तैः सम्प्रक्षालैस्तथापरैः॥<br><br>6323: चीरवल्कलसंवीतैर्मृगचर्मनिवासिभिः। कार्या यात्रा यथाकालं यथाधर्मे यथाविधि। ॥<br><br>6324: वननित्यैर्वनचरैर्वनस्थैर्वनगोचरैः। वनं गुरुमिवासाद्य वस्तव्यं वनजीविभिः॥<br><br>6325: तेषां होमक्रिया धर्मः पञ्चयज्ञनिषेवणम्। भागं च पञ्चयज्ञस्य वेदोक्तस्यानुपालनम्॥<br><br>6326: अष्टमीयज्ञपरता चातुर्मास्यनिषेवणम्। पौर्णमासादयो यज्ञा नित्ययज्ञस्तथैव च। ॥<br><br>6327: विमुक्ता दारसंयोगैर्विमुक्ताः सर्वसंकरैः। विमुक्ताः सर्वपापैश्च चरन्ति मुनयो वन॥<br><br>6328: उम्भाण्डपरमा नित्यं वेताग्निशरणाः सदा। सन्तः सत्पथनित्या ये ते यान्ति परमां गतिम्॥<br><br>6329: ब्रह्मलोकं महापुण्यं सोमलोकं च शाश्वतम्। गच्छन्ति मुनयः सिद्धाः सत्यधर्मव्यपाश्रयाः॥<br><br>6330: एष धर्मो मया देवि वानप्रस्थाश्रितः शुभः। विस्तरेणाय सम्पन्नो यथास्थूलमुदाहृतः॥<br><br>6331: उमोवाच भगवन् सर्वभूतेश सर्वभूतनमस्कृत। यो प्रर्मो मुनिसंघस्य सिद्धिवादेषु तं वद॥<br><br>6332: सिद्धिवादेषु संसिद्धास्तथा वननिवासिनः। स्वैरिणो दारसंयुक्तास्तेषां धर्मः कथं स्मृतः॥<br><br>6333: महादेव उवाच स्वैरिणस्तपसा देवि सर्वे दारविहारिणः। तेषां मौण्ड्यं कषायश्च वासे रात्रिश्च कारणम्॥<br><br>6334: त्रिकालमभिषेकश्च होत्रं त्वृषिकृतं महत्। समाधिसत्पथस्थानं यथोद्दिष्टनिषेवणम्॥<br><br>6335: ये च ते पूर्वकथिता धर्मास्ते वनवासिनाम्। यदि सेवन्ति धर्मोस्तानाप्नुवन्ति तप:फलम्॥<br><br>6336: ये च दम्पतिधर्माणः स्वदारनियतेन्द्रियाः। चरन्ति विधि दृष्टं तदनुकालाभिगामिनः॥<br><br>6337: तेषामृषिकृतो धर्मो धर्मिणामुपपद्यते। न कामकारात्कामोऽन्यः संसेव्यो धर्मदर्शिभिः॥<br><br>6338: सर्वभूतेषु यः सम्यग् ददात्यभयदक्षिणाम्। हिंसादोषविमुक्तात्मा स वै धर्मेण युज्यते॥<br><br>6339: सर्वभूतानुकम्पी यः सर्वभूतार्जवव्रतः। सर्वभूतात्मभूतश्च स वै धर्मेण युज्यते॥<br><br>6340: सर्ववेदेषु वा स्नानं सर्वभूतेषु चार्जवम्। उभे एते समे स्यातामार्जवं वा विशिष्यते॥<br><br>6341: आर्जवं धर्ममित्याहुरधर्मो जिह्म उच्यते। आर्जवेनेह संयुक्तो नरो धर्मेण युज्यते॥<br><br>6342: आर्जवे तु रतो नित्यं वसत्यमरसंनिधौ। तस्मादार्जवयुक्तः स्याद् य इच्छेद् धर्ममात्मनः॥<br><br>6343: क्षान्तो दान्तो जितक्रोधो धर्मभूतो विहिंसकः। धर्मे रतमना नित्यं नरो धर्मेण युज्यते॥<br><br>6344: व्यपेततन्द्रिर्धर्मात्मा शक्त्या सत्पथमाश्रितः। चारित्रपरमो बुद्धो ब्रह्मभूयाय कल्पते। ॥<br><br>6345: उमोवाच आश्रमाभिरता देव तापसा ये तपोधनाः। दीप्तिमन्तः कया चैव चर्ययाथ भवन्ति ते॥<br><br>6346: राजानो राजपुत्राश्च निर्धना ये महाधनाः। कर्मणा केन भगवन् प्राप्नुवन्ति महाफलम्॥<br><br>6347: नित्यं स्थानमुपागम्य दिव्यचन्दनभूषिताः। केन वा कर्मणा देव भवन्ति वनगोचराः॥<br><br>6348: एतन्मे संशयं देव तपश्चर्याऽऽश्रितं शुभम्। शंस सर्वमशेषेण त्र्यक्ष त्रिपुरनाशन॥<br><br>6349: श्रीमहेश्वर उवाच उपवासव्रतैर्दान्ता ह्यहिंसाः सत्यवादिनः। संसिद्धाः प्रेत्य गन्धर्वैः सह मोदन्त्यनामयाः॥<br><br>6350: मण्डूकयोगशयनो यथान्यायं यथाविधि। दीक्षां चरति धर्मात्मा स नागैः सह मोदते॥<br><br>6351: शष्पं मृगमुखोच्छिष्टं यो मृगैः सह भक्षति। दीक्षितो वै मुदा युक्तः स सगच्छत्यमरावतीम्॥<br><br>6352: शैवालं शीर्णपर्णं वा तद्वती यो निषेवते। शीतयोगवहो नित्यं स गच्छेत् परमां गतिम्॥<br><br>6353: वायुभक्षोऽम्बुभक्षो वा फलमूलाशनोऽपि वा। यक्षेष्वैश्वर्यमाधाय मोदतेऽप्सरसां गणैः॥<br><br>6354: अग्नियोगवहो ग्रीष्मे विधिदृष्टेन कर्मणा। चीवा॑ द्वादशवर्षाणि राजा भवति पार्थिवः॥<br><br>6355: आहारनियमं कृत्वा मुनिदशवार्षिकम्। मरूं संसाध्य यत्नेन राजा भवति पार्थितः॥<br><br>6356: स्थण्डिले शुद्धमाकाशं परिगृह्य समन्ततः। प्रविश्य च मुदा युक्तो दीक्षां द्वादशवार्षिकीम्॥<br><br>6357: देहं चानशने त्यक्त्वा स स्वर्गे सुखमेधते। स्थण्डिलस्य फलान्याहुर्यानानि शयनानि च॥<br><br>6358: गृहाणि च महार्हाणि चन्द्रशुभ्राणि भामिनि। आत्मानमुपजीवन् यो नियतो नियताशनः॥<br><br>6359: देहं वानशने त्यक्त्वा स स्वर्गे समुपाश्नुते। आत्मानमुपजीवन् यो दीक्षां द्वादशवार्षिकीम्॥<br><br>6360: त्यक्त्वा महार्णवे देहं वारुणं लोकमश्नुते। आत्मानमुपजीवन् यो दीक्षां द्वादशवार्षिकीम्॥<br><br>6361: अश्मना चरणौ भित्त्वा गृह्यकेषु स मोदते। साधयित्वाऽऽत्मनाऽऽत्मानं निर्द्वन्द्वो निष्परिग्रहः॥<br><br>6362: ची। द्वादशवर्षाणि दीक्षामेतां मनोगताम्। स्वर्गलोकमवाप्नोति देवैश्च सह मोदते॥<br><br>6363: आत्मानमुपजीवन् यो दीक्षां द्वादशवार्षिकीम्। हुत्वाग्नौ देहमुत्सृज्य वह्निलोके महीयते॥<br><br>6364: यस्तु देवि यथान्यायं दीक्षितो नियतो द्विजः। आत्मन्यात्मानमाधाय निर्ममो धर्मलालसः॥<br><br>6365: चीवा॑ द्वादशवर्षाणि दीक्षामेतां मनोगताम्। अरणीसहितं स्कन्धे बद्ध्वा गच्छत्यनावृतः॥<br><br>6366: वीराध्वानगतो नित्यं वीरासनरतस्तथा। वीरस्थायी च सततं स वीरगतिमाप्नुयात्॥<br><br>6367: स शक्रलोकगो नित्यं सर्वकामपुरस्कृतः। दिव्यपुष्पसमाकीर्णो दिव्यचन्दनभूषितः॥<br><br>6368: सुखं वसति धर्मात्मा दिवि देवगणैः सह। वीरलोकगतो नित्यं वीरयोगसहः सदा॥<br><br>6369: सत्त्वस्थः सर्वमुत्सृज्य दीक्षितो नियतः शुचिः। वीराध्वानं प्रपद्येद् यस्तस्य लोकाः सनातनाः॥<br><br>6370: कामगेन विमानेन स वै चरति च्छन्दतः। शक्रलोकगतः श्रीमान् मोदते च निरामयः॥<br><br>6371: कामगेन विमानेन स वै चरति च्छन्दतः। शक्रलोकगतः श्रीमान् मोदते च निरामयः॥<br><br>6372: उमोवाच भगवन् भगनेत्रन पूष्णो दन्तिनिपातन। दक्षक्रतुहर त्र्यक्ष संशयो मे महानयम्॥<br><br>6373: चातुर्वण्र्यं भगवता पूर्वं सृष्टं स्वयम्भुवा। केन कर्मविपाकेन वैश्यो गच्छति शूद्रताम्॥<br><br>6374: वैश्यो वा क्षत्रियः केन द्विजो वा क्षत्रियो भवेत्। प्रतिलोमः कथं देव शक्यो धर्मो निवर्तितुम्॥<br><br>6375: केन वा कर्मणा विप्रः शूद्रयोनौ प्रजायते। क्षत्रियः शूद्रतामेति केन वा कर्मणा विभो॥<br><br>6376: एतन्मे संशयं देव तवद भूतपतेऽनघ। त्रयो वर्णाः प्रकृत्येह कथं ब्राह्मण्यमाप्नुयुः॥<br><br>6377: श्रीमहेश्वर उवाच ब्राह्मण्यं देवि दुष्प्रापं निसर्गाद् ब्राह्मणः शुभे। क्षत्रियो वैश्यशूद्रौ वा निसर्गादिति मे मतिः॥<br><br>6378: कर्मणा दुष्कृतेनेह स्थानाद् भ्रश्यति वै द्विजः। ज्येष्ठं वर्णमनुप्राप्य तस्माद् रक्षेद् वै द्विजः॥<br><br>6379: स्थितो ब्राह्मणधर्मेण ब्राह्मण्यमुपजीवति। क्षत्रियो वाथ वैश्यो वा ब्रह्मभूयं स गच्छति॥<br><br>6380: यस्तु विप्रत्वमुत्सृज्य क्षात्रं धर्मं निषेवते। ब्राह्मण्यात् स परिभ्रष्टः क्षत्रयोनौ प्रजायते॥<br><br>6381: वैश्यकर्म च यो विप्रो लोभमोहव्यपाश्रयः। ब्राह्मण्यं दुर्लभं प्राप्य करोत्यमल्पमतिः सदा॥<br><br>6382: स द्विजो वैश्यतामेति वैश्यो वा शूद्रतामियात्। स्वधर्मात् प्रच्युतो विप्रस्ततः शूद्रत्वमाप्नुते॥<br><br>6383: तत्रासौ निरयं प्राप्तो वर्णभ्रष्टो बहिष्कृतः। ब्रह्मलोकात् परिभ्रष्टः शूद्रः समुपजायते॥<br><br>6384: क्षत्रियो वा महाभागे वैश्यो वा धर्मचारिणि। स्वानि कर्माण्यपाहाय शूद्रकर्म निषेवते॥<br><br>6385: स्वस्थानात् स परिभ्रष्टो वर्णसंकरतां गतः। ब्राह्मणः क्षत्रियो वैश्यः शूद्रत्वं याति तादृशः॥<br><br>6386: यस्तु बुद्धः स्वधर्मेण ज्ञानविज्ञानवाशुचिः। धर्मज्ञो धर्मनिरतः स धर्मफलमश्नुते॥<br><br>6387: इदं चैवापरं देवि ब्रह्मणा समुदाहृतम्। अध्यात्मं नैष्टिकं सद्भिर्धर्मकामैनिषेव्यते॥<br><br>6388: उग्रानं गर्हितं देवि गणान्नं श्राद्धसूतकम्। दुष्टानं नैव भोक्तव्यं शूद्रान्नं नैव कर्हिचित्॥<br><br>6389: शूद्रान्नं गर्हितं देवि सदा देवैर्महात्मभिः। पितामहमुखोत्सृष्टं प्रमाणमिति मे मतिः॥<br><br>6390: शूद्रान्नेनावशेषेण जठरे या म्रियेद् द्विजः। आहिताग्निस्तथा यज्वा स शूद्रगतिभाग् भवेत्॥<br><br>6391: तेन शूद्रानशेषेण ब्रह्मस्थानादपाकृतः। ब्राह्मणः शूद्रतामेति नास्ति तत्र विचारणा॥<br><br>6392: यस्यान्नेनावशेषेण जठरे यो म्रियेद् द्विजः। तां तां योनि व्रजेद् विप्रो यस्यान्नमुपजीवति॥<br><br>6393: ब्राह्मणत्वं शुभं प्राप्य दुर्लभं योऽवमन्यते। अभोज्यान्नानि चाश्नाति स द्विजत्वात् पतेत वै॥<br><br>6394: सुरापो ब्रह्महा क्षुद्रश्चोरो भग्नवतोऽशुचिः। स्वाध्यायवर्जित: पापो लुब्धो नैकृतिकः शठः॥<br><br>6395: अव्रती वृषलीभर्ता कुण्डाशी सोमविक्रयी। निहीनसेवी विप्रो हि पतति ब्रह्मयोनितः॥<br><br>6396: गुरुतल्पी गुरुद्रोही गुरुकुत्सारतिश्च यः। ब्रह्मविच्चापि पतति ब्राह्मणो ब्रह्मयोनितः॥<br><br>6397: एभिस्तु कर्मभिर्देवि शुभैराचरितैस्तथा। शूद्रो ब्राह्मणतां याति वैश्यः क्षत्रियतां व्रजेत्॥<br><br>6398: शूद्रकर्माणि सर्वाणि यथान्यायं यथाविधि। शुश्रूषां परिचर्यां च ज्येष्ठे वर्णे प्रयत्नतः॥<br><br>6399: कुर्यादविमनाः शूद्रः सततं सत्पथे स्थितः। देवद्विजातिसत्कर्ता सर्वातिथ्यकृतव्रतः॥<br><br>6400: ऋतुकालाभिगामी च नियतो नियताशनः चोक्षश्चोक्षजनान्वेषी शेषान्नकृतभोजनः॥<br><br>6401: वृथामांसं न भुञ्जीत शूद्रो वैश्यत्वमृच्छति। ऋतवागनहंवादी निर्द्वन्द्वः शमकोविदः॥<br><br>6402: यजते नित्ययज्ञैश्च स्वाध्यायपरमः शुचिः। दान्तो ब्राह्मणसत्कर्ता सर्ववर्णबुभूषकः॥<br><br>6403: गृहस्थव्रतमातिष्ठन् द्विकालकृतभोजनः। शेषाशी विजिताहारो निष्कामो निरहंवदः॥<br><br>6404: अग्निहोत्रमुपासंश्च जुह्वानश्च यथाविधि। सर्वातिथ्यमुपातिष्ठशेषान्नकृतभोजनः॥<br><br>6405: त्रेताग्निमन्त्रविहितो वैश्यो भवति वै द्विजः। स वैश्यः क्षत्रियकुले शुचौ महति जायते॥<br><br>6406: स वैश्यः क्षत्रियो जातो जन्मप्रभृति संस्कृतः। उपनीतो व्रतपरो द्विजो भवति सत्कृतः॥<br><br>6407: ददाति यजते यज्ञैः समृद्धैराप्तदक्षिणैः। अधीत्य स्वर्गमन्विच्छंस्त्रेताग्निशरणः सदा॥<br><br>6408: आर्तहस्तप्रदो नित्यं प्रजा धर्मेण पालयन्। सत्यः सत्यानि कुरुते नित्यं यः सुखदर्शनः॥<br><br>6409: धर्मदण्डो न निर्दण्डो धर्मकार्यानुशासकः। यन्त्रितः कार्यकरणैः षड्भागकृतलक्षणः॥<br><br>6410: ग्राम्यधर्मे न सेवेते स्वच्छन्देनार्थकोविदः। ऋतुकाले तु धर्मात्मा पत्नीमुपशयेत् सदा॥<br><br>6411: सदोपवासी नियतः स्वाध्यायनिरतः शुचिः। बर्हिष्कान्तरिते नित्यं शयानोऽग्निगृहे सदा॥<br><br>6412: सर्वातिथ्यं त्रिवर्गस्य कुर्वाण: सुमनाः सदा। शूद्राणां चान्नकामानां नित्यं सिद्धमिति ब्रुवन्॥<br><br>6413: अर्थाद् वा यदि वा कामान्न किंचिदुपलक्षयेत्। पितृदेवातिथिकृते साधनं कुरुते च यः॥<br><br>6414: स्ववेश्ननि यथान्यायमुपास्ते भक्ष्यमेव च। त्रिकालमग्निहोत्रं च जुह्वानो वै यथाविधि॥<br><br>6415: गोब्राह्मणहितार्थाय रणे चाभिमुखो हतः। त्रेताग्निमन्त्रपूतात्मा समाविश्य द्विजो भवेत्॥<br><br>6416: ज्ञानविज्ञानसम्पन्नः संस्कृतो वेदपारगः। विप्रो भवति धर्मात्मा क्षत्रियः स्वेन कर्मणा॥<br><br>6417: एतैः कर्मफलैर्देवि न्यूनजातिकुलोद्धवः। शूद्रोऽप्यागमसम्पन्नो द्विजो भवति संस्कृतः॥<br><br>6418: ब्राह्मणो वाप्यसवृत्तः सर्वसंकरभोजनः। ब्राह्मण्यं स समुत्सृज्य शूद्रो भवति तादृशः॥<br><br>6419: कर्मभिः शुचिभिर्देवि शुद्धात्मा विजितेन्द्रियः। शूद्रोऽपि द्विजवत् सेव्य इति ब्रह्माब्रवीत् स्वयम्॥<br><br>6420: स्वभावः कर्म च शुभं यत्र शूद्रेऽपि तिष्ठति। विशिष्टः स द्विजाते विज्ञेय इति मे मतिः॥<br><br>6421: न योनि पि संस्कारो न श्रुतं न च संततिः। कारणानि द्विजत्वस्य वृत्तमेव तु कारणम्॥<br><br>6422: सर्वोऽयं ब्राह्मणौ लोके वृत्तेन तु विधीयते। वृत्ते स्थितस्तु शूद्रोऽपि ब्राह्मणत्वं नियच्छति॥<br><br>6423: ब्राह्मः स्वभावः सुश्रोणि समः सर्वत्र मे मतिः। निर्गुणं निर्मलं ब्रह्म यत्र तिष्ठति स द्विजः॥<br><br>6424: एते योनिफला देवि स्थानभागनिदर्शकाः। स्वयं च वरदेनोक्ता ब्रह्मणा सृजता प्रजाः॥<br><br>6425: ब्राह्मणोऽपि महत् क्षेत्रं लोके चरति पादवत्। यत् तत्र बीजं वपति सा कृषिः प्रेत्य भाविनि॥<br><br>6426: विघसाशिना सदा भाव्यं सत्पथालम्बिना तथा। ब्राह्मं हि मार्गमाक्रम्य वर्तितव्यं बुभूषता॥<br><br>6427: संहिताध्यायिना भाव्यं गृहे वै गृहमेधिना। नित्यं स्वाध्यायिना भाव्यं च चाध्ययनजीविना॥<br><br>6428: एवंभूतो हि यो विप्रः सत्पथं सत्पथे स्थितः। आहिताग्निरधीयानो ब्रह्मभूयाय कल्पते॥<br><br>6429: ब्राह्मण्यं देवि सम्प्राप्य रक्षितव्यं यतात्मना। योनिप्रतिग्रहादानैः कर्मभिश्च शुचिस्मिते॥<br><br>6430: एतत् ते गुह्यमाख्यातं यथा शूद्रो भवेद् द्विजः। ब्राह्मणो वा च्युतो धर्माद् यथा शूद्रत्वमाप्नुते॥<br><br>6431: एतत् ते गुह्यमाख्यातं यथा शूद्रो भवेद् द्विजः। ब्राह्मणो वा च्युतो धर्माद् यथा शूद्रत्वमाप्नुते॥<br><br>6432: उमोवाच भगवन् सर्वभूतेश देवासुरनमस्कृत। धर्माधर्मी नृणां देव ब्रूहि मेऽसंशयं विभो॥<br><br>6433: कर्मणा मनसा वाचा त्रिविधं हि नरः सदा। बध्यते बन्धनैः पाशैर्मुच्यतेऽप्यथवा पुनः॥<br><br>6434: केन शीलेन वृत्तेन कर्मणा कीदृशेन वा। समाचारैर्गुणैः कैर्वा स्वर्गे यान्तीह मानवाः॥<br><br>6435: श्रीमहेश्वर उवाच देवि धर्मार्थतत्त्वज्ञे धर्मनित्ये दमे रते। सर्वप्राणिहितः प्रश्नः श्रूयतां बुद्धिवर्धनः॥<br><br>6436: सत्यधर्मरताः सन्तः सर्वलिङ्गविवर्जिताः। धर्मलब्धार्थभोक्तारस्ते नरा: स्वर्गगामिनः॥<br><br>6437: नाधर्मेण न धर्मेण बध्यन्ते छिन्नसंशयाः। प्रलयोत्पत्तितत्त्वज्ञाः सर्वज्ञाः सर्वदर्शिनः॥<br><br>6438: वीतरागा विमुच्यन्ते पुरुषाः कर्मबन्धनैः। कर्मणा मनसा वाचा ये न हिंसन्ति किंचन॥<br><br>6439: येन सज्जन्ति कस्मिंश्चित् ते न बद्ध्यन्ति कर्मभिः। प्राणातिपाताद् विरताः शीलवन्तो दयान्विताः॥<br><br>6440: तुल्यद्वेष्यप्रिया दान्ता मुच्यन्ते कर्मबन्धनैः। सर्वभूतदयावन्तो विश्वास्याः सर्वजन्तुषु॥<br><br>6441: त्यक्तहिंसासमाचारास्ते नराः स्वर्गगामिनः। परस्वे निर्ममा नित्यं परदारविवर्जकाः॥<br><br>6442: धर्मलब्धान्नभोक्तारस्ते नराः स्वर्गगामिनः। भातृवत् स्वसृवच्चैव नित्यं दुहितृवच्च ये॥<br><br>6443: परदारेषु वर्तन्ते ते नराः स्वर्गगामिनः। स्तैन्यान्निवृत्ताः सततं संतुष्टाः स्वधनेन च॥<br><br>6444: स्वभाग्यान्युपजीवन्ति ते नराः स्वर्गगामिनः। स्वदारनिरता ये च ऋतुकालाभिगामिनः॥<br><br>6445: अग्राम्यसुखभोगाश्च ते नराः स्वर्गगामिनः। परदारेषु ये नित्यं चरित्रावृतलोचनाः॥<br><br>6446: जितेन्द्रियाः शीलपरास्ते नराः स्वर्गगामिनः। एष देवकृतो मार्गः सेवितव्यः सदा नरैः॥<br><br>6447: अकघायकृतश्चैव मार्ग: सेव्यः सदा वुधैः। दानधर्मतपोयुक्तः शीलशौचदयात्मकः॥<br><br>6448: वृत्त्यर्थं धर्महेतोर्वा सेवितव्यः सदा नरैः। स्वर्गवासमभीप्सद्भिर्न सेव्यस्त्वत उत्तरः॥<br><br>6449: उमोवाच वाचा तु बद्ध्यते येन मुच्यतेऽप्यथवा पुनः। तानि कर्माणि मे देव वद भूतपतेऽनघ॥<br><br>6450: श्रीमहेश्वर उवाच आत्महेतोः परार्थं वा नर्महास्याश्रयात् तथा। ये मृषा न वदन्तीह ते नराः स्वर्गगामिनः॥<br><br>6451: वृत्त्यर्थं धर्महेतोर्वा कामकारात् तथैव च। अनृतं ये न भाषन्ते ते नराः स्वर्गगामिनः॥<br><br>6452: श्लक्ष्णां वाणी निराबाधां मधुरां पापवर्जिताम्। स्वागतेनाभिभाषन्ते ते नराः स्वर्गगामिनः॥<br><br>6453: परुषं ये न भाषन्ते कटुकं निष्ठुरं तथा। अपैशुन्यरताः सन्तस्ते नराः स्वर्गगामिनः॥<br><br>6454: पिशुनां न प्रभाषन्ते मित्रभेदकरी गिरम्। ऋतं मैत्रं तु भाषन्ते ते नराः स्वर्गगामिनः॥<br><br>6455: ये वर्जयन्ति पुरुषं परद्रोहं च मानवाः। सर्वभूतसमा दान्तास्ते नराः स्वर्गगामिनः॥<br><br>6456: शठप्रलापाद् विरता विरुद्धपरिवर्जकाः। सौम्यप्रलापिनो नित्यं ते नराः स्वर्गगामिनः॥<br><br>6457: न कोपाद् व्याहरन्ते ये वाचं हृदयदारणीम्। सान्त्वं वदन्ति क्रुद्धाऽपि ते नरा: स्वर्गगामिनः॥<br><br>6458: एष वाणीकृतो देवि धर्मः सेव्यः सदा नरैः। शुभः सत्यगुणो नित्यं वर्जनीयो मृषा बुधैः॥<br><br>6459: उमोवाच मनसा बद्ध्यते येन कर्मणा पुरुषः सदा। तन्मे ब्रूहि महाभाग देवदेव पिनाकधृत्॥<br><br>6460: श्रीमहेश्वर उवाच मानसेनेह धर्मेण संयुक्ताः पुरुषाः सदा। स्वर्गं गच्छन्ति कल्याणि तन्मे कीर्तयतः शृणु॥<br><br>6461: दुष्प्रणीतेन मनसा दुष्प्रणीततरा कृतिः। मनो बद्ध्यति येनेह शृणु वाक्यं शुभानने। ॥<br><br>6462: अरण्ये विजने न्यस्तं परस्वं दृश्यते यदा। मनसापि न हिंसन्ति ते नराः स्वर्गगामिनः॥<br><br>6463: ग्रामे गृहे वा ये द्रव्यं पारक्यं विजने स्थितम्। नाभिनन्दन्ति वै नित्यं ते नराः स्वर्गगामिनः॥<br><br>6464: तथैव परदारान् ये कामवृत्तान् रहोगतान्। मनसापि न हिंसन्ति ते नराः स्वर्गगामिनः॥<br><br>6465: शत्रु मित्रं च ये नित्यं तुल्येन मनसा नराः। भजन्ति मैत्रा: संगम्य ते नराः स्वर्गगामिनः॥<br><br>6466: श्रुतवन्तो दयावन्तः शुचयः सत्यसंगराः। स्वैरथैः परिसंतुष्टास्ते नरा: स्वर्गगामिनः॥<br><br>6467: अवैरा ये त्वनायासा मैत्रीचित्तरताः सदा। सर्वभूतदयावन्तस्ते नराः स्वर्गगामिनः॥<br><br>6468: श्रद्धावन्तो दयावन्तश्चोक्षाश्चोक्षजनप्रियाः। धर्माधर्मविदो नित्यं ते नराः स्वर्गगामिनः॥<br><br>6469: शुभानामशुभानां च कर्मणां फलसंचये। विपाकज्ञाश्च ये देवि ते नराः स्वर्गगामिनः॥<br><br>6470: न्यायोपेता गुणोपेता देवद्विजपराः सदा। समुत्थानमनुप्राप्तास्ते नराः स्वर्गगामिनः॥<br><br>6471: शुभैः कर्मफलैर्देवि मयैते परिकीर्तिताः। स्वर्गमार्गपरा भूयः किं त्वं श्रोतुमिहेच्छसि॥<br><br>6472: उमोवाच महान् मे संशयः कश्चन्मान् प्रति महेश्वर। तस्मात् त्वं नैपुणेनाद्य मम व्याख्यातुमर्हसि॥<br><br>6473: केनायुर्लभते दीर्घ कर्मणा पुरुषः प्रभो। तपसा वापि देवेश केनायुर्लभते महत्॥<br><br>6474: क्षीणायुः केन भवति कर्मणा भुवि मानवः। विपाकं कर्मणां देव वक्तुमर्हस्यनिन्दित॥<br><br>6475: अपरे च महाभाग्या मन्दभाग्यास्तथापरे। अकुलीनास्तथा चान्ये कुलीनाश्च तथापरे॥<br><br>6476: दुर्दर्शाः केचिदाभान्ति नरा: काष्ठमया इव। प्रियदर्शास्तथा चान्ये दर्शनादेव मानवाः॥<br><br>6477: दुष्प्रज्ञाः केचिदाभान्ति केचिदाभान्ति पण्डिताः। महाप्राज्ञास्तथैवान्ये ज्ञानविज्ञानभाविनः॥<br><br>6478: अल्पाबाधास्तथा केचिन्महाबाधास्तथापरे। दृश्यन्ते पुरुषा देव तन्मे व्याख्यातुमर्हसि॥<br><br>6479: श्रीमहेश्वर उवाच हन्त तेऽहं प्रवक्ष्यामि देवि कर्मफलोदयम्। मर्त्यलोके नरः सर्वो येन स्वफलमश्नुते॥<br><br>6480: प्राणातिपाते यो रौद्रो दण्डहस्तोद्यतः सदा। नित्यमुद्यतशस्त्रश्च हन्ति भूतगणान् नरः॥<br><br>6481: निर्दयः सर्वभूतानां नित्यमुद्वेगकारकः। अपि कीटपिपीलानामशरण्यः सुनिघृणः॥<br><br>6482: एवंभूतो नरो देवि निरयं प्रतिपद्यते। विपरीतस्तु धर्मात्मा रूपवानभिजायते॥<br><br>6483: पापेन कर्मणा देवि वध्यो हिंसारतिर्नरः। अप्रियः सर्वभूतानां हीनायुरुपजायते॥<br><br>6484: निरयं याति हिंसात्मा याति स्वर्गमहिंसकः। यातनां निरये रौद्रां स कृच्छ्रां लभते नरः॥<br><br>6485: यः कश्चिन्निरयात् तस्मात् समुत्तरति कर्हिचित्। मानुष्यं लभते चापि हीनायुस्तत्र जायते॥<br><br>6486: पापेन कर्मणा देवि बद्धो हिंसारतिर्नरः। अप्रियः सर्वभूतानां हीनायुरुपजायते॥<br><br>6487: यस्तु शुक्लाभिजातीयः प्राणिघातविवर्जकः। निक्षिप्तशस्त्रो निर्दण्डो न हिंसति कदाचन॥<br><br>6488: न घातयति ना हन्ति नंन्त नैवानुमोदते। सर्वभूतेषु सस्नेहो यथाऽऽत्मनि तथापरे॥<br><br>6489: ईदृशः पुरुषोत्कर्षो देवि देवत्वमश्नुते। उपपन्नान् सुखान् भोगानुपाश्नाति मुदा युतः॥<br><br>6490: अथ चेन्मानुषे लोके कदाचिदुपपद्यते। तत्र दीर्घायुरुत्पन्न: स नरः सुखमेधते॥<br><br>6491: एष दीर्घायुषां मार्गः सुवृत्तानां सुकर्मिणाम्। प्राणिहिंसाविमोक्षेण ब्रह्मणा समुदीरितः॥<br><br>6492: उमोवाच किंशील: किंसमाचारः : पुरुषः कैश्च कर्मभिः। स्वर्गं समभिपद्येत सम्प्रदानेन केन वा॥<br><br>6493: श्रीमहेश्वर उवाच दाता ब्राह्मणसत्कर्ता दीनार्तकृपणादिषु। भक्ष्यभोज्यानपानानां वाससां च प्रदायकः॥<br><br>6494: प्रतिश्रयान् सभाः कूपान् प्रपाः पुष्करिणीस्तथा। नैत्यकानि च सर्वाणि किमिच्छकमतीव च। ॥<br><br>6495: आसनं शयनं यानं गृहं रत्नं धनं तथा। सस्यजातानि सर्वाणि गाः क्षेत्राण्यथ योषितः॥<br><br>6496: सुप्रतीतमना नित्यं यः प्रयच्छति मानवः। एवंभूतो नरो देवि देवलोकेऽभिजायते॥<br><br>6497: तत्रोष्यं सुचिरं कालं भुक्त्वा भोगाननुत्तमान्। सहाप्सरोभिर्मुदितो रमते नन्दनादिषु॥<br><br>6498: तस्मात् स्वर्गाच्च्युतो लोकान् मानुषेषु प्रजायते। महाभोगकुले देवि धनधान्यसमन्वितः॥<br><br>6499: तत्र कामगुणैः सर्वैः समुपेतो मुदा युतः। महाभोगो महाकोशो धनी भवति मानवः॥<br><br>6500: एते देवि महाभागाः प्राणिनो दानशीलिनः। ब्रह्मणा वै पुरा प्रोक्ताः सर्वस्य प्रियदर्शनाः॥<br><br>6501: अपरे मानवा देवि प्रदानकृपणा द्विजैः। याचिता न प्रयच्छन्ति विद्यमानेऽष्यबुद्धयः॥<br><br>6502: दीनान्धकृपणान् दृष्ट्वा भिक्षुकानतिथीनपि। याच्यमाना निवर्तन्ते जिह्वालोभसमन्विताः॥<br><br>6503: ये न धनानि न वासांसि न भोगान् न च काञ्चनम्। न गावो नानविकृति प्रयच्छन्ति कदाचन॥<br><br>6504: अप्रवृत्ताश्च लुब्धा नास्तिका दानवर्जिताः। एवंभूता नरा देवि निरयं यान्त्यबुद्धयः॥<br><br>6505: ते वै मनुष्यतां यान्ति यदा कालस्य पर्ययात्। धनरिक्ते कुले जन्म लभन्ते स्वल्पबुद्धयः॥<br><br>6506: क्षुत्पिपासापरीताश्च सर्वलोकबहिष्कृताः। निराशाः सर्वभोगेम्यो जीवन्त्यधर्मजीविकाम्॥<br><br>6507: अल्पभोगकुले जाता अल्पभोगरता नराः। अनेन कर्मणा देवि भवन्त्यधनिनो नराः॥<br><br>6508: अपरे स्तम्भिनो नित्यं मानिनः पापतो रताः। आसनार्हस्य ये पीठं न प्रयच्छन्त्यचेतसः॥<br><br>6509: मार्गार्हस्य च ये मार्गं न यच्छन्त्यल्पबुद्धयः। पाद्यार्हस्य च ये पाद्यं न ददत्यल्पबुद्धयः॥<br><br>6510: अार्हान् न च सत्कारैरर्चयन्ति यथाविधि। अर्ध्यमाचमनीयं वा न यच्छन्त्यल्पबुद्धयः॥<br><br>6511: गुरुं चाभिगतं प्रेम्णा गुरुवन्न बुभूषते। अभिमानप्रवृत्तेन लोभेन समवस्थिताः॥<br><br>6512: सम्मान्यांश्चावमन्यन्ते वृद्धान् परिभवन्ति च। एवंविधा नरा देवि. सर्वे निरयगामिनः॥<br><br>6513: ते वै यदि नरास्तस्मान्निरयादुत्तरन्ति वै। वर्षपूगैस्ततो जन्म लभन्ते कुत्सिते कुले॥<br><br>6514: श्वपाकपुल्कसादीनां कुत्सितानामचेतसाम्। कुलेषु तेषु जायन्ते गुरुवृद्धापचायिनः॥<br><br>6515: न स्तम्भी न च मानी यो देवताद्विजपूजकः। लोकपूज्यो नमस्कर्ता प्रश्रितो मधुरं वचः॥<br><br>6516: सर्ववर्णप्रियकरः सर्वभूतहितः सदा। अद्वेषी सुमुखः श्लक्ष्णः स्निग्धवाणीप्रदः सदा॥<br><br>6517: स्वागतेनैव सर्वेषां भूतानामविहिंसकः। यथार्हसत्क्रियापूर्वमर्चयन्नवतिष्ठति॥<br><br>6518: मार्गार्हाय ददन्मार्गं गुरुं गुरुवदर्चयन्। अतिथिप्रग्रहरतस्तथाभ्यागतपूजकः॥<br><br>6519: एवंभूतो नरो देवि स्वर्गतिं प्रतिपद्यते। ततो मानुषतां प्राप्य विशिष्टकुलजो भवेत्॥<br><br>6520: तत्रासौ विपुलैर्भोगैः सर्वरत्नसमायुतः। यथार्हदाता चाहेषु धर्मचर्यापरो भवेत्॥<br><br>6521: सम्मतः सर्वभूतानां सर्वलोकनमस्कृतः। स्वकर्मफलमाप्नोति स्वयमेव नरः सदा॥<br><br>6522: उदात्तकुलजातीय उदात्ताभिजनः सदा। एष धर्मो मया प्रोक्तो विधात्रा स्वयमीरितः॥<br><br>6523: यस्तु रौद्रसमाचारः सर्वसत्त्वभयंकरः। हस्ताभ्यां यदि वा पद्भ्यां रज्ज्वा दण्डेन वा पुनः। । लोष्टैः स्तम्भैरायुधैर्वा जन्तून् बाधति शोभने। हिंसार्थं निकृतिप्रज्ञः प्रोद्वेजयति चैव ह॥<br><br>6524: उपक्रामति जन्तूंश्च उद्वेगजननः सदा। एवंशीलसमाचारो निरयं प्रतिपद्यते॥<br><br>6525: स वै मनुष्यतां गच्छेद् यदि कालस्य पर्ययात्। बह्वाबाधपरिक्लिष्टे जायते सोऽधमे कुले॥<br><br>6526: लोकद्वेष्योऽधमः पुंसां स्वयं कर्मफलैः कृतैः। एष देवि मनुष्येषु बोद्धव्यो ज्ञातिबन्धुषु॥<br><br>6527: अपरः सर्वभूतानि दयावाननुपश्यति। मैत्रदृष्टिः पितृसमो निर्वैरो नियतेन्द्रियः॥<br><br>6528: नोवैजयति भूतानि न विघातयते तथा। हस्तपादैः सुनियतैर्विश्वास्यः सर्वजन्तुषु॥<br><br>6529: न रज्ज्वा न च दण्डेन न लोष्टैर्नायुधेन च। उद्वेजयति भूतानि श्लक्ष्णकर्मा दयापरः॥<br><br>6530: एवंशीलसमाचारः स्वर्गे समुपजायते। तत्रासौ भवने दिव्ये मुदा वसति देववत्॥<br><br>6531: स चेत् कर्मक्षयान्मो मनुष्येषूपजायते। अल्पाबाधो निरान्तकः स जातः सुखमेधते॥<br><br>6532: सुखभागी निरायासो निरुद्वेगः सदा नरः। एष देवि सतां मार्गो बाधा यत्र न विद्यते॥<br><br>6533: उमोवाच इमे मनुष्या दृश्यन्ते उहापोहविशारदाः। ज्ञानविज्ञानसम्पन्नाः प्रज्ञावन्तोऽर्थकोविदाः॥<br><br>6534: दुष्प्रज्ञाश्चापरे देव ज्ञानविज्ञानवर्जिताः। केन कर्मविशेषेण प्रज्ञावान् पुरुषो भवेत्॥<br><br>6535: अल्पप्रज्ञो विरूपाक्ष कथं भवति मानवः। एतन्मे संशयं छिन्धि सर्वधर्मविदां वर॥<br><br>6536: जात्यन्धाश्चापरे देव रोगार्ताश्चापरे तथा। नराः क्लीबाश्च दृश्यन्ते कारणं ब्रूहि तत्र वै॥<br><br>6537: श्रीमहेश्वर उवाच ब्राह्मणान् वेदविदुषः सिद्धान् धर्मविदस्तथा। परिपृच्छन्त्यहरहः कुशलाः कुशलं तथा॥<br><br>6538: वर्जयन्तोऽशुभं कर्म सेवमानाः शुभं तथा। लभन्ते स्वर्गतिं नित्यमिहलोके तथा सुखम्॥<br><br>6539: स चेन्मानुषतां याति मेधावी तत्र जायते। श्रुतं प्रज्ञानुगं यस्य कल्याणमुपजायते॥<br><br>6540: परदारेषु ये चापि चक्षुर्दुष्टं प्रयञ्जते। तेन दुष्टस्वभावेन जात्यन्धास्ते भवन्ति ह॥<br><br>6541: मनसा तु प्रदुष्टेन नग्नां पश्यन्ति ये स्त्रियम्। रोगार्तास्ते भवन्तीह नरा दुष्कृतकर्मिणः॥<br><br>6542: ये तु मूढा दुराचारा वियोनौ मैथुने रताः। पुरुषेणु सुदुष्प्रज्ञा क्लीबत्वमुपयान्ति ते॥<br><br>6543: पशुंश्च ये घातयन्ति ये चैव गुरुतल्पगाः। प्रकीर्णमैथुना ये च क्लीबा जायन्ति ते नराः॥<br><br>6544: उमोवाच सावधं किन्नु वै कर्म निरवयं तथैव च। श्रेयः कुर्वन्नवाप्नोति मानवो देवसत्तम॥<br><br>6545: श्रीमहेश्वर उवाच श्रेयांसं मार्गमन्विच्छन् सदा यः पृच्छति द्विजान्। धर्मान्वेषी गुणाकाङ्गी स स्वर्गे समुपाश्नुते॥<br><br>6546: यदि मानुषतां देवि कदाचित् स निगच्छति। मेधावी धारणायुक्तः प्रायस्तत्राभिजायते॥<br><br>6547: एष देवि सतां धर्मो मन्तव्यो भूतिकारकः। नृणां हितार्थाय मया तव वै समुदाहृतः॥<br><br>6548: उमोवाच अपरे स्वल्पविज्ञाना धर्मविद्वेषिणो नराः। ब्राह्मणान् वेदविदुषो नेच्छन्ति परिसर्पितम्॥<br><br>6549: व्रतवन्तो नराः केचिच्छ्रद्धाधर्मपरायणाः। अव्रता भ्रष्टनियमास्तथान्ये राक्षसोपमाः॥<br><br>6550: यज्वानश्च तथैवान्ये निर्होमाच तथाऽपरे। केन कर्मविपाकेन भवन्तीह वदस्व मे॥<br><br>6551: श्रीमहेश्वर उवाच आगमा लोकधर्माणां मर्यादाः सर्वनिर्मिताः। प्रामाण्येनानुवर्तन्ते दृश्यन्ते च दृढव्रताः॥<br><br>6552: अधर्मं धर्ममित्याहुर्ये च मोहवशं गताः। अव्रता नष्टमर्यादापते प्रोक्ता ब्रह्मराक्षसाः॥<br><br>6553: ते घेत्कालकृतोद्योगात् सम्भवन्तीह मानुषाः। निर्दोमा निर्वषट्कारास्ते भवन्ति नराधमाः॥<br><br>6554: एष देवि मया सर्वः संशयच्छेदनाय ते। कुशलाकुशलो नृणां व्याख्यातो धर्मसागरः॥<br><br>6555: नारद उवाच एवमुक्त्वा महादेवः श्रोतुकामः स्वयं प्रभुः। अनुकूलां प्रियां भार्यां पार्श्वस्थां समभाषत॥<br><br>6556: महादेव उवाच परावरज्ञे धर्मज्ञे तपोवननिवासिनि। साध्वि सुभु सुकेशान्ते हिमवत्पर्वतात्मजे॥<br><br>6557: दक्षे शमदमोपेते निर्ममे धर्मचारिणि। पृच्छामि त्वा वरारोहे पृष्टा वद ममेप्सितम्॥<br><br>6558: सावित्री ब्रह्मणः साध्वी कौशिकस्य शची सती। मार्कण्डेयस्य धूमोर्णा ऋद्धिर्वैश्रवणस्य च॥<br><br>6559: वरुणस्य तथा गौरी सूर्यस्य च सुवर्चला। रोहिणी शशिनः साध्वी स्वाहाचैव विभावसोः॥<br><br>6560: अदितिः कश्यपस्याथ सर्वास्ता: पतिदेवताः। पृष्टाश्चोपासिताश्चैव तास्त्वया देवि नित्यशः॥<br><br>6561: तेन त्वा परिपृच्छामि धर्मज्ञे धर्मवादिनि। स्त्रीधर्मं श्रोतुमिच्छामि त्वयोदाहृतमादितः॥<br><br>6562: सधर्मचारिणी मे त्वं समशीला समव्रता। समानसारवीर्या च तपस्तीव्र कृतं च ते॥<br><br>6563: त्वया ह्युक्तो विशेषेण गुणवान् स भविष्यति। लोके चैव त्वया देवि प्रमाणत्वमुपैष्यति॥<br><br>6564: स्त्रियश्चैव विशेषेण स्त्रीजनस्य गतिः परा। गौर्या गच्छति सुश्रोणि लोकेष्वेषा गतिः सदा॥<br><br>6565: मम चार्धे शरीऽस्य तव चार्धेन निर्मितम्। सुरकार्यकरी च त्वं लोकसंतानकारिणी॥<br><br>6566: तवे सर्व: सुविदितः स्त्रीधर्मः शाश्वत: शुभे। तस्मादशेषतो ब्रूहि स्वधर्म विस्तरेण मे॥<br><br>6567: उमोवाच भगवन् सर्वभूतेश भूतभव्यभवोत्तम। त्वत्प्रभावादियं देव वाक् चैव प्रतिभाति मे॥<br><br>6568: इमास्तु नद्यो देवेश सर्वतीर्थोदकैर्युताः। उपस्पर्शनहेतोस्त्वामुपयान्ति समीपतः॥<br><br>6569: एताभिः सह सम्मन्त्र्य प्रवक्ष्याम्यनुपूर्वशः। प्रभवन् योऽनहंवादी स वै पुरुष उच्यते॥<br><br>6570: स्त्री च भूतेश सततं स्त्रियमेवानुधावति। मया सम्मानिताश्चैव भविष्यन्ति सरिद्वराः॥<br><br>6571: एषा सरस्वती पुण्या नदीनामुत्तमा नदी। प्रथमा सर्वसरितां नदी सागरगामिनी॥<br><br>6572: विपाशा च वितस्ता च चन्द्रभागा इरावती। शतदूर्देविका सिन्धुः कौशिकी गौतमी तथा॥<br><br>6573: तथा देवनदी चेयं सर्वतीर्थाभिसम्भृता। गगनाद् गां गता देवी गङ्गा सर्वसरिद्वरा॥<br><br>6574: इत्युक्त्वा देवदेवस्य पत्नी धर्मभृतां वरा। स्मितपूर्वमथाभाष्य सर्वास्ताः सरितस्तथा॥<br><br>6575: अपृच्छद् देवमहिषी स्त्रीधर्म: धर्मवत्सला। स्त्रीधर्मकुशलास्ता वै गङ्गाद्याः सरितां वराः॥<br><br>6576: उमोवाच अयं भगवता प्रोक्तः प्रश्वः स्त्रीधर्मसंश्रितः। तं तु सम्मन्त्र्य युष्माभिर्वक्तुमिच्छामि शंकरम्॥<br><br>6577: न चैकसाध्यं पश्यामि विज्ञानं भुवि कस्यचित्। दिवि वा सागरगमास्तेन वो मानयाम्यहम्॥<br><br>6578: एवं सर्वाः सरिच्छेष्ठाः पृष्टाः पुण्यतमाः शिवाः। ततो देवनदी गङ्गा नियुक्ता प्रतिपूज्य च॥<br><br>6579: बह्वीभिर्बुद्विभिः स्फीता स्त्रीधर्मज्ञा शुचिस्मिता। शैलराजसुतां देवीं पुण्या पापभयापहा॥<br><br>6580: बुद्ध्या विनयसम्पन्ना सर्वधर्मविशारदा। सस्मितं बहुबुद्ध्याढ्या गङ्गा वचनमब्रवीत्॥<br><br>6581: गंगा वाच धन्यास्म्यनुगृहीतास्मि देवि धर्मपरायणे। या त्वं सर्वजगन्मान्या नदीं मानयसेऽनघे॥<br><br>6582: प्रभवन् पृच्छते यो हि सम्मानयति वा पुनः। नूनं जनमदुष्टात्मा पण्डिताख्यां स गच्छति॥<br><br>6583: ज्ञानविज्ञानसम्पन्नानूहापोह विशारदान्। प्रवक्तृन् पृच्छते योऽन्यान् स वै नापदमृच्छति॥<br><br>6584: अन्यथा बहुबुद्ध्याढ्यो वाक्यं वदति संसदि। अन्यथैव ह्यहंवादी दुर्बलं वदते वचः॥<br><br>6585: दिव्यज्ञाने दिवि श्रेष्ठे दिव्यपुण्यैः सहोत्थिते। त्वमेवार्हसि नो देवि स्त्रीधर्माननुभाषितुम्॥<br><br>6586: ततः साऽऽराधिता देवी गड़ा बहुभिर्गुणैः। प्राह सर्वमशेषेण स्त्रीधर्मे सुरसुन्दरी॥<br><br>6587: उमोवाच स्त्रीधर्मो मां प्रति यथा प्रतिभाति यथाविधि। तमहं कीर्तयिष्यामि तथैव प्रश्रिता भव॥<br><br>6588: स्त्रीधर्मः पूर्व एवायं विवाहे बन्धुभिः कृतः। सहधर्मचरी भर्तुर्भवत्यग्निसमीपतः॥<br><br>6589: सुस्वभावा सुवचना सुवृत्ता सुखदर्शना। अनन्यचित्ता सुमुखी भर्तुः सा धर्मचारिणी॥<br><br>6590: सा भवेद् धर्मपरमा सा भवेद् धर्मभागिनी। देववत् सततं साध्वी या भर्तारं प्रपश्यति॥<br><br>6591: शुश्रूषां परिचारं च देववद् या करोति च। नाम्यभावा ह्याविमनाः सुव्रता सुखदर्शना॥<br><br>6592: पुत्रवक्त्रमिवाभीक्ष्णं भुर्तुर्वदनमीक्षते। या साध्वी नियताहारा सा भवेद् धर्मचारिणी॥<br><br>6593: श्रुत्वा दम्पतिधर्मं वै सहधर्मं कृतं शुभम्। या भवेद् धर्मपरमा नारी भर्तृसपव्रता॥<br><br>6594: देववत् सततं साध्वी भर्तारमनुपश्यति। दम्पत्योरेष वै धर्मः सहधर्मकृतः शुभः॥<br><br>6595: शुश्रूषां परिचारं च देवतुल्यं प्रकुर्वती। वश्या भावेन सुमनाः सुव्रता सुखदर्शना। अनन्यचित्ता सुमुखी भर्तुः सा धर्मचारिणी॥<br><br>6596: परुषाण्यपि चोक्ता या दृष्टा दुष्टेन चक्षुषा। सुप्रसन्नमुखी भर्तुर्या नारी सा पतिव्रता॥<br><br>6597: च चन्द्रसूर्यो न तरुं पुनाम्ना या निरीक्षते। भर्तृवर्जं वरारोहा सा भवेद् धर्मचारिणी॥<br><br>6598: दरिद्रं व्याधितं दीनमध्वना परिकर्शितम्। पति पुत्रमिवोपास्ते सा नारी धर्मभागिनी॥<br><br>6599: या नारी प्रयता दक्षा या नारी पुत्रिणी भवेत्। पतिप्रिया पतिप्राणा सा नारी धर्मभागिनी॥<br><br>6600: शुश्रूषां परिचर्यो च करोत्यविमनाः सदा। सुप्रतीता विनीता च सा नारी धर्मभागिनी॥<br><br>6601: न कामेषु न भोगेषु नैश्वर्ये न सुखे तथा। स्पृहा यस्या यथा पत्यौ सा नारी धर्मभागिनी॥<br><br>6602: कल्योत्थानरतिनित्यं गृहशुश्रूषणे रता। सुसम्पृष्टक्षया चैव गोशकृत्कृतलेपना॥<br><br>6603: अग्निकार्यपरा नित्यं सदा पुष्पबलिप्रदा। देवतातिथिभृत्यानां निर्वाप्य पतिना सह॥<br><br>6604: शेषानमुपभुञ्जाना यथान्यायं यथाविधि। तुष्टपुष्टजना नित्यं नारी धर्मेण युज्यते॥<br><br>6605: शुश्रूश्वशुरयोः पादौ जोषयन्ती गुणान्विता। मातापितृपरा नित्यं या नारी सा तपोधना॥<br><br>6606: ब्राह्मणान् दुर्बलानाथान् दीनान्धकृपणांस्तथा। बिभर्त्यन्नेन या नारी सा पतिव्रतभागिनी॥<br><br>6607: व्रतं चरति या नित्यं दुश्चरं लघुसत्त्वया। पतिचित्ता पतिहिता सा पतिव्रतभागिनी॥<br><br>6608: पुण्यमेतत् तपश्चैतत् स्वर्गश्चैष सनातनः। या नारी भर्तृपरमा भवेद् भर्तृव्रता सती॥<br><br>6609: पतिर्हि देवो नारीणां पतिर्बन्धुः पतिर्गतिः। पत्या समा गतिर्नास्ति दैवतं वा यथा पतिः॥<br><br>6610: पतिप्रसादः स्वर्गो वा तुल्यो नार्या न वा भवेत्। अहं स्वर्ग न हीच्छेयं त्वय्यप्रीते महेश्वरे। ॥<br><br>6611: यद्यकार्यमधर्मं वा यदि वा प्राणनाशनम्। पतिर्ब्रयाद् दरिद्रो वा व्याधितो वा कथंचन॥<br><br>6612: आपन्नो रिपुसंस्थो वा ब्रह्मशापार्दितोऽपि वा। आपद्धर्माननुप्रेक्ष्य तत्कार्यमविशङ्कया॥<br><br>6613: एष देव मया प्रोक्तः स्त्रीधर्मो वचनात् तव। या त्वेवंभाविनी नारी सा पतिव्रतभागिनी॥<br><br>6614: नारद उवाच इत्युक्तः स तु देवेशः प्रतिपूज्य गिरेः सुताम्। लोकान् विसर्जयामास सर्वैरनुचरैर्वृतान्॥<br><br>6615: ततो ययुर्भूतगणाः सरितश्च यथागतम्। गन्धर्वाप्सरसश्चैव प्रणम्य शिरसा भवम्॥<br><br>6616: ऋषि ऊचु: पिनाकिन् भगनेत्रन्ध सर्वलोकनमस्कृता माहात्म्यं वासुदेवस्य श्रोतुमिच्छामि शङ्कर॥<br><br>6617: ईश्वर उवाच पितामहादपि वरः शाश्वतः पुरुषो हरिः। कृष्णो जाम्बूनदाभासो व्यभ्रे सूर्य इवोदितः॥<br><br>6618: दशबाहुमहातेजा देवतारिनिषूदनः। श्रीवत्साङ्को हृषीकेशः सर्वदैवतपूजितः॥<br><br>6619: ब्रह्मा तस्योदरभवस्तस्याहं च शिरोभवः। शिरोरुहेभ्यो ज्योतींषि रोमभ्यश्च सुरासुराः॥<br><br>6620: ऋषयो देहसम्भूतास्तस्य लोकाश्च शाश्वताः। पितामहगृहं साक्षात् सर्वदेवगृहं च सः॥<br><br>6621: सोऽस्याः पृथिव्याः कृत्स्नायाः स्रष्टा त्रिभुवनेश्वरः। संहर्ता चैव भूतानां स्थावरस्थ चरस्य च॥<br><br>6622: स हि देववरः साक्षाद् देवनाथः परंतपः। सर्वज्ञः सर्वसंश्लिष्टः सर्वगः सर्वतोमुखः॥<br><br>6623: परमात्मा हृषीकेश: सर्वव्यापी महेश्वरः। न तस्मात् परमं भूतं त्रिषु लोकेषु किंचन॥<br><br>6624: सनातनो वै मधुहा गोविन्द इति विश्रुतः। स सर्वान् पार्थिवान् संख्ये घातयिष्यति मानदः॥<br><br>6625: सुरकार्यार्थमुत्पन्नो मानुषं वपुरास्थितः। न हि देवगणा: सक्तास्त्रिविक्रमविनाकृताः॥<br><br>6626: भुवने देवकार्याणि कर्तु नायकवर्जिताः। नायकः सर्वभूतानां सर्वदेवनमस्कृतः॥<br><br>6627: एतस्य देवनाथस्य देवकार्यपरस्य च। ब्रह्मभूतस्य सततं ब्रह्मर्षिशरणस्य च॥<br><br>6628: ब्रह्मा वसति गर्भस्थः शरीरे सुखसंस्थितः। शर्वः सुखं संश्रितश्च शरीरे सुखसंस्थितः॥<br><br>6629: सर्वाः सुखं संश्रिताश्च शरीरे तस्य देवताः। स देवः पुण्डरीकाक्षः श्रीगर्भः श्रीसहोषितः॥<br><br>6630: शाङ्गचक्रायुधः खड्गी सर्वनागरिपुध्वजः! उत्तमेन स शीलेन दमेन च शमेन च॥<br><br>6631: पराक्रमण वीर्येण वपुषा दर्शनेन च। आरोहण प्रमाणेन धैर्येणार्जवसम्पदा॥<br><br>6632: आनृशंस्येन रूपेण बलेन च समन्वितः। अस्त्रैः समुदितः सर्वैदिव्यैरद्भुतदर्शनैः॥<br><br>6633: योगमायः सहस्राक्षो निरपायो महामनाः। वीरो मित्रजनश्लाघी ज्ञातिबन्धुजनप्रियः॥<br><br>6634: क्षमावांश्चानहंवादी ब्रह्मण्यो ब्रह्मनायकः। भयहर्ता भयार्तानां मित्राणां नन्दिवर्धनः॥<br><br>6635: शरण्यः सर्वभूतानां दीनानां पालने रतः। श्रुतवानर्थसम्पन्नः सर्वभूतनमस्कृतः॥<br><br>6636: समाश्रितानां वरदः शत्रूणामपि धर्मवित्। नीतिज्ञो नीतिसम्पन्नो ब्रह्मवादी जितेन्द्रियः॥<br><br>6637: भवार्थमिह देवानां बुद्ध्या परमया युतः। प्राजापत्ये शुभे मार्गे मानवे धर्मसंस्कृते॥<br><br>6638: समुत्यस्यति गोविन्दो मनोवंशे महात्मनः। अङ्गो नाम मनोः पुत्रो अन्तर्धामा ततः परः॥<br><br>6639: अन्तर्धाम्नो हविर्धामा प्रजापतिरनिन्दितः। प्राचीनबहिर्भविता हविर्धाम्नः सुतो महान्॥<br><br>6640: तस्य प्रचेत:प्रमुखा भविष्यन्ति दशात्मजाः। प्राचेतसस्तथा दक्षो भवितेह प्रजापतिः॥<br><br>6641: दाक्षायण्यास्तथाऽऽदित्यो मनुरादित्यतस्तथा। मनोश्च वंशज इला सुद्युम्नश्च भविष्यति॥<br><br>6642: बुधात् पुरूरवाश्चापि तस्मादायुर्भविष्यति। नहुषो भविता तस्माद् ययातिस्तस्य चात्मजः॥<br><br>6643: यदुस्तस्मान्महासत्त्वः क्रोष्टा तस्माद् भविष्यति। क्रोष्टुश्चैव महान् पुत्रो वृजिनीवान् भविष्यति॥<br><br>6644: वृजिनीवतश्च भविता उषड्गुरपराजितः। उषगोर्भविता पुत्रः शूरचित्ररथस्तथा॥<br><br>6645: तस्य त्ववरजः पुत्रः शूरो नाम भविष्यति। तेषां विख्यातवीर्याणां चरित्रगुणशालिनाम्॥<br><br>6646: यज्वनां सुविशुद्धानां वंशे ब्राह्मणसम्मते। स शूरः क्षत्रियश्रेष्ठो महावीर्यो महायशाः। स्ववंशविस्तरकर जनयिष्यति मानदः॥<br><br>6647: वसुदेव इति ख्यातं पुत्रमानकदुन्दुभिम्। तस्य पुत्रश्चतुर्बाहुर्वासुदेवो भविष्यति॥<br><br>6648: दाता ब्राह्मणसत्कर्ता ब्रह्मभूतो द्विजप्रियः। राज्ञो मागधसंरुद्धान् मोक्षयिष्यति यादवः॥<br><br>6649: जरासंधं तु राजानं निर्जित्य गिरिगह्वरे। सर्वपार्थिवरत्नाढ्यो भविष्यति स वीर्यवान्॥<br><br>6650: पृथिव्यामप्रतिहतो वीर्येण च भविष्यति। विक्रमेण च सम्पन्न: सर्वपार्थिवपार्थिवः॥<br><br>6651: शूरसेनेषु भूत्वा स द्वारकायां वसन् प्रभुः। पालयिष्यति गां देवीं विजित्य नयवित् सदा॥<br><br>6652: तं भवन्तः समासाद्य वाङ्माल्यैरहणैर्वरैः। अर्चयन्तु यथान्यायं ब्रह्माणमिव शाश्वतम्॥<br><br>6653: यो हि मां द्रष्टुमिच्छेत ब्रह्माणं च पितामहम्। द्रष्टव्यस्तेन भगवान् वासुदेवः प्रतापवान्॥<br><br>6654: दृष्टे तस्मिन्नहं दृष्टो न मेऽत्रास्ति विचारणा। पितामहो वा देवेश इति वित्त तपोधनाः॥<br><br>6655: स यस्य पुण्डरीकाक्षः प्रीतियुक्तो भविष्यति। तस्य देवगणः प्रीतो ब्रह्मपूर्वो भविष्यति॥<br><br>6656: यश्च तं मानवे लोके संश्रयिष्यति केशवम्। तस्य कीर्तिर्जयश्चैव स्वर्गश्चैव भविष्यति॥<br><br>6657: धर्माणांदेशिकः साक्षात् स भविष्यति धर्मभा। धर्मवद्भिः स देवेशो नमस्कार्यः सदोद्यतैः॥<br><br>6658: धर्म एव परो हि स्यात् तस्मिन्नभ्यर्चिते विभौ। स हि देवो महातेजाः प्रजाहितचिकीर्षया॥<br><br>6659: धर्मार्थं पुरुषव्याघ्र ऋषिकोटी: ससर्ज ह। ता: सुष्टास्तेन विभुना पर्वते गन्धमादने॥<br><br>6660: सनत्कुमारप्रमुखास्तिष्ठन्ति तपसान्विताः। तस्मात् च वाग्मी धर्मज्ञो नमस्यो द्विजपुङ्गवाः॥<br><br>6661: दिवि श्रेष्ठो हि भगवान् हरिर्नारायणः प्रभुः। वन्दितो हि स वन्देत मानितो पानयीत च। अर्हितश्चाई येन्नित्यं पूजितः प्रतिपूजयेत्॥<br><br>6662: दृष्टः पश्येदहरहः संश्रितः प्रतिसंश्रयेत्। अर्चितश्चार्च येन्नित्यं स देवो द्विजसत्तमाः॥<br><br>6663: एतत् तस्यानवद्यस्य विष्णोर्वे परमं व्रतम्। आदिदेवस्य महतः सज्जनाचरितं सदा॥<br><br>6664: भुवनेऽभ्यर्चितो नित्यं देवैरपि सनातनः। अभयेनानुरूपेण युज्यन्ते तमनुव्रताः॥<br><br>6665: कर्मणा मनसा वाचा स नमस्यो द्विजैः सदा। यत्नवद्भिरुपस्थाय द्रष्टव्यो देवकीसुतः॥<br><br>6666: एष वोऽभिहितो मार्गो मया वै मुनिसत्तमाः। तं दृष्ट्वा सर्वशो देवं दृष्टाः स्युः सुरसत्तमाः॥<br><br>6667: महावराहं तं देवं सर्वलोकपितामहम्। अहं चैव नमस्यामि नित्यमेव जगत्पतिम्॥<br><br>6668: तत्र च त्रितयं दृष्टं भविष्यति न संशयः। समस्ता हि वयं देवास्तस्य देहे वसामहे॥<br><br>6669: तस्य चैवाग्रजो भ्राता सितादिनिचयप्रभः। हली बल इति ख्यातो भविष्यति धराधरः॥<br><br>6670: त्रिशिरास्तस्य दिव्यश्च शातकुम्भमयो द्रुमः । ध्वजस्तृणेन्द्रो देवस्य भविष्यति रथाश्रितः ॥<br><br>6671: शिरो नागैर्महाभोगैः परिकीर्णं महात्मभिः। भविष्यति महाबाहोः सर्वलोकेश्वरस्य च॥<br><br>6672: चिन्तितानि समेष्यन्ति शस्त्राण्यस्त्राणि चैव ह । अनन्तश्च स एवोक्तो भगवान् हरिरव्ययः॥<br><br>6673: समादिष्टश्च विबुधैर्दर्शय त्वमिति प्रभो। सुपर्णो यस्य वीर्येण कश्यपस्यात्मजो बली। अन्तं नैवाशकद् द्रष्टुं देवस्य परमात्मनः॥<br><br>6674: स च शेषो विचरते परया वै मुदा युतः। अन्तर्वसति भोगेन परिरभ्य वसुन्धराम्॥<br><br>6675: य एव विष्णु: सोऽनन्तो भगवान् वसुधाधरः । यो राम: स हृषीकेशो योऽच्युतः स धराधरः॥<br><br>6676: तावुभौ पुरुषव्याघ्रौ दिव्यौ दिव्यपराक्रमौ। द्रष्टव्यौ माननीयौ च चक्रलाङ्गलधारिणौ॥<br><br>6677: एप बोऽनुग्रहः प्रोक्तो मया पुण्यस्तपोधनाः। यद् भवन्तो यदुश्रेष्ठं पूजयेयुः प्रयत्नतः॥<br><br>6678: नारद उवाच अथ व्योम्नि महाञ्छब्दः सविद्युत्स्तनयित्नुमान्। मेघैश्च गगनं नीलं संरुद्धमभवद् घनैः॥<br><br>6679: प्रावृषीव च पर्जन्यो ववृषो निर्मलं पयः। तमश्चैवाभवद् घोरं दिशश्च न चकाशिरे॥<br><br>6680: ततो देवगिरौ तस्मिन् रम्ये पुण्ये सनातने। न शर्वं भूतसंधं वा ददृशुर्मुनयस्तदा॥<br><br>6681: व्यभ्रं च गगनं सद्यः क्षणेन समपद्यता तीर्थयात्रां ततो विप्रा जग्मुश्चान्ये यथागतम्॥<br><br>6682: तदद्भुतमचिन्त्यं च दृष्ट्वा ते विस्मिताऽभवन्। शङ्करस्योमया साधू संवादं त्वत्कथाश्रयम्॥<br><br>6683: स भवान् पुरुषव्याघ्र ब्रह्मभूतः सनातनः। यदर्थमनुशिष्टाः स्मो गिरिपृष्ठे महात्मना॥<br><br>6684: द्वितीयं त्वद्धतमिदं त्वत्तेजः कृतमद्य वै। दृष्ट्वा च विस्मिताः कृष्ण सा च नः स्मृतिरागता। ॥<br><br>6685: एतत् ते देवदेवस्य माहात्म्यं कथितं प्रभो। कपर्दिनो गिरीशस्य महाबाहो जनार्दन॥<br><br>6686: भीष्म उवाच इत्युक्तः स तदा कृष्णस्तपोवननिवासिभिः। मानयामास तान् सर्वानृषीन् देवकिनन्दनः॥<br><br>6687: अथर्षयः सम्प्रहृष्टाः पुनस्ते कृष्णमब्रुवन्। पुनः पुनः दर्शयास्मान् सदैव मधुसूदन॥<br><br>6688: न हि नः सा रतिः स्वर्गे या च त्वदर्शने विभो। तदृतं च महाबाहो यदाह भगवान् भवः॥<br><br>6689: एतत् ते सर्वमाख्यातं रहस्यमरिकर्शन। त्वमेव ार्थतत्त्वज्ञः पृष्टोऽस्मान् पृच्छसे यदा॥<br><br>6690: तदस्माभिरिदं गुह्यं त्वत्प्रियार्थमुदाहृतम्। न च तेऽविदितं किंचित्रिषु लोकेषु विद्यते॥<br><br>6691: जन्म चैव प्रसूतिश्च यच्चान्यत् कारणं विभो। वयं तु बहुचापल्यादशक्ता गुह्यधारणे॥<br><br>6692: ततः स्थिते त्वयि विभो लघुत्वात् प्रलपामहे। न हि किंचित् तदाश्चर्यं यन्न वेत्ति भवानिह॥<br><br>6693: दिवि वा भुवि वा देव सर्वे हि विदितं तव। साधयाम वयं कृष्ण बुद्धिं पृष्टिमवाप्नुहि॥<br><br>6694: पुत्रस्ते सदृशस्तात विशिष्टो वा भविष्यति। महाप्रभावसंयुक्तो दीप्तिकीर्तिकरः प्रभुः॥<br><br>6695: भीष्म उवाच ततः प्रणम्य देवेशं यादवं पुरुषोत्तमम्। प्रदक्षिणमुपावृत्य प्रजग्मुस्ते महर्षयः॥<br><br>6696: सोऽयं नारायणः श्रीमान् दीप्त्या परमया युतः। व्रतं यथावत् तच्चीवा॑ द्वारकां पुनरागमत्॥<br><br>6697: पूर्णे च दशमे मासि पुत्रोऽस्य परमाद्भतुतः। रुक्मिण्यां सम्मतो यज्ञे शूरो वंशधरः प्रभो॥<br><br>6698: कामः सर्वभूतानां सर्वभावगतो नृप। असुराणां सुराणां च चरत्यन्तर्गतः सदा॥<br><br>6699: सोऽयं पुरुषशार्दूलो मेघवर्णश्रुतुर्भुजः। संश्रितः पाण्डवान् प्रेम्णा भवन्तश्चैनमाश्रिताः॥<br><br>6700: कीर्तिर्लक्ष्मीकृतिश्चैव स्वर्गमार्गस्तथैव च। यत्रैष संस्थितस्तत्र देवो विष्णुस्त्रिविक्रमः॥<br><br>6701: सेन्द्रा देवास्त्रयस्त्रिंशदेष नात्र विचारणा। आदिदेवो महादेवः सर्वभूतप्रतिश्रयः॥<br><br>6702: अनादिनिधनोऽव्यक्तो महात्मा मधुसूदनः। अयं जातो महातेजाः सुराणामर्थसिद्धये। ॥<br><br>6703: सुदुस्तरार्थतत्त्वस्य वक्ता कर्ता च माधवः। तव पार्थ जयः कृत्स्त्रस्तव कीर्तिस्तथातुला॥<br><br>6704: तवेय पृथिवी देवी कृत्स्त्रा नारायणाश्रयात्। अयं नाथस्तवाचिन्त्यो यस्य नारायणो गतिः॥<br><br>6705: स भवांस्त्वमुपाध्व! रणाग्नौ हुतवान् नृपान्। कृष्णस्तुवेण महत्ता युगान्ताग्निसमेत वै॥<br><br>6706: दुर्योधनश्च शोच्योऽसौ सपुत्रभ्रातृबान्धवः। कृतवान् योऽबुधिः क्रोधाद्धरिगाण्डीविविग्रहम्॥<br><br>6707: दैतेया दानवेन्द्राश्च महाकाया महाबलाः। चक्राग्नौ क्षयमापन्ना दावाग्नौ शलभा इव। ॥<br><br>6708: प्रतियाटुं न शक्यो हि मानुषैरेष संयुगे। विहीनैः पुरुषव्याघ्र सत्त्वशक्तिबलादिभिः॥<br><br>6709: जयो योगी युगान्ताभः सव्यसाची रणाग्रगः! तेजसा हतवान् सर्वे सुयोधनबलं नृप॥<br><br>6710: यत् तु गोवृषभांकेन मुनिभ्यः समुदाहृतम्। पुराणं हिमवत्पृष्ठे तन्मे निगदतः शृणु॥<br><br>6711: यावत् तस्य भवेत् पुष्टिस्तेजो दीप्तिः पराक्रमः। प्रभावः सन्नतिर्जन्म कृष्णे तन्त्रिगुणं विभो॥<br><br>6712: कः शक्रोत्यन्यथाकर्तुं तद् यदि स्यात् तथा शृणु। यत्र कृष्णो हि भगवांस्तत्र पुष्टिरनुत्तमा॥<br><br>6713: वयं त्विहाल्पमतयः परतन्त्रा सुविक्लवाः। ज्ञानपूर्वं प्रपन्नाः स्मो मृत्योः पन्थानमव्ययम्॥<br><br>6714: भवांश्चाप्याजवपरः पूर्वं कृत्वा प्रतिश्रयम्। राजवृत्तं न लभते प्रतिज्ञापालने रतः॥<br><br>6715: अप्येवात्मवधं लोके राजंस्त्वं बहु मन्यसे। न हि प्रतिज्ञा या दत्ता तां प्रहातुमरिंदम॥<br><br>6716: कालेनायं जनः सर्वो निहतो रणमूर्धनि। वयं च कालेन हताः कालो हि परमेश्वरः॥<br><br>6717: न हि कालेन कालज्ञः स्पृष्टः शोचितुमर्हसि। कालो लोहितरक्ताक्षः कृष्णो दण्डी सनातनः॥<br><br>6718: तस्मात् कुन्तीसुत ज्ञातीन् नेह शोचितुमर्हसि। व्यपेतमन्युर्नित्यं त्वं भव कौरवनन्दन॥<br><br>6719: माधवस्यास्य माहात्म्यं श्रुतं यत् कथितं मया। तदेव तावत् पर्याप्तं सज्जनस्य निदर्शनम्॥<br><br>6720: व्यासस्य वचनं श्रुत्वा नारदस्य च धीमतः। स्वयं चैव महाराज कृष्णस्याहतामस्य वै॥<br><br>6721: प्रभावश्चर्षिपूगस्य कथितः सुमहान् मया। महेश्वरस्य संवादं शैलपुत्र्याश्च भारत॥<br><br>6722: धारयिष्यति यश्चैनं महापुरुषसम्भवम्। शृणुयात् कथयेद् वा यः स श्रेयो लभते परम्॥<br><br>6723: भवितारश्च तस्याथ सर्वे कामा यथेप्सिताः। प्रेत्य स्वर्गं च लभते नरो नास्त्यत्र संशयः॥<br><br>6724: न्याय्यं श्रेयोऽभिकामेन प्रतिपत्तुं जनार्दनः। एष एवाक्षयो विप्रैः स्तुतो राजन् जनार्दनः॥<br><br>6725: महेश्वरमुखोत्सृष्टा ये च धर्मगुणाः स्मृताः। ते त्वया मनसा धार्याः कुरुराज दिवानिशम्॥<br><br>6726: एवं ते वर्तमानस्य सम्यग्दण्डधरस्य च। प्रजापालनदक्षस्य स्वर्गलोको भविष्यति॥<br><br>6727: धर्मेणापि सदा राजन् प्रजा रक्षितुमर्हसि। यस्तस्य विपुलो दण्डः सम्यग्धर्मः स कीर्त्यते॥<br><br>6728: य एष कथितो राजन् मया सज्जनसंनिधौ। शङ्करस्योमया सार्धं संवादो धर्मसंहितः॥<br><br>6729: श्रुत्वा वा श्रोतुकामो वाप्यर्चयेद् वृषभध्वजम्। विशुद्धेनेह भावेन य इच्छेद् भूतिमात्मनः॥<br><br>6730: एष तस्यानवद्यस्य नारदस्य महात्मनः। संदेशो देवपूजार्थं तं तथा कुरु पाण्डव॥<br><br>6731: एतदत्यद्रुतं वृत्तं पुण्ये हि भवति प्रभो। वासुदेवस्य कौन्तेय स्थाणोश्चैव स्वभावजम्॥<br><br>6732: दशवर्षसहस्त्राणि बदर्यामेष शाश्वतः। तपश्चचार विपुलं सह गाण्डीवधन्त्रना॥<br><br>6733: त्रियुगौ पुण्डरीकाक्षौ वासुदेवधनञ्जयौ। विदितौ नारदादेतौ मम व्यासाञ्ज पार्थिव॥<br><br>6734: बाल एव महाबाहुश्चकार कदनं महत्। कंसस्य पुण्डरीकाक्षो ज्ञातित्राणार्थकारणात्॥<br><br>6735: कर्मणामस्य कौन्तेय नान्तं संख्यातुमुत्सहे। शाश्वतस्य पुराणस्य पुरुषस्य युधिष्ठिर॥<br><br>6736: ध्रुवं श्रेयः परं तात भविष्यति तवोत्तमम्। यस्य ते पुरुषव्याघ्रः सखा चायं जनार्दनः॥<br><br>6737: दुर्योधनं तु शोचामि प्रेत्य लोकेऽपि दुर्मतिम्। यत्कृते पृथिवी सर्वा विनष्टा सहयद्विपा॥<br><br>6738: दुर्योधनापराधेन कर्णस्य शकुनेस्तथा। दुःशासनचतुर्थानां कुरवो निधनं गताः॥<br><br>6739: वैशम्पायन उवाच एवं सम्भाषमाणे तु गाङ्गेये पुरुषर्षभे। तूष्णीं बभूव कौरव्यो मध्ये तेषां महात्मनाम्॥<br><br>6740: तच्छ्रुत्वा विस्मयं जग्मुर्धृतराष्ट्रादयो नृपाः। सम्पूज्य मनसा कृष्णं सर्वे प्राञ्जलयोऽभवन्॥<br><br>6741: ऋषयश्चापि ते सर्वे नारदप्रमुखास्तदा। प्रतिगृह्याभ्यनन्दन्त तद्वाक्यं प्रतिपूज्य च॥<br><br>6742: इत्येतदखिलं सर्वैः पाण्डवो भ्रातृभिः सह। श्रुतवान् सुमहाश्चर्यं पुण्यं भीष्मानुशासनम्॥<br><br>6743: युधिष्ठिरस्तु गाङ्गेयं विश्रान्तं भूरिदक्षिणम्। पुनरेव महाबुद्धिः पर्यपृच्छन्महीपतिः॥<br><br>6744: वैशम्पायन उवाच श्रुत्वा धर्मानशेषेण पावनानि च सर्वशः। युधिष्ठिरः शान्तनवं पुनरेवाभ्यभाषत॥<br><br>6745: युधिष्ठिर उवाच किमेकं दैवतं लोके किं वाप्येकं परायणम्। स्तुवन्तः कं कमर्चन्तः प्राप्नुयुर्मानवाः शुभम्॥<br><br>6746: को धर्मः सर्वधर्माणां भवतः परमो मतः। किं जपन् मुच्यते जन्तुर्जन्मसंसारबन्धनात्॥<br><br>6747: भीष्म उवाच जगत्प्रभुं देवदेवमनन्तं पुरुषोत्तमम्। स्तुवन् नामसहस्त्रेण पुरुषः सततोत्थितः॥<br><br>6748: तमेव चार्चयन् नित्यं भक्त्या पुरुषमव्ययम्। ध्यायन् स्तुवन् नमस्यंश्च यजमानस्तमेव च॥<br><br>6749: अनादिनिधनं विष्णुं सर्वलोकमहेश्वरम्। लोकाध्यक्षं स्तुवन् नित्यं सर्वदुःखातिगो भवेत्॥<br><br>6750: ब्रह्मण्यं सर्वधर्मज्ञं लोकानां कीर्तिवर्धनम्। लोकनाथं महद्भूतं सर्वभूतभवोद्भवम्॥<br><br>6751: एष मे सर्वधर्माणां धर्मोऽधिकतमो मतः। यद्भक्त्या पुण्डरीकाक्षं स्तवैरर्चेन्नरः सदा॥<br><br>6752: परमं यो महत्तेजः परमं यो महत्तपः। परमं यो महदब्रह्म परमं यः परायणम्॥<br><br>6753: पवित्राणां पवित्र यो मङ्गलानां च मङ्गलम्। दैवतं देवतानां च भूतानां योऽव्ययः पिता॥<br><br>6754: यतः सर्वाणि भूतानि भवन्त्यादियुगागमे। यस्मिंश्च प्रलयं यान्ति पुनरेव युगक्षये॥<br><br>6755: ११॥<br><br>6756: तस्य लोकप्रधानस्य जगन्नाथस्य भूपते। विष्णोर्नामसहस्रं मे शृणु पापभयापहम्॥<br><br>6757: यानि नामानि गौणानि विख्यातानि महात्मनः। ऋषिभिः परिगीतानि तानि वक्ष्यामि भूतये॥<br><br>6758: ॐ विश्वं विष्णुर्वषट्कारो भूतभव्यभवत्प्रभुः। भूतकद् भूतभृद् भावो भूतात्मा भूतभावनः॥<br><br>6759: पूतात्मा परमात्मा च मुक्तानां परमा गतिः। अव्ययः पुरुषः साक्षी क्षेत्रज्ञोऽक्षर एव च॥<br><br>6760: योगो योगनिवदां नेता प्रधानपुरुषेश्वरः। नारसिंहवपुः श्रीमान् केशवः पुरुषोत्तमः॥<br><br>6761: सर्वः सर्वः शिवः स्थाणुर्भूतादिनिधिरव्ययः। सम्भवो भावनो भर्ता प्रभवः प्रभुरीश्वरः॥<br><br>6762: स्वयम्भूः शम्भुरादित्यः पुष्कराक्षो महास्वनः। अनादिनिधनो धाता विधाता धातुरुत्तमः॥<br><br>6763: अप्रमेयो हृषीकेशः पद्मनाभोऽमरप्रभुः। अनादिनिधनो धाता विधाता धातुरुत्तमः ॥<br><br>6764: अग्राह्यः शाश्वत: कृष्णो लोहिताक्षः प्रतर्दनः। प्रभूतस्त्रिककुब्धाम पवित्रं मङ्गलं परम्॥<br><br>6765: ईशानः प्राणदः प्राणो ज्येष्ठः श्रेष्ठः प्रजापतिः। हिरण्यगर्भो भूगर्भो माधवो मधुसूदनः॥<br><br>6766: ईश्वरो विक्रमी धन्वी मेधावी विक्रमः क्रमः। अनुत्तमो दुराधर्षः कृतज्ञः कृतिरात्मवान्॥<br><br>6767: सुरेशः शरणं शर्म विश्वरेता: प्रजाभवः। अहः संवत्सरो व्यालः प्रत्ययः सर्वदर्शनः॥<br><br>6768: अजः सर्वेश्वरः सिद्धः सिद्धिः सर्वादि: अच्युतः । वृषाकपि: अमेयात्मा सर्व-योग-विनिःसृतः ॥<br><br>6769: वसुर्वसुमनाः सत्यः समात्मा सम्पितः समः। अमोघः पुण्डरीकाक्षो वृषाकर्मा वृषकृतिः॥<br><br>6770: रुद्रो बहुशिरा बभुर्विश्वयोनिः शुचिश्रवाः। अमृतः शाश्वतस्थाणुर्वरारोहो महातपाः॥<br><br>6771: सर्वगः सर्वविद्भानुर्विष्वक्सेनो जनार्दनः। वेदो वेदविदव्यङ्गो वेदाङ्गो वेदवित् कविः॥<br><br>6772: लोकाध्यक्षः सुराध्यक्षो धर्माध्यक्षः कृता-कृतः । चतुरात्मा चतुर्व्यूह: चतुर्दंष्ट्र: चतुर्भुजः ॥<br><br>6773: भ्राजिष्णुर्भोजनं भोक्ता सहिष्णुर्जगदादिजः। अनघो विजयो नेता विश्वयोनिः पुनर्वसुः॥<br><br>6774: उपेन्द्रो वामनः प्रांशुरमोघः शुचिरूर्जितः। अतींद्रः संग्रहः सर्गो धृतात्मा नियमो यमः ॥<br><br>6775: वेद्यो वैद्यः सदायोगी वीरहा माधवो मधुः। अति-इंद्रियो महामायो महोत्साहो महाबलः ॥<br><br>6776: महाबुद्धिर्महावीर्यो महाशक्तिर्महाद्युतिः। अनिर्देश्यवपुः श्रीमानमेयात्मा महाद्रिधृत्॥<br><br>6777: महेष्वासो महीभर्ता श्रीनिवासः सतां गतिः। अनिरुद्धः सुरानन्दो गोविन्दो गोविदां-पतिः ॥<br><br>6778: मरीचिर्दमनो हंसः सुपर्णो भुजगोत्तमः। हिरण्यनाभः सुतपाः पद्मनाभः प्रजापतिः॥<br><br>6779: अमृत्युः सर्वदृक् सिंहः संधाता सन्धिमास्थिरः। अजो दुर्मर्षणः शास्ता विश्रुतात्मा सुरारिहा॥<br><br>6780: गुरुर्गुरुतमो धाम सत्यः सत्यपराक्रमः। निमिषो अनिमिषः स्रग्वी वाचस्पति: उदारधीः ॥<br><br>6781: अग्रणीामणीः श्रीमान् न्यायो नेता समीरणः। सहस्रमूर्धा विश्वात्मा सहस्राक्षः सहस्रपात्॥<br><br>6782: आवर्तनो निवृत्तात्मा संवृतः सं-प्रमर्दनः । अहः संवर्तको वह्निरनिलो धरणीधरः॥<br><br>6783: सुप्रसादः प्रसन्नात्मा विश्वधृग् विश्वभुग विभुः। सत्कर्ता सकृतः साधु: जह्नु: नारायणो नरः ॥<br><br>6784: असंख्येयोऽप्रमेयात्मा विशिष्टः शिष्टकृच्छुचिः। सिद्धार्थः सिद्ध संकल्पः सिद्धिदः सिद्धिसाधनः ॥<br><br>6785: वृषाही वृषभो विष्णुर्वृषपवौ वृषोदरः। वर्धनो वर्धमानश्च विविक्तः श्रुतिसागरः॥<br><br>6786: सुभुजो दुर्धरो वाग्मी महेन्द्रो वसुदो वसुः। नैकरूपो बृहदूपः शिपिविष्टः प्रकाशनः॥<br><br>6787: ओजस्तेजोद्युतिधरः प्रकाशात्मा प्रतापनः। ऋद्धः स्पष्टाक्षरो मन्त्रश्चन्द्रांशुर्भास्करद्युतिः॥<br><br>6788: अमृतांशूद्भवो भानुः शशबिन्दुः सुरेश्वरः। औषधं जगतः सेतुः सत्यधर्मपराक्रमः॥<br><br>6789: भूतभव्यभवन्नाथः पवनः पावनोऽनलः। कामहा कामकृत् कान्तः कामः कामप्रदः प्रभुः। । युगादिकृद् युगावर्तो नैकमायो महाशनः। अदृश्योऽव्यक्तरूपश्च सहस्रजिदनन्तजित्॥<br><br>6790: इष्टो विशिष्टः शिष्टेष्टः शिखंडी नहुषो वृषः । क्रोधहा क्रोधकृत्कर्ता विश्वबाहुर्महीधरः॥<br><br>6791: अच्युतः प्रथितः प्राणः प्राणदो वासवानुजः। अपां निधिरधिष्ठानमप्रमत्तः प्रतिष्ठितः॥<br><br>6792: स्कन्दः स्कन्दधरो धुर्यो वरदो वायुवाहनः। वासुदेवो बृहद्भानुरादिदेवः पुरंदर॥<br><br>6793: अशोकस्तारणस्तारः शूरः शौरिर्जनेश्वरः। अनुकूलः शतावर्तः पद्मी पद्मनिभेक्षणः॥<br><br>6794: पद्मनाभोऽरविन्दाक्षः पद्मगर्भः शरीरभृत्। महर्द्धिदो वृद्धात्मा महाक्षो गरुडध्वजः॥<br><br>6795: अतुलः शरभो भीमः समयज्ञो हविर्हरिः। सर्वलक्षणलक्षण्यो लक्ष्मीवान् समितिञ्जयः॥<br><br>6796: विक्षरो रोहितो मार्गो हेतुर्दामोदरः सहः। महीधरो महाभागो वेगवानमिताशनः॥<br><br>6797: उद्भवः क्षोभणो देवः श्रीगर्भः परमेश्वरः। करणं कारणं कर्ता विकर्ता गहनो गुहः॥<br><br>6798: व्यवसायो व्यवस्थानः संस्थानः स्थानदो ध्रुवः। परधिः परमस्पष्टस्तुष्टः पुष्टः शुभेक्षणः॥<br><br>6799: रामो विरामो विरजो मार्गो नेयो नयोऽनयः। वीरः शक्तिमतां श्रेष्ठो धर्मो धर्मविदुत्तमः॥<br><br>6800: वैकुण्ठः पुरुषः प्राणः प्राणदः प्रणवः पृथुः। हिरण्यगर्भः शत्रुघ्नो व्याप्तो वायुरधोक्षजः॥<br><br>6801: ऋतुः सुदर्शनः कालः परमेष्ठी परिग्रहः। उग्रः संवत्सरो दक्षो विश्रामो विश्वदक्षिणः॥<br><br>6802: विस्तारः स्थावरस्थाणुः प्रमाणं बीजमव्ययम्। अर्थोऽनर्थो महाकोशो महाभोगो महाधनः॥<br><br>6803: अनिर्विण्ण: स्थविष्ठोऽभूधर्मयूपो महामखः। नक्षत्रनेमिनक्षत्री क्षमः क्षामः समीहनः॥<br><br>6804: यज्ञ इज्यो महेज्यश्च क्रतुः सत्रं सतां गतिः। सर्वदर्शी विमुक्तात्मा सर्वज्ञो ज्ञानमुत्तमम्॥<br><br>6805: सुव्रतः सुमुखः सूक्ष्मः सुघोषः सुखदः सुहृत्। मनोहरो जितक्रोधो वीरबाहुर्विदारणः॥<br><br>6806: स्वापन: स्ववशो व्यापी नैकात्मा नैककर्मकृत्। वत्सरो वत्सलो वत्सी रत्नगर्भो धनेश्वरः॥<br><br>6807: धर्मगुब् धर्मकद् धर्मी सदसत्क्षरमक्षरम्। अविज्ञाता सहस्रांशुर्विधाता कृतलक्षणः॥<br><br>6808: गभस्तिनेमिः सत्त्वस्थः सिंहो भूतमहेश्वरः। आदिदेवो महादेवो देवेशो देवभृद्गुरुः॥<br><br>6809: उत्तरो गोपतिर्गोप्ता ज्ञानगम्यः पुरातनः। शरीरभूतभृद् भोक्ता कपीन्द्रो भूरिदक्षिणः॥<br><br>6810: सोमपोऽमृतपः सोमः पुरुजित् पुरुसत्तमः। विनयो जयः सत्यसंधो दाशार्हः सात्वतां पतिः॥<br><br>6811: जीवो विनयितासाक्षी मुकुन्दोऽमितविक्रमः। अम्भोनिधिरनन्तात्मा महोदधिशयोऽन्तकः॥<br><br>6812: अजो महार्हः स्वाभाव्यो जितामित्रः प्रमोदनः। आनन्दो नन्दनो नन्दः सत्यधर्मा त्रिविक्रमः॥<br><br>6813: महर्षिः कपिलाचार्यः कृतज्ञो मेदिनीपतिः। त्रिपदस्त्रिदशाध्यक्षो महाशृङ्गः कृतान्तकृत्॥<br><br>6814: महावराहो गोविन्दः सुषेणः कनकाङ्गदी। गुह्यो गभीरो गहनो गुप्तश्चक्रगदाधरः॥<br><br>6815: वेधाः स्वाङ्गोऽजितः कृष्णो दृढः सङ्कर्षणोऽच्युतः। वरुणो वारुणो वृक्षः पुष्कराक्षो महामनाः ॥<br><br>6816: भगवान् भगहानन्दी वनमाली हलायुधः। आदित्यो ज्योतिरादित्यः सहिष्णुर्गतिसत्तमः॥<br><br>6817: सुधन्वा खण्डपरशुर्दारुणो द्रविणप्रदः। दिविस्पृक् सर्वदृग् व्यासो वाचस्पतिरयोनिजः॥<br><br>6818: त्रिसामा समगः साम निर्वाणं भेषजं भिषक्। संन्यासकृच्छमः शान्तो निष्ठा शान्तिः परायणम्॥<br><br>6819: शुभाङ्ः शन्तिदः स्रष्टा कुमुदः कुवलेशयः। गोहितो गोपतिर्गोप्ता वृषभाक्षो वृषप्रियः॥<br><br>6820: श्रीदः श्रीशः श्रीनिवास: श्रीनिधिः श्रीविभावनः। श्रीधरः श्रीकरः श्रेयः श्रीमान्ल्लोकत्रयाश्चयः॥<br><br>6821: स्वक्षः स्वङ्गः शतानंदो नन्दिज्योर्तिगणेश्वरः। विजितात्माविधेयात्मा सत्कीर्तिश्छिन्न संशयः। ७९॥<br><br>6822: उदीर्णः सर्वतश्चक्षुरनीशः शाश्वतस्थिरः। भूशयो भूषणो भूतिर्विशोकः शोकनाशनः॥<br><br>6823: अर्चिष्मानर्चितः कुम्भो विशुद्धात्मा विशोधनः। अनिरुद्धोऽप्रतिरथः प्रद्युम्नोऽमितविक्रमः॥<br><br>6824: कालनेमिनिहा वीरः शौरिः शौरिर्जनेश्वरः। त्रिलोकात्मा त्रिलोकेशः केशव: केशिहा हरिः॥<br><br>6825: कामदेवः कामपाल: कामी कान्तः कृतागमः। अनिर्देश्यवपुर्विष्णुर्वीरोऽनन्तो धनंजयः॥<br><br>6826: ब्रह्मण्यो ब्रह्मकृद् ब्रह्म ब्रह्मविवर्धनः। ब्रह्मविद् ब्राह्मणो ब्रह्मी ब्रह्मज्ञो ब्राह्मणप्रियः॥<br><br>6827: महाक्रमो महाकर्मा महातेजा महोरगः। महाक्रतुर्महायज्वा महायज्ञो महाहविः॥<br><br>6828: स्तव्यः स्तवप्रियः स्तोत्रं स्तुतिः स्तोता रणप्रियः। पूर्णः पूरयिता पुण्यः पुण्यकीर्तिरनामयः॥<br><br>6829: मनोजवस्तीर्थकरो वसुरेता वसुप्रदः। वसुप्रदो वासुदेवो वसुर्वसुमना हविः॥<br><br>6830: सन्दतिः सत्कृतिः सत्ता सद्भूति: सत्यपरायणः। शूरसेनो यदुश्रेष्ठः सन्निवासः सुयामुनः॥<br><br>6831: भूतावासो वासुदेवः सर्वासुनिलयोऽनलः। दर्पहा दर्पदो दृप्ती दुर्धरोऽथापराजितः॥<br><br>6832: विश्वमूर्तिर्महामूर्तिीप्तमूर्तिरमूर्तिमान्। अनेकमूर्तिरव्यक्तः शतमूर्तिः शताननः॥<br><br>6833: एको नैकः सतः कः किं यत् तत् पदमनुत्तमम्। लोकबन्धुर्लोकनाथो माधवो भक्तवत्सलः॥<br><br>6834: सुवर्णवर्णो हेमाङ्गो वराङ्गश्चन्दनाङ्गदी। वीरहा विषमः शून्यो घृताशीरचलश्चलः॥<br><br>6835: अमानी मानदो मान्यो लोकस्वामी त्रिलोकधृक्। सुमेधा मेधजो धन्यः सत्यमेधा धराधरः॥<br><br>6836: तेजोवृषो द्युतिधरः सर्वशस्त्रभृतां वरः। प्रग्रहो निग्रहो व्यग्रो नैकशृङ्गो गदाग्रजः॥<br><br>6837: चतुर्मूर्तिश्चतुर्बाहुश्चतु हश्चतुर्गतिः। चतुरात्मा चतुर्भावश्चतुर्वेदविदेकपात्॥<br><br>6838: समावतोऽनिवृत्तात्मा दुर्जयो दुरतिक्रमः। दुर्लभो दुर्गमो दुर्गो दुरावासो दुरारिहा॥<br><br>6839: शुभाङ्गो लोकसारङ्गः सुतन्तुस्तन्तुवर्धनः। इन्द्रकर्मा महाकर्मा कृतकर्मा कृतागमः॥<br><br>6840: उद्भवः सुन्दरः सुन्दो रत्ननाभः सुलोचनः। अर्को वाजसनः शृङ्गी जयन्तः सर्वविज्जयी॥<br><br>6841: सुवर्णबिन्दुरक्षोभ्यः सर्ववागीश्वरेश्वरः। महाह्रदो महागर्तो महाभूतो महानिधिः॥<br><br>6842: कुमुदः सुन्दरः कुन्दः पर्जन्यः पावनोऽनिलः। अमृताशोऽमृतवपुः सर्वज्ञः सर्वतोमुखः॥<br><br>6843: सुलभः सुव्रतः सिध्दः शत्रुजिच्छ्त्रु। न्यग्रोधोदुम्बरोऽश्वत्थचाणूराननिषूदनः॥<br><br>6844: सहस्राचिः सप्तजिह्वः सप्तधाः सप्तवाहनः। अमूर्तिरनघोऽचिन्त्यो भयकृद् भयनाशनः॥<br><br>6845: अणुवृहत्कृशः स्थूलो गुणभृन्निर्गुणो महान्। अधृतः स्वधृतः स्वास्यः प्राग्वंशो वंशवर्धनः॥<br><br>6846: भारभृत् कथितो योगी योगीशः सर्वकामदः। आश्रमः श्रमणः क्षामः सुपर्णो वायुवाहनः॥<br><br>6847: धनुर्धरो धनुर्वेदो दण्डो दमयिता दमः। अपराजित: सर्वसहो नियन्ता नियमोऽयमः॥<br><br>6848: सत्त्ववान् सात्त्विक: सत्यः सत्यधर्मपरायणः। अभिप्रायः प्रिया.ऽर्हः प्रियकृत् प्रीतिवर्धनः॥<br><br>6849: विहायसगतिर्योतिः सुरुचिर्तुतभुम् विभुः। रविर्विरोचनः सूर्यः सविता रविलोचनः॥<br><br>6850: अनन्तो हुतभुग हुतभुग् भोक्ता नैकदोऽग्रजः। अनिर्विण्णः सदामर्षी लोकाधिष्ठानमद्भुतः॥<br><br>6851: सनात् सनातनतमः कपिल: कपिरप्ययः। अरौद्रः कुण्डली चक्री विक्रंयूर्जितषासनः। शब्दातिग: शब्दसहः शिशिरः शर्वरीकरः॥<br><br>6852: अक्रूरः पेशलो दक्षो दक्षिणः क्षमिणां वरः। विद्वत्तमो वीतभयः पुण्यश्रवणकीर्तनः॥<br><br>6853: उत्तराणो दुष्कृतिहा पुण्यो दुःस्वप्ननाशनः। वीरहा रक्षणः सन्तो जीवन: पर्यवस्थितः॥<br><br>6854: अनन्तरूपोऽनन्तश्रीर्जितमन्युर्भयापहः। चतुरस्रो गभीरात्मा विदिशो व्यादिशो दिशः॥<br><br>6855: अनादिर्भूर्भुवो लक्ष्मीः सुवीरो रुचिराङ्गदः। जननो जनजन्मादिर्भीमो भीमपराक्रमः॥<br><br>6856: आधारनिलयोऽधाता पुष्पहास: प्रजागरः। उर्ध्वगः सत्पथाचारः प्राणदः प्रणव: पण:॥<br><br>6857: प्रमाणं प्राणनिलयः प्रणभृत् प्राणजीवनः। तत्त्वं तत्त्वविदेकात्मा जन्ममृत्युजरातिगः॥<br><br>6858: भूर्भुवःस्वस्तरूस्तारः सविता प्रपितामहः। यज्ञो यज्ञपतिर्यज्वा यज्ञाङ्गो यज्ञवाहनः॥<br><br>6859: यज्ञभृद् यज्ञकृद् यज्ञी यज्ञभुग् यज्ञसाधनः। यज्ञान्तकृद् यज्ञगृह्यमन्त्रमन्नाद एव च॥<br><br>6860: आत्मयोनिः स्वयंजातो वैखानः सामगायनः। देवकीनन्दनः स्रष्टा क्षितीशः पापनाशनः॥<br><br>6861: शङ्खभृन्नन्दकी चक्री शाईधन्वा गदाधरः। रथाङ्गपाणिरक्षोभ्य: सर्वपहरणायुधः॥<br><br>6862: इतीदं कीर्तनीयस्य केशवस्य महात्मनः। नाम्नां सहस्रं दिव्यानामशेषेण प्रकीर्तितम्॥<br><br>6863: य इदं शृणुयान्नित्यं यश्चापि परिकीर्तयेत्। नाशुभं प्राप्नुयात् किंचित् सोऽमुत्रेह च मानवः। । वेदान्तगो ब्राह्मणः स्यात् क्षत्रियो विजयी भवेत्। वैश्यो धनसमृद्धः स्याच्छूद्रः सुखमवाप्नुयात्॥<br><br>6864: धर्मार्थी प्राप्नुयाद् धर्ममर्थार्थी चार्थमाप्नुयात्। कामानवाप्नुयात् कापी प्रजार्थी प्राप्नुयात् प्रजाम्। । भक्तिमान् य: सदोत्थाय शुचिस्तन्द्तमानसः। सहस्रं वासुदेवस्य नाम्नामेतत् प्रकीर्तयेत्॥<br><br>6865: यशः प्राप्नोति विपुलं ज्ञातिप्राधान्यमेव च। अचलां श्रियमाप्नोति श्रेयः प्राप्नोत्यनुत्तमम्॥<br><br>6866: न भयं क्वचिदाप्नोति वीर्ये तेजश्च विन्दति। भवत्यरोगो द्युतिमान् बलरूपगुणान्वितः॥<br><br>6867: रोगार्तो मुच्यते रोगाद् बद्धो मुच्येत बन्धनात्। भयान्मुच्येत भीतस्तु मुच्येतापन्न आपदः॥<br><br>6868: दुर्गाण्यतितरत्याशु पुरुषः पुरुषोत्तमम्। स्तुवन् नामसहस्रेण नित्यं भक्तिसमन्वितः॥<br><br>6869: वासुदवाश्रयो मर्यो वासुदेवपरायणः। सर्वपापविशुद्धात्मा याति ब्रह्म सनातनम्॥<br><br>6870: न वासुदेवभक्तानामशुभं विद्यते क्वचित्। जन्ममृत्युजराव्याधिभयं नैवोपजायते॥<br><br>6871: इमं स्तवमधीयानः श्रद्धाभक्तिसमन्वितः। युज्येतात्मसुखक्षान्तिश्रीधृतिस्मृतिकीर्तिभिः॥<br><br>6872: न क्रोधो न च मात्सर्यं न लोभो नाशुभा मतिः। भवन्ति कृतपुण्यानां भक्तानां पुरुषोत्तमे॥<br><br>6873: द्यौः सचन्द्रार्कनक्षत्रा खं दिशो भूर्महोदधिः। वासुदेवस्य वीर्येण विधृतानि महात्मनः॥<br><br>6874: ससुरासुरगन्धर्वे सयक्षोरगराक्षसम्। जगद् वशे वर्ततेदं कृष्णस्य सचराचरम्॥<br><br>6875: इन्द्रियाणि मनो बुद्धिः सत्त्वं तेजो बलं धृतिः। वासुदेवात्मकान्याहुः क्षेत्रं क्षेत्रज्ञ एव च॥<br><br>6876: सर्वागमानामाचारः प्रथमं परिकल्प्यते। आचारप्रभवो धर्मो धर्मस्य प्रभुरच्युतः॥<br><br>6877: ऋषयः पितरो देवा महाभूतानि धातवः। जङ्गमाजङ्गमं चेदं जगन्नारायणोद्भवम्॥<br><br>6878: योगो ज्ञानं तथा सांख्यं विद्या शिल्पादि कर्म च। वेदा:शास्त्राणि विज्ञानमेतत् सर्वे जनार्दनात्॥<br><br>6879: एको विष्णुमहद्भूतं पृथग्भूतान्यनेकशः। त्रील्लोकान् व्याप्य भूतात्मा भुङ्क्ते विश्वभुगव्ययः। । इमं स्तवं भगवतो विष्णोळसेन कीर्तितम्। पठेद् य इच्छेत् पुरुष: श्रेयः प्राप्तुं सुखानि च। । विश्वेश्वरमजं देवं जगतः प्रभवाप्ययम्। भजन्ति ये पुष्कराक्षं न ते यान्ति पराभवम्॥<br><br>6880: युधिष्ठिर उवाच पितामह महाप्राज्ञ सर्वशास्त्रविशारद। किं जष्यं जपतो नित्यं भवेद् धर्मफलं महत्॥<br><br>6881: प्रस्थाने वा प्रवेशे वा प्रवृत्ते वापि कर्मणि। दैवे वा श्राद्धकाले वा किं जप्यं कर्मसाधनम्॥<br><br>6882: शान्तिकं पौष्टिकं रक्षा शत्रुभं भयनाशनम्। जप्यं यद् ब्रह्मसमितं तद् भवान् वक्तुमर्हति॥<br><br>6883: भीष्म उवाच व्यासप्रोक्तमिमं मन्त्रं शृणुष्वैकमना नृप। सावित्र्या विहितं दिव्यं सद्यः पापविमोचनम्॥<br><br>6884: शृणु मन्त्रविधिं कृत्स्नं प्रोच्यमानं मयाऽनघ। यं श्रुत्वा पाण्डवश्रेष्ठ सर्वपापैः प्रमुच्यते॥<br><br>6885: रात्रावहनि धर्मज्ञ जपन् पापैर्न लिप्यते। तत् तेऽहं सम्प्रवक्ष्यामि शृणुष्वैकमना नृप॥<br><br>6886: आयुष्मान् भवते चैव यं श्रुत्वा पार्थिवात्मज। पुरुषस्तु सुसिद्धार्थः प्रेत्य चेह च मोदते॥<br><br>6887: सेवितं सततं राजन् पुरा राजर्षिसत्तमैः। क्षत्रधर्मपरैर्नित्यं सत्यव्रतपरायणैः॥<br><br>6888: इदमाह्निकमव्यग्रं कुर्वद्भिर्नियतैः सदा। नृपैर्भरतशार्दूल प्राप्यते श्रीरनुत्तमा॥<br><br>6889: नमो वसिष्ठाय महाव्रताय पराशरं वेदनिधिं नमस्य। नमोऽस्त्वनन्ताय महोरगाय नमोऽस्तु सिद्धेभ्य इहाक्षयेभ्यः॥<br><br>6890: नमोऽस्त्वृषिभ्यः परमं परेषां देवेषु देवं वरदं वराणाम् सहस्रशीर्षाय नमः शिवाय सहस्रनामाय जनार्दनाय। । अजैकपादहिर्बुध्न्यः पिनाकी चापराजितः। ऋतश्च पितृरूपश्च त्र्यम्बकश्च महेश्वरः॥<br><br>6891: वृषाकपिश्च शम्भुश्च हवनोऽथेश्वरस्तथा। एकादशैते प्रथिता रुद्रास्त्रिभुवनेश्वराः॥<br><br>6892: शतमेतत् समाम्नतं शतरुद्रे महात्मनाम्। अंशो भगश्च मित्रश्च वरुणश्च जलेश्वरः॥<br><br>6893: तथा धार्तायमा चैव जयन्तो भास्करस्तथा। त्वष्टा पूषा तथैवेन्द्रो द्वादशो विष्णुरुच्यते॥<br><br>6894: इत्येते द्वादशादित्याः काश्यपेया इति श्रुतिः। धरो ध्रुवश्च सोमश्च सावित्रोऽथानिलोऽनलः॥<br><br>6895: प्रत्यूषश्च प्रभासश्च वसवोऽष्टौ प्रकीर्तिताः। नासत्यश्चापि दत्तश्च स्मृतौ द्वावश्विनावपि॥<br><br>6896: मार्तण्डस्यात्मजावेतौ संज्ञानासाविनिर्गतौ। अतः परं प्रवक्ष्यामि लोकानां कर्मसाक्षिणः॥<br><br>6897: अपि यज्ञस्य वेत्तारो दत्तस्य सुकृतस्य च। अदृश्याः सर्वभूतेषु पश्यन्ति त्रिदशेश्वराः॥<br><br>6898: शुभाशुभानि कर्माणि मृत्युः कालश्च सर्वशः। विश्वेदेवाः पितृगणा मूर्तिमन्तस्तपोधनाः॥<br><br>6899: मुनयश्चैव सिद्धाश्च तपोमोक्षपरायणाः। शुचिस्मिताः कीर्तयतां प्रयच्छन्ति शुभं नृणाम्॥<br><br>6900: प्रजापतिकृतानेताल्लोकान् दिव्येन तेजसा। वसन्ति सर्वलोकेषु प्रयताः सर्वकर्मसु॥<br><br>6901: प्राणानामीश्वरानेतान् कीर्तयन् प्रयतो नरः। धर्मार्थकामैर्विपुलैयुज्यते सह नित्यशः॥<br><br>6902: लोकांश्च लभते पुण्यान् विश्वेश्वरकृताञ्छुभान्। एते देवास्त्रयस्त्रिंशत् सर्वभूतगणेश्वराः॥<br><br>6903: नन्दीश्वरो महाकायो ग्रामणीर्वृषभध्वजः। ईश्वराः सर्वलोकानां गणेश्वरविनायकाः॥<br><br>6904: सौम्या रौद्रा गणाश्चैव योगभूतगणास्तथ ज्योतींषि सरितो व्योम सुपर्णः पतगेश्वरः। । :॥<br><br>6905: पृथिव्यां तपसा सिद्धाः स्थावराश्च चराश्च ह। हिमवान् गिरयः सर्वे चत्वारश्च महार्णवाः॥<br><br>6906: भवस्यानुचराश्चैव हरतुल्यपराक्रमाः। विष्णुर्देवोऽथ जिष्णुश्च स्कन्दश्चाम्बिकया सह॥<br><br>6907: कीर्तयन् प्रयतः सर्वान् सर्वपापैः प्रमुच्यते। अत ऊर्ध्वं प्रवक्ष्यामि मानवानृषिसत्तवान्॥<br><br>6908: यवक्रीतश्च रैभ्यश्च अर्वावसुपरावसू। औशिजश्चैव कक्षीवान् बलश्चाङ्गिरसः सुतः॥<br><br>6909: ऋषिर्मेधातिथेः पुत्रः कण्वो बर्हिषदस्तथा। ब्रह्मतेजोमयाः सर्वे कीर्तिता लोकभावनाः॥<br><br>6910: लभन्ते हि शुभं सर्वे रुद्रानलवसुप्रभाः। भुवि कृत्वा शुभं कर्म मोदन्ते दिवि दैवतैः॥<br><br>6911: महेन्द्रगुरवः सप्त प्राची वै दिशमाश्रिताः। प्रयत: कीर्तयेदेताशक्रलोके महीयते॥<br><br>6912: उन्मुचुःप्रमुचुश्चैव स्वस्त्यात्रेयश्च वीर्यवान्। दृढव्यश्चोर्ध्वबाहुश्च तृणसोमाङ्गिरास्तथा॥<br><br>6913: मित्रावरुणयोः पुत्रस्तथागस्त्यः प्रतापवान्। धर्मराजविजः सप्त दक्षिणां दिशमाश्रिताः॥<br><br>6914: दृढेयुश्च ऋतेयुश्च परिव्याधश्च कीर्तिमान्। एकतश्च द्वितश्चैव त्रितश्चादित्यसंनिभाः॥<br><br>6915: अत्रेः पुत्रश्च धर्मात्मा ऋषिः सारस्वतस्तथा। वरुणस्यविजः सप्त पश्चिमां दिशमाश्रिताः॥<br><br>6916: अत्रिर्वसिष्ठो भगवान् कश्यपश्च महानृषिः। गौतमश्च भरद्वाजो विश्वामित्रोऽथ कौशिकः॥<br><br>6917: ऋचीकतनयश्चोयो जमदग्निः प्रतापवान्। धनेश्वरस्य गुरवः सप्तैते उत्तराश्रिताः॥<br><br>6918: अपरे मुनयः सप्त दिक्षु सर्वास्वधिष्ठिताः। कीर्तिस्तस्तिकरा नृणां कीर्तिता लोकभावनाः॥<br><br>6919: धर्मः कामश्च कालश्च वसुर्वासुकिरेव च। अनन्तः कपिलश्चैव सप्तैते धरणीधराः॥<br><br>6920: रामो व्यासस्तथा द्रौणिरश्वत्थामा च लोमशः। इत्येते मुनयो दिव्या एकैकः सप्त सप्तधा॥<br><br>6921: शान्तिस्वस्तिकरा लोके दिशांपालाः प्रकीर्तिताः। यस्यां यस्यां दिशि ह्येते तन्मुखः शरणं व्रजेत्॥<br><br>6922: स्रष्टारः सर्वभूतानां कीर्तिता लोकपावनाः। संवर्तो मेरुसावर्णो मार्कण्डेयश्च धार्मिकः॥<br><br>6923: सांख्यपोगौ नारदश्च दुर्वासाश्च महानृषिः। अत्यन्ततपसो दान्तास्त्रिषु लोकेषु विश्रुताः॥<br><br>6924: अपरे रुद्रसंकाशाः कीर्तिता ब्रह्मलौकिकाः। अपुत्रो लभते पुत्रं दरिद्रो लभते धनम्॥<br><br>6925: तथा धर्मार्थकामेषु सिद्धिं च लभते नरः। पृथु वैन्यं नृपवरं पृथ्वी यस्याभवत् सुता॥<br><br>6926: प्रजापति सार्वभौमं कीर्तयेद् वसुधाधिपम्। आदित्यवंशप्रभवं महेन्द्रसमविक्रमम्॥<br><br>6927: पुरूरवसमैलं च त्रिषु लोकेषु विश्रुतम्। बुधस्य दयितं पुत्रं कीर्तयेद् वसुधाधिपम्॥<br><br>6928: त्रिलोकविश्रुतं वीरं भरतं च प्रकीर्तयेत्। गवामयेन यज्ञेन येनेष्टं वै कृते युगे॥<br><br>6929: रन्तिदेवं महादेवं कीर्तयेत् परमद्युतिम्। विश्वजित्तपसोपेतं लक्षण्यं लोकपूजितम्॥<br><br>6930: तथा श्वेतं च राजर्षि कीर्तयेत् परमद्युतिम्। सगरस्यात्मजा येन प्लावितास्तारितास्तथा॥<br><br>6931: हुताशन समानेतान् महारूपान् महौजसः। उग्रकायान् महासत्त्वान् कीर्तयेत् कीर्तिवर्धनान्॥<br><br>6932: देवानृषिगणांश्चैव नृपांश्च जगतीश्वरान्। सांख्यं योगं च परमं हव्यं कव्यं तथैव च॥<br><br>6933: कीर्तितं परमं ब्रह्म सर्वश्रुतिपरायणम्। मङ्गल्यं सर्वभूतानां पवित्रं बहुकीर्तितम्॥<br><br>6934: व्याधिप्रशमनं श्रेष्ठं पौष्टिकं सर्वकर्मणाम्। प्रयत: कीर्तयेच्चैतान् कल्यं सायं च भारत॥<br><br>6935: एते वै पान्ति वर्षन्ति भान्ति वान्ति सृजन्ति च। एते विनायकाः श्रेष्ठा दक्षाः शान्ता जितेन्द्रियाः॥<br><br>6936: ५७ नराणामशुभं सर्वे व्यपोहन्ति प्रकीर्तिताः। साक्षिभूता महात्मानः पापस्य सुकृतस्य च॥<br><br>6937: एतान् वै कल्यमुत्थाय कीर्तयशुभमश्नुते। नाग्निचौरभयं तस्य न मार्गप्रतिरोधनम्॥<br><br>6938: एतान् कीर्तयतां नित्यं दुःस्वप्नो नश्यते नृणाम्। मुच्यते सर्वपापेभ्यः स्वस्तिमांश्च गृहान् व्रजेत्॥<br><br>6939: दीक्षाकालेषु सर्वेषु यः पठेन्नियतो द्विजः। न्यायवानात्मनिरतः क्षान्तो दान्तोऽनसूयकः॥<br><br>6940: रोगार्तो व्याधियुक्तो वा पठन् पापात् प्रमुच्यते। वास्तुमध्ये तु पठतः कुले स्वस्त्ययनं भवेत्॥<br><br>6941: क्षेत्रमध्ये तु पठतः सर्वे सस्यं प्ररोहति। गच्छतः क्षेममध्वानं ग्रामान्तरगतः पठन्॥<br><br>6942: आत्मनश्च सुतानां च दाराणां च धनस्य च। बीजानामोषधीनां च रक्षामेतां प्रयोजयेत्॥<br><br>6943: एतान् संग्रामकाले तु पठतः क्षत्रियस्य तु। व्रजन्ति रिपवो नाशं क्षेमं च परिवर्तते॥<br><br>6944: एतान् दैवे च पित्र्ये च पठतः पुरुषस्य हि। भुञ्जते पितरः काव्यं हव्यं च त्रिदिवौकसः॥<br><br>6945: न व्याधिश्वापदभयं न द्विपात्र हि तस्करात्। कश्मलं लघुतां याति पाप्मना च प्रमुच्यते॥<br><br>6946: यानपात्रे च याने च प्रवासे गजवेश्मनि। परां सिद्धिमवाप्नोति सावित्री ह्युत्तमां पठन्॥<br><br>6947: न च राजभयं तेषां न पिशाचान्न राक्षसात्। नाग्नयम्बुपवनव्यालाद् भयं तस्योपजायते॥<br><br>6948: चतुर्णामपि वर्णानामाश्रमस्य विशेषतः। । कराति सततं शान्ति सावित्रीमुत्तमां पठन्॥<br><br>6949: नाग्निर्दहति काष्ठानि सावित्री यत्र पठ्यते। न तत्र बालो म्रियते न च तिष्ठन्ति पन्नगा:॥<br><br>6950: न तेषां विद्यते दुःख गच्छन्ति परमां गतिम्। ये शृण्वन्ति महद् ब्रह्म सावित्रीगुणकीर्तनम्॥<br><br>6951: गवां मध्ये तु पठतो गावोऽस्य बहुवत्सलाः। प्रस्थाने वा प्रवासे वा सर्वावस्थां गतः पठेत्॥<br><br>6952: जपतां जुह्वतां चैव नित्यं च प्रयतात्मनाम्। ऋषीणां परमं जत्यं गुह्यमेतन्नराधिप। । ७ याथातथ्येन सिद्धस्य इतिहासं पुरातनम्। पराशरमतं दिव्यं शक्राय कथितं पुरा॥<br><br>6953: तदेतत् ते समाख्यातं तथ्यं ब्रह्म सनातनम्। हृदयं सर्वभूतानां श्रुतिरेषा सनातनी॥<br><br>6954: अभ्यासे नित्यं देवाना सप्तर्षीणां ध्रवस्य च। मोक्षणं सर्वकृच्छ्राणां मोचयत्यशुभात् सदा॥<br><br>6955: वृद्धैः काश्यपगौतमप्रभृतिभिर्भूग्वङ्गिरोऽत्र्यादिभिः। शुक्रागस्त्यबृहस्पतिप्रभृतिभिर्ब्रह्मर्षिभिः सेवितम्। भारद्वाजमतमृचीकतनयैः प्राप्तं वसिष्ठात् पुनः। सावित्रीमधिगम्य शक्रवसुभिः कृत्स्ना जिता दानवः। । यो गोशतं कनकशृङ्गमयं ददाति विप्राय वेदविदुषे च बहुश्रुताय। दिव्यां च भारतकथां कथयेच नित्यं तुल्यं फलं भवति तस्य च तस्य चैव॥<br><br>6956: धर्मो विवर्धति भृगोः परिकीर्तनेन वीर्यं विवर्धति वसिष्ठनमोनतेन। संग्रामजिद् भवति चैव रघु नमस्यन्। स्यादश्विनौ च परिकीर्तयतो न रोगः। । एषा ते कथिता राजन् सावित्री ब्रह्म शाश्वती। विवक्षुरसि यच्चान्यत् तत् वे वक्ष्यामि भारत॥<br><br>6957: युधिष्ठिर उवाच के पूज्याः के नमस्कार्याः कथं वर्तेते केषु च। किमाचारः कीदृशेषु पितामह न रिष्यते॥<br><br>6958: भीष्म उवाच ब्राह्मणानां परिभवः सादयेदपि देवताः। ब्राह्मणांस्तु नमस्कृत्य युधिष्ठिर न रिष्यते॥<br><br>6959: ते पूज्यास्ते नमस्कार्या वर्तेथास्तेषु पुत्रवत्। ते हि लोकानिमान् सर्वान् धारयन्ति मनीषिणः॥<br><br>6960: ब्राह्मणा: सर्वलोकानां महान्तो धर्मसेतवः। धनत्यागाभिरामाश्च वाक्संयमरताश्च ये॥<br><br>6961: रमणीयाश्च भूतानां निधानं च धृतव्रताः। प्रणेतारश्च लोकाना शास्त्राणां च यशस्विनः॥<br><br>6962: तपो येषा धनं नित्यं वाक् चैव विपुलं बलम्। प्रभवश्चैव धर्माणां धर्माज्ञाः सूक्ष्मदर्शिन॥<br><br>6963: धर्मकामाः स्थिता धर्मे सुकृतैर्धर्मसेतवः। यान् समाश्रित्य जीवन्ति प्रजाः सर्वाश्चतुर्विधाः॥<br><br>6964: पन्थानः सर्वनेतारो यशवाहाः सनातनाः। पितृपैतामहीं गुर्वीमुद्वहन्ति धुरं सदा॥<br><br>6965: धुरि ये नावसीदन्ति विषये सद्गवा इव। पित्रुदेवातिथिमुखा हव्यकव्याग्रभोजिनः॥<br><br>6966: भोजनादेव लोकांस्त्रींस्त्रायन्ते महतो भयात्। दीप: सर्वस्य लोकस्य चक्षुश्चक्षुष्मतामपि॥<br><br>6967: सर्वशिक्षा श्रुतिधना निपुणा मोक्षदर्शिनः। गतिज्ञाः सर्वभूतानामध्यात्मगतिचिन्तिकाः॥<br><br>6968: आदिमध्यावसानानां ज्ञातारश्छिन्नसंशयाः। परमावरविशेषज्ञा गन्तारः परमां गतिम्॥<br><br>6969: विमुक्ता धूतपाप्मानो निर्द्वन्द्वा निष्परिग्रहाः। मानार्हा मानिता नित्यं ज्ञानविद्भिर्महात्मभिः॥<br><br>6970: चन्दने मलपङ्के च भोजनेऽभोजने समाः। समं येषां दुकूलं च तथा क्षौमाजिनानि च॥<br><br>6971: तिष्ठेयुरप्यभुञ्जाना बहूनि दिवसान्यपि। शोषयेयुश्च गात्राणि स्वाध्यायैः संयतेन्द्रियाः॥<br><br>6972: अदैवं दैवतं कुर्युर्दैवतं चाप्यदैवतम्। लोकानन्यान् सृजेयुस्ते लोकपालांश्च कोपिताः॥<br><br>6973: अपेयः सागरो येषामपि शापान्महात्मनाम्। येषां कोपाग्निरद्यापि दण्डके नोपशाम्यति॥<br><br>6974: देवानामपि ये देवाः कारणं कारणस्य च। प्रमाणस्य प्रमाणं च कस्तानभिभवेद् बुधः॥<br><br>6975: येषां वृद्धश्च बालश्च सर्वः सम्मानमहीति। तपोविद्याविशेषात्तु मानयन्ति परस्परम्॥<br><br>6976: अविद्वान् ब्राह्मणो देवः पात्रं वै पावनं महत्। विद्वान् भूयस्तरो देवः पूर्णसागरसंनिभः॥<br><br>6977: अवद्विांश्चैव विद्वांश्च ब्राह्मणो दैवतं महत्। प्रणीतश्चाप्रणीतश्च यथाग्निर्दैवतं महत्॥<br><br>6978: श्मशाने ह्यपि तेजस्वी पावको नैव दुष्यति। हविर्यज्ञे च विधिवद् गृह एवातिशोभते॥<br><br>6979: एवं यद्यप्यनिष्टेषु वर्तते सर्वकर्मसु। सर्वथा ब्राह्मणो मान्यो दैवतं विद्धि तत्परम्॥<br><br>6980: युधिष्ठिर उवाच कां तु ब्राह्मणपूजायां व्युष्टिं दृष्ट्वा जनाधिप। कं वा कर्मोदयं मत्वा तानसि महामते। । । । भीष्म उवाच अत्राप्युदाहरन्तीममितिहासं पुरातनम्। पवनस्य च संवादमर्जुनस्य च भारत॥<br><br>6981: सहस्रभुजभृच्छ्रीमान् कार्तवीर्योऽभवत् प्रभुः। अस्य लोकस्य सर्वस्य माहिष्मत्यां महाबलः॥<br><br>6982: स त रत्नाकरवतीं सद्वीपां सागराम्बराम्। शशास पृथिवीं सर्वां हैहयः सत्यविक्रमः॥<br><br>6983: स्ववित्तं तेन दत्तं तु दत्तात्रेयाय कारणे। विनयं श्रुतमेव च॥<br><br>6984: आराधयामास च तं कृतवीर्यात्मजो मुनिम्। न्यमन्त्रयत संतुष्टो द्विजश्चैनं वरैस्त्रिभिः॥<br><br>6985: स वरैश्छन्दितस्तेन नृपो वचनमब्रवीत्। सहस्रबाहुर्भूयां वै चमुमध्ये गृहेऽन्यथा॥<br><br>6986: मम बाहुसहस्रं तु पश्यतां सैनिका रणे। विक्रमेण महीं कृत्स्ना जयेयं संशितव्रत॥<br><br>6987: तां च धर्मेण सम्प्राप्य पालयेयमतन्द्रितः। चतुर्थं तु वरं याचे त्वामहं द्विजसत्तम॥<br><br>6988: तं ममानुग्रहकृते दातुमर्हस्यनिन्दित। अनुशासन्तु मां सन्तो मिथ्योद्वृत्तं त्वदाश्रयम्॥<br><br>6989: इत्युक्तः स द्विजः प्राह तथास्त्विति नराधिपम्। एवं समभवंस्तस्य वरास्ते दीप्ततेजसः॥<br><br>6990: ततः स रथमास्थाय ज्वलनार्कसमद्युतिम्। अब्रवीद् वीर्य सम्मोहात् को वास्ति सदृशो मम। । धैर्यवैिर्यशः शौर्यैर्विक्रमेणौजसापि वा। तद्वाक्यान्ते चान्तरिक्षो वागुवाचाशरीरिणी॥<br><br>6991: न त्वं मूढ विजानीषे ब्राह्मणं क्षत्रियाद् वरम्। सहितो ब्राह्मणेनेह क्षत्रियः शास्ति वै प्रजाः॥<br><br>6992: अर्जुन उवाच कुर्यो भूतानि तुष्टोऽहं क्रुद्धो नाशं तथानये। कर्मणा मनसा वाचा न मत्तोऽस्ति वरो द्विजः॥<br><br>6993: पूर्वो ब्रह्मोत्तरो वादो द्वितीयः क्षत्रियोत्तरः। त्वयोक्तौ हेतुयुक्तौ तौ विशेषस्तत्र दृश्यते॥<br><br>6994: ब्राह्मणाः संश्रिताः क्षत्रं न क्षत्रं ब्राह्मणाश्रितम्। श्रिता ब्रह्मोपधा विपाः खादन्ति क्षत्रियान् भुवि॥<br><br>6995: क्षत्रियेष्वाश्रितो धर्मः प्रजानां परिपालनम्। क्षत्राद् वृत्तिर्ब्राह्मणानां तैः कथं ब्राह्मणो वरः॥<br><br>6996: सर्वभूतप्रधानांस्तान् भैक्षवृत्तीनहं सदा। आत्मसम्भावितान् विप्रान् स्थापयाम्यात्मनो वशे। । कथितं त्वनयासत्यं गायत्री कन्यया दिवि। विजेष्याम्यवशान् सर्वान् ब्राह्मणांश्चर्मवाससः॥<br><br>6997: न च मां च्यावयेद् राष्ट्रात् त्रिषु लोकेषु कश्चन। देवो वा मानुषो वापि तस्माज्ज्येष्ठो द्विजादहम्॥<br><br>6998: अद्य ब्रह्मोत्तरं लोकं करिष्ये क्षत्रियोत्तरम्। न हि मे संयुगे कश्चित् सोढुमुत्सहते बलम्॥<br><br>6999: अर्जुनस्य वचः श्रुत्वा वित्रस्ताभून्निशाचरी। अथैनमन्तरिक्षस्थस्ततो वायुरभाषत॥<br><br>7000: त्यजैनं कलुषं भावं ब्राह्मणेभ्यो नमस्कुरु। एतेषां कुर्वतः पापं राष्ट्रक्षोभो भविष्यति॥<br><br>7001: अथवा त्वां महीपाल शमयिष्यन्ति वै द्विजाः। निरसिष्यन्ति ते राष्ट्राद्धतोत्साहा महाबलाः॥<br><br>7002: तं राजा कस्त्वमित्याह ततस्तं प्राह मारुतः। वायुर्वै देवदूतोऽस्मि हितं त्वां प्रब्रवीम्यहम्॥<br><br>7003: अर्जुन उवाच अहो त्वयायं विप्रेषु भक्तिरागः प्रदर्शितः। यादृशं पृथिवीभूतं तादृशं ब्रूहि मे द्विजम्॥<br><br>7004: बायोर्वा सदृशं किंचिदि ब्रूहि त्वं ब्राह्मणोत्तमम्। अपां वै सदृशं वह्नः सूर्यस्य नभसोऽपि वा॥<br><br>7005: बायोर्वा सदृशं किंचिदि ब्रूहि त्वं ब्राह्मणोत्तमम्। अपां वै सदृशं वह्नः सूर्यस्य नभसोऽपि वा॥<br><br>7006: श्रीमहेश्वर उवाच शृणु मूढ गुणान् कांश्चिद् ब्राह्मणानां महात्मनाम्। ये त्वया कीर्तिता राजंस्तेभ्योऽथ ब्राह्मणो वरः। । । । त्यक्त्वा महीत्वं भूमिस्तु स्पर्धयाङ्गनृपस्य ह। नाश जगाम तां विप्रो व्यस्तम्भयत कश्यपः॥<br><br>7007: अजेया ब्राह्मणा राजन् दिवि चेह च नित्यदा। अपिबत् तेजसा ह्यापः स्वयमेवाङ्गिराः पुरा॥<br><br>7008: स ताः पिबन् क्षीरमिव नातृप्यत महामनाः। अपूरयन्महौघेन महीं सर्वां च पार्थिव॥<br><br>7009: तस्मिन्नहं च क्रुद्ध वै जगत् त्यक्त्वा ततो गतः। व्यतिष्ठमग्निहोत्रे च चिरमङ्गिरसो भयात्॥<br><br>7010: अथ शप्तश्च भगवान् गौतमेन पुरन्दरः। अहल्यां कामयानो वै धर्मार्थं च न हिंसितः॥<br><br>7011: तथा समुद्रो नृपते पूर्णो मृष्टस्य वारिणः। ब्राह्मणैरभिशप्तश्च बभूव लवणोदकः॥<br><br>7012: सुवर्णवर्णो निर्धूमः सङ्गतोर्ध्वशिखः कविः। क्रुद्धेनाङ्गिरसा शप्तो गुणैरेतैर्विवर्जितः॥<br><br>7013: महतश्चूर्णितान् पश्य ये हासन्त महोदधिम्। सुवर्णधारिणा नित्यमवशप्ता द्विजातिना॥<br><br>7014: समो न त्वं द्विजातिभ्यः श्रेयो विद्धि नराधिप। गर्भस्थान् ब्राह्मणान् सम्यङ् नमस्यति किल प्रभुः। । दण्डकानां महद् राज्यं ब्राह्मणेन विनाशितम्। तालजंघं महाक्षत्रमौर्वेणैकेन नाशितम्॥<br><br>7015: त्वया च विपुलं राज्यं बलं धर्मे श्रुतं तथा। दत्तात्रेयप्रसादेन प्राप्तं परमदुर्लभम्॥<br><br>7016: अग्निं त्वं यजसे नित्यं कस्माद् ब्राह्मणमर्जुन। स हि सर्वस्य लोकस्य हव्यवाट् किं न वेत्सि तम्। । अथवा ब्राह्मणश्रेष्ठमनुभूतानुपालकम्। कर्तारं जीवलोकस्य कस्माज्जानन् विमुह्यसे॥<br><br>7017: तथा प्रजापतिर्ब्रह्मा अव्यक्तः प्रभुरव्ययः। येनेदं निखिलं विश्वं जनितं स्थावरं चरम्॥<br><br>7018: अण्डजातं तु ब्रह्माणं केचिदिच्छन्त्यपण्डिताः। द्रष्टव्यं नैतदेवं हि कथं जायेदजो हि सः। स्मृतमाकाशमण्डं तु तस्माज्जातः पितामहः॥<br><br>7019: तिष्ठेत् कथमिति ब्रूहि न किंचिद्धि तदा भवेत्। अहङ्कार इति प्रोक्तः सर्वतेजोगतः प्रभुः॥<br><br>7020: नास्त्यण्डमस्ति तु ब्रह्मा स राजा लोकभावनः। इत्युक्तः स तदा तूष्णीमभूद् वायुस्ततोऽब्रवीत्॥<br><br>7021: श्रीमहेश्वर उवाच इमां भूमिं द्विजातिभ्यो दित्सुवै दक्षिणां पुरा। अङ्गो नाम नृपो राजंस्ततश्चिन्तां मही ययौ॥<br><br>7022: धारिणी सर्वभूतानामयं प्राप्य वरो नृपः। कथमिच्छति मां दातुं द्विजेभ्यो ब्रह्मणः सुताम्॥<br><br>7023: साहं त्यक्त्वा गमिष्यामि भूमित्वं ब्रह्मणः पदम्। अयं सराष्ट्रो नृपतिर्मा भूदिति ततोऽगमत्॥<br><br>7024: ततस्तां कश्यपो दृष्ट्वा व्रजन्तीं पृथिवीं तदा। प्रविवेश महीं सद्यो मुक्त्वाऽऽत्मानं समाहितः॥<br><br>7025: ऋद्धा सा सर्वतो यज्ञे तृणौषधिसमन्विता। धर्मोत्तरा नष्टभया भूमिरासीत् ततो नृप॥<br><br>7026: एवं वर्षसहस्राणि दिव्यानि विपुलव्रतः। त्रिंशत: कश्यपो राजन् भूमिरासीदतन्द्रितः॥<br><br>7027: अथागम्य महाराज नमस्कृत्य च कश्यपम्। पृथिवी काश्यपी यज्ञे सुता तस्य महात्मनः॥<br><br>7028: एष राजन्नीदृशो वै ब्राह्मणः कश्यपोऽभवत्। अन्यं प्रब्रहि वा त्वं च कश्यपात् क्षत्रियं वरम्॥<br><br>7029: तूष्णीं बभूव नृपतिः पवनस्त्वब्रवीत् पुनः। शृणु राजन्नुतथ्यस्य जातस्याङ्गिरसे कुले। ९। । भद्रा सोमस्य दुहिता रूपेण परमा मता। तस्यास्तुल्यं पति सोम उतथ्यं समपश्यत॥<br><br>7030: सा च तीर्व तपस्तेपे महाभागा यशस्विनी। उतथ्यार्थे तु चार्वङ्गी परं नियममास्थिता॥<br><br>7031: तत आहूय सोतथ्यं ददावत्रिर्यशस्विनीम्। भार्यार्थे स च जग्राह विधिवद् भूरिदक्षिणः॥<br><br>7032: तां त्वकामयत श्रीमान् वरुणः पूर्वमेव ह। स चागम्य वनप्रस्थं यमुनायां जहार ताम्॥<br><br>7033: जलेश्वरस्तु हृत्वा तामनयत् स्वं पुरं प्रति। परमाद्भुतसंकाशं षट्सहस्रशतह्रदम्॥<br><br>7034: न हि रम्यतरं किंचित् तस्मादन्यत् पुरोत्तमम्। प्रसादैरप्सरोभिश्च दिव्यैः कामैश्च शोभितम्॥<br><br>7035: तत्र देवस्तया सार्धे रेमे राजन् जलेश्वरः। अथाख्यातमुतथ्याय ततः पल्यवमर्दनम्॥<br><br>7036: तच्छ्रुत्वा नारदात् सर्वमुतथ्यो नारदं तदा। प्रोवाच गच्छ ब्रूहि त्वं वरुणं परुषं वचः॥<br><br>7037: मद्वाक्यान्मुञ्च मे भार्यो कस्मात् तां हृतवानसि। लोकपालोऽसि लोकानां न लोकस्य विलोपकः। । १८ सोमेन दत्ता भार्या मे त्वया चापहृताद्य वै। इत्युक्तो वचनात् तस्य नारदेन जलेश्वरः॥<br><br>7038: मुञ्च भार्यामुतथ्यस्य कस्मात् त्वं हृतवानसि। इति श्रुत्वा वचस्तस्य सोऽथ तं वरुणोऽब्रवीत्॥<br><br>7039: ममैषा सुप्रिया भार्यां नैनामुत्स्रष्टुमुत्सहे। इत्युक्तो वरुणेनाथ नारदः प्राप्य तं मुनिम्। उतथ्यमब्रवीद् वाक्यं नातिहष्टमना इव॥<br><br>7040: गले गृहीत्वा क्षिप्तोऽस्मि वरुणेन महामुने। न प्रयच्छति ते भार्यो यत् ते कार्यं कुरुष्व तत्॥<br><br>7041: नारदस्य वचः श्रुत्वा क्रुद्धः प्राज्वलदाङ्गिराः। अपिबत् तेजसा वारि विष्टभ्य सुमहातपाः॥<br><br>7042: पीयमाने तु सर्वस्मिंस्तोयेऽपि सलिलेश्वरः। सुहृद्धिर्भिक्षमाणोऽपि नैवामुञ्चत तां तदा। ॥<br><br>7043: तत: क्रुद्धोऽब्रवीद् भूमिमुतथ्यो ब्राह्मणोत्तमः। दर्शयस्व स्थलं भद्रे षट् सहस्रशतह्रदम्॥<br><br>7044: ततस्तदीरिणं जातं समुद्रस्यावसर्पतः। तस्माद् देशान्नदीं चैव प्रोवाचासौ द्विजोत्तमः॥<br><br>7045: अदृश्या गच्छ भीरु तवं सरस्वति मरून प्रति। अपुण्य एष भवतु देशस्त्यक्तस्त्वया शुभे॥<br><br>7046: तस्मिन् संशोषिते देशे भद्रामादाय वारिपः। अददाच्छरणं गत्वा भार्यामाङ्गिरसाय वै॥<br><br>7047: प्रतिगृह्य तु तां भार्यामुतथ्यः सुमनाऽभवत्। मुमोच च जगद् दुःखाद् वरुणं चैव हैहय॥<br><br>7048: ततः स लब्ध्वा तां भार्यां वरुणं प्राह धर्मवित्। उतथ्यः सुमहातेजा यत् तच्छृणु नराधिप॥<br><br>7049: मयैषा तपसा प्राप्ता क्रोशतस्ते जलाधिप। इत्युक्त्वा तामुपादाय स्वमेव भवनं ययौ॥<br><br>7050: एष राजन्नीदृशो वै उतथ्यो ब्राह्मणर्षभः। ब्रवीम्यहं ब्रूहि वा त्वमुतथ्यात् क्षत्रियं वरम्॥<br><br>7051: भीष्म उवाच इत्युक्तः स नृपस्तूष्णीमभूद् वायुस्ततोऽब्रवीत्। शृणु राजन्नगस्त्यस्य माहात्म्यं ब्राह्मणस्य ह॥<br><br>7052: असुरैर्निर्जिता देवा निरुत्साहश्च ते कृताः। यज्ञाश्चैषां हताः सर्वे पितॄणां च स्वधास्तथा॥<br><br>7053: कर्मेज्या मानवानां च दानवैहैहयर्षभ। भ्रष्टैश्वर्यास्ततो देवाश्चेरुः पृथ्वीमिति श्रुतिः॥<br><br>7054: ततः कदाचित् ते राजन् दीप्तमादित्यवर्चसम्। ददृशुस्तेजसा युक्तमगस्त्यं विपुलव्रतम्॥<br><br>7055: अभिवाद्य तु तं देवाः पृष्ट्वा कुशलमेव च। इदमूचूर्महात्मानं वाक्यं काले जनाधिप॥<br><br>7056: दानवैर्युधि भग्न: स्म तथैश्वर्याच्च भ्रंशिताः। तदस्मान्नो भयात् तीव्रात् त्राहि त्वं मुनिपुङ्गव॥<br><br>7057: इत्युक्तः स तदा देवैरगस्त्यः कुपितोऽभवत्। प्रजज्वाल च तेजस्वी कालाग्निरिव संक्षये॥<br><br>7058: तेन दीप्तांशुजालेन निर्दग्धा दानवास्तदा। अन्तरिक्षान्महाराज निपेतुस्ते सहस्रशः॥<br><br>7059: दह्यमानास्तु ते दैत्यास्तस्यागस्त्यस्य तेजसा। उभौ लोकौ परित्यज्य गताः काष्ठां तु दक्षिणाम्॥<br><br>7060: बलिस्तु यजते यज्ञमश्वमेधं महीं गतः। येऽन्येऽधस्था महीस्थाश्च ते न दग्धा महासुराः॥<br><br>7061: ततो लोकाः पुनः प्राप्ताः सुरैः शान्तभयैर्नृप। अथैनमब्रुवन् देवा भूमिष्ठानसुरान् जहि॥<br><br>7062: इत्युक्तः प्राह देवान् स न शक्तोऽस्मि महीगतान्। दग्धुं तपो हि क्षीयेन्मे न शक्यामीति पार्थिव॥<br><br>7063: एवं दग्धा भगवता दानवाः स्वेन तेजसा। अगस्त्येन तदा राजंस्तपसा भावितात्मना॥<br><br>7064: ईदृशश्चाप्यगस्त्यो हि कथितस्ते मयाऽनघ। ब्रवीम्यहं ब्रूहि वा त्वमगस्त्यात् क्षत्रियं वरम्॥<br><br>7065: भीष्म उवाच इत्युक्तः स तदा तूष्णीमभूद् वायुस्ततोऽब्रवीत्। शृणु राजन् वसिष्ठस्य मुख्यं कर्म यशस्विनः॥<br><br>7066: आदित्याः सत्रमासन्त सरो वै मानसं प्रति। वसिष्ठं मनसा गत्वा ज्ञात्वा तत् तस्य गौरवम्॥<br><br>7067: यजमानांस्तु तान् दृष्ट्वा सर्वान् दीक्षानुकर्शितान्। हन्तुमैच्छन्त शैलाभाः खलिनो नाम दानवाः॥<br><br>7068: अदूरात् तु ततस्तेषां ब्रह्मदत्तवरं सरः। हताहता वै तत्रैते जीवन्त्याप्लुत्य दानवाः॥<br><br>7069: प्रगृह्य महाघोरान् पर्वतान् परिघान् दुमान्। विक्षोभयन्तः सलिलमुत्थितं शतयोजनम्॥<br><br>7070: अभ्यद्रवन्त देवांस्ते सहस्राणि दशैव हि। ततस्तैरर्दिता देवाः शरणं वासवं ययुः॥<br><br>7071: स च तैर्व्यथितः शक्रो वसिष्ठं शरणं ययौ। ततोऽभयं ददौ तैभ्यो वसिष्ठो भगवानृषिः॥<br><br>7072: तदा तान् दुःखितान् ज्ञात्वा आनृशंस्य परो मुनिः। अयत्नेनादहत् सर्वान् खलिनः स्वेन तेजसा॥<br><br>7073: कैलासं प्रस्थितां चैव नदी गङ्गां महातपाः। आनयत् तत्सरो दिव्यं तया भिन्नं च तत्सरः॥<br><br>7074: सरोभिन्नं तया नद्या सरयूः सा ततोऽभवत्। हताश्च खलिनो यत्र स देशः खलिनोऽभवत्॥<br><br>7075: एवं सेन्द्रा वसिष्ठेन रक्षितास्त्रिदिवौकसः। ब्रह्मदत्तवराश्चैव हता दैत्या महात्मना। ॥<br><br>7076: एतत् कर्म वसिष्ठस्य कथितं हि मयाऽनघ। ब्रवीम्यहं ब्रूहि वा त्वं वसिष्ठात् क्षत्रियं वरम्॥<br><br>7077: इत्युक्तस्त्वर्जुनस्तूष्णीमभूद् वायुस्तमब्रवीत्। शृणु मे हैहयश्रेष्ठ कर्मात्रेः सुमहात्मनः॥<br><br>7078: घोरे तमस्ययुध्यन्त सहिता देवदानवाः। अविध्यत शरैस्तत्र स्वर्भानुः सोमभास्करौ॥<br><br>7079: अथ ते तमसा ग्रस्ता निहन्यन्ते स्म दानवैः। देवा नृपतिशार्दूल सहैव बलिभिस्तदा॥<br><br>7080: असुरैर्वध्यमानास्ते क्षीणप्राणा दिवौकसः। अपश्यन्त तपस्यन्तमत्रिं विप्रं तपोधनम्॥<br><br>7081: अथैनमब्रुवन् देवाः शान्तक्रोधं जितेन्द्रियम्। असुरैरिषुभिर्विद्धौ चन्द्रादित्याविमावुभौ॥<br><br>7082: वयं वध्यामहे चापि शत्रुभिस्तमसावृते। नाधिगच्छाम शान्तिं च भयात् त्रायस्व नः प्रभो॥<br><br>7083: ऋषि उवाच कथं रक्षामि भवतस्तेऽब्रुवंश्चन्द्रमा भव। तिमिरन्धश्च सवितस दस्युहन्ता च नो भव॥<br><br>7084: एवमुक्तस्तदात्रिर्व तमोनुदभवच्छशी। अपश्यत् सौम्यभावाच्च सोमवत् प्रियदर्शनः॥<br><br>7085: दृष्ट्वा नातिप्रभं सोमं तथा सूर्यं च पार्थिव। प्रकाशमकरोदत्रिस्तपसा स्वेन संयुगे॥<br><br>7086: जगद् वितिमिरं चापि प्रदीप्तमकरोत् तदा॥<br><br>7087: व्यजयच्छत्रुसंघांश्च देवानां स्वेन तेजसा। अत्रिणा दह्यमानांस्तान् दृष्ट्वा देवा महासुरान्॥<br><br>7088: पराक्रमैस्तेऽपि तदा व्यनन्नत्रिसुरक्षिताः। उद्भासितश्च सविता देवास्त्राता हतासुराः॥<br><br>7089: अत्रिणा त्वथ सामर्थ्य कृतमुत्तमतेजसा। द्विजेनाग्निद्वितीयेन जपता चर्मवाससा॥<br><br>7090: फलभक्षेण राजर्षे पश्य कर्मात्रिणा कृतम्। तस्यापि विस्तरेणोक्तं कर्मात्रेः सुमहात्मनः। ब्रवीम्यहं ब्रूहि वा त्वमत्रितः क्षत्रियं वरम्॥<br><br>7091: इत्युक्तस्त्वर्जुनस्तूष्णीमभूद् वायुस्ततोऽब्रवीत्। शृणु राजन् महत्कर्म च्यवनस्य महात्मनः॥<br><br>7092: अश्विनोः प्रतिसंश्रुत्य च्यवनः पाकशासनम्। प्रोवाच सहितो देवैः सोमपावश्विनौ कुरु॥<br><br>7093: इन्द्र उवाच अस्माभिर्निन्दितावेतौ भवेतां सोमपौ कथम्। देवैर्न सम्मितावेतौ तस्मान्मैवं वदस्व नः॥<br><br>7094: अश्विभ्यां सह नेच्छामः सोमं पातुं महाव्रत। यदन्यद् वक्ष्यसे विप्र तत् करिष्यामि ते वचः॥<br><br>7095: च्यवन उवाच पिबेतामश्विनौ सोमं भवद्भिः सहिताविमौ। उभावेतावपि सुरौ सूर्यपुत्रौ सुरेश्वर॥<br><br>7096: क्रियतां मद्वचो देवा यथा वै समुदाहृतम्। एतद् वः कुर्वतां श्रेयो भवेन्नैतदकुर्वताम्॥<br><br>7097: इन्द्र उवाच अश्विभ्यां सह सोमं वै न पास्यामि द्विजोत्तमा पिबन्त्वन्ये यथाकामं नाहं पातुमिहोत्सहे॥<br><br>7098: च्यवन उवाच न चेत् करिष्यसि वचो मयोक्तं बलसूदन। मया प्रमथितः सद्यः सोमं पास्यसि वै मखे॥<br><br>7099: वायु उवाच ततः कर्म समारब्धं हिताय सहसाश्विनोः। च्यवनेन ततो मन्त्रैरभिभूताः सुराऽभवन्॥<br><br>7100: तत् तु कर्म समारब्धं दृष्ट्वेन्द्रः क्रोधमूर्च्छितः। उद्यम्य विपुलं शैलं च्यवनं समुपाद्रवत्॥<br><br>7101: तथा वज्रेण भगवानमर्षाकुललोचनः। तमापतन्तं दृष्ट्वैव च्यवनस्तपसान्वितः॥<br><br>7102: अद्भिः सिक्त्वास्तम्भयत् तं सवज्रं सहपर्वतम्। अथेन्द्रस्य महाघोरं सोऽसृजच्छत्रुमेव हि॥<br><br>7103: मदं नामाहुतिमयं व्यादितास्यं महामुनिः। तस्य दन्तसहस्रं तु बभूव शतयोजनम्॥<br><br>7104: द्वियोजनशतास्तस्य दंष्ट्राः परमदारुणाः। हनुस्तस्याभवद् भूमावास्यं चास्यास्पृशद् दिवम्। । जिह्वामूले स्थितास्तस्य सर्वे देवाः सवासवाः। तिमेरास्यमनुप्राप्ता यथा मत्स्या महार्णवे॥<br><br>7105: ते सम्मन्त्र्य ततो देवा मदस्यास्यसमीपगाः। अब्रुवन् सहिताः शक्रं प्रणमास्मै द्विजातये॥<br><br>7106: अश्विभ्यां सह सोमं च पिबाम विगतज्वराः। ततः स प्रणतः शक्रश्चकार च्यवनस्य तत्॥<br><br>7107: च्यवन् कृतवानेतावश्विनौ सोमपायिनौ। ततः प्रत्याहरत् कर्म मदं च व्यभजन्मुनिः॥<br><br>7108: अक्षेषु मृगयायां च पाने स्त्रीषु च वीर्यवान्॥<br><br>7109: एतैर्दोषैर्नरा राजन् क्षयं यान्ति न संशयः। तस्मादेतान् नरो नित्यं दूरतः परिवर्जयेत्॥<br><br>7110: एतत् ते च्यवनस्यापि कर्म राजन् प्रकीर्तितम्। ब्रवीम्यहं ब्रूहि वा त्वं क्षत्रियं ब्राह्मणाद् वरम्॥<br><br>7111: भीष्म उवाच तूष्णीमासीदर्जुनस्तु पवनस्त्वब्रवीत् पुनः। शृणु मे ब्राह्मणेष्वेव मुख्यं कर्म जनाधिप॥<br><br>7112: मदस्यास्यमनुप्राप्ता यदा सेन्द्रा दिवौकसः। तदैव च्यवनेनेह हृता तेषां वसुन्धरा॥<br><br>7113: उभौ लोकौ हतौ मत्वा ते देवा दुःखिताऽभवन्। शोकाश्चि महात्मानं ब्रह्माणं शरणं ययुः॥<br><br>7114: देवा ऊचुः ते मदास्यव्यतिषक्तानामस्माकं लोकपूजित। च्यवनेन हता भूमिः कपैश्चैव दिवं प्रभो॥<br><br>7115: ब्रह्मोवाच गच्छध्वं शरणं विप्रावाशु सेन्द्रा दिवौकसः। प्रसाद्य तानुभौ लोकाववाप्स्यथ यथा पुरा॥<br><br>7116: ययुः शरणं विप्रानू चुस्ते कान् जयामहे। इत्युक्तास्ते द्विजान् प्राहुर्जयतेह कपानिति॥<br><br>7117: भूगतान् हि विजेतारो वयमित्यब्रुवन् द्विजाः। ततः कर्म समारब्धं ब्राह्मणैः कपनाशनम्॥<br><br>7118: तच्छ्रुत्वा प्रेषितो दूतो ब्राह्मणेभ्यो धनी कपैः। स च तान् ब्राह्मणानाह धनी कपवचो यथा॥<br><br>7119: भवद्भिः सदृशाः सर्वे कपाः किमिह वर्तते। सर्वे वेदविदः प्राज्ञाः सर्वे च क्रतुयाजिनः॥<br><br>7120: सर्वे सत्यव्रताश्चैव सर्वे तुल्या महर्षिभिः। श्रीश्चैव रमते तुषे धारयन्ति श्रियं च ते॥<br><br>7121: वृथादारान् न गच्छन्ति वृथामांसं न भुञ्जते। दीप्तमग्निं जुह्वते च गुरूणां वचने स्थिताः॥<br><br>7122: सर्वे च नियतात्मानो बालानां संविभागिनः। उपेत्य शनकैर्यान्ति न सेवन्ति रजस्वलाम्। स्वर्गतिं चैव गच्छन्ति तथैव शुभकर्मिणः॥<br><br>7123: अभुक्तवस्तु नाश्नन्ति गर्भिणीवृद्धकादिषु। पूर्वाह्नेषु न दीव्यन्ति दिवा चैव न शेरते॥<br><br>7124: एतैश्चान्यैश्च बहुभिर्गुणैर्युक्तान् कथं कपान्। विजेष्यथ निवर्तध्वं निवृत्तानां सुखं हि वः॥<br><br>7125: ब्राह्मणा: ऊचु: कपान्वयं विजेष्यामो ये देवास्ते वयं स्मृताः। तस्माद् वध्याः कपाऽस्माकं धनिन् याहि यथाऽऽगतम्। । धनी गत्वा कपानाह न वो विप्राः प्रियंकराः। गृहीत्वास्त्राण्यतो विप्रान् कृपाः सर्वे समाद्रवन्॥<br><br>7126: समुदग्रध्वजान् दृष्ट्वा कपान् सर्वे द्विजातयः। व्यसृजन ज्वलितानग्नीन् कपानां प्राणनाशनान्॥<br><br>7127: ब्रह्मसृष्टा हव्यभुजः कपान् हत्वा सनातनाः। नभसीव यथाऽभ्राणि व्यराजन्त नराधिप॥<br><br>7128: हत्वा वै दानवान् देवाः सर्वे सम्भूय संयुगे। तेनाभ्यजानन् हि तदा ब्राह्मणैर्निहतान् कपान्॥<br><br>7129: अथागम्य महातेजा नारदोऽकथयद् विभो। यथा हता महाभागैस्तेजसा ब्राह्मणैः कपाः॥<br><br>7130: नारदस्य वचः श्रुत्वा प्रीता: सर्वे दिवौकसः। प्रशशंसुर्द्विजांश्चापि ब्राह्मणांश्च यशस्विनः॥<br><br>7131: तेषां तेजस्तथा वीर्यं देवानां ववृधे ततः। अवाप्नुवंश्चामरत्वं त्रिषु लोकेषु पूजितम्॥<br><br>7132: इत्युक्तवचनं वायुमर्जुनः प्रत्युवाच ह। प्रतिपूज्य महाबाहो तत् तच्छृणु युधिष्ठिर॥<br><br>7133: अर्जुन उवाच जीवाम्यहं ब्राह्मणार्थं सर्वथा सततं प्रभो। ब्रह्मण्यो ब्राह्मणेभ्यश्च प्रणमामि च नित्यशः॥<br><br>7134: दत्तात्रेयप्रसादाच्च मया प्राप्तमिदं बलम्। लोके च परमा कीर्तिर्धर्मश्चाचरितो महान्॥<br><br>7135: अहो ब्राह्मणकर्माणि मया मारुत तत्त्वतः। त्वया प्रोक्तानि कात्स्न्येन श्रुतानि प्रयतेन च॥<br><br>7136: श्रीमहेश्वर उवाच ब्राह्मणान् क्षात्रधर्मेण पालयस्वेन्द्रियाणि च। भृगुभ्यस्ते भयं घोरं तत् तु कालाद् भविष्यति॥<br><br>7137: युधिष्ठिर उवाच ब्राह्मणानर्चसे राजन् सततं संशितव्रतान्। कं तु कर्मोदयं दृष्ट्वा तानर्चसि जनाधिप॥<br><br>7138: कां वा ब्राह्मणपूजायां व्युष्टिं दृष्ट्वा महाव्रत। तानसि महाबाहो सर्वमेतद् वदस्व मे॥<br><br>7139: भीष्म उवाच एप ते केशवः सर्वमाख्यास्यति महामतिः। व्युष्टिं ब्राह्मणपूजायां दृष्टव्युष्टिर्महाव्रतः॥<br><br>7140: बलं श्रोत्रे वाङ्मनश्चक्षुषी च ज्ञानं तथा सविशुद्धं ममाद्य। देहन्यासो नातिचिरान्मतो मे न चाति तूर्णं सविताद्य याति॥<br><br>7141: उक्ता धर्मा ये पुराणे महान्तो राजन् विप्राणां क्षत्रियाणां विशां च। तथा शूद्राणां धर्ममुपासते च शेषं कृष्णादुपशिक्षस्व पार्थ॥<br><br>7142: अहं ह्येनं वेद्मि तत्त्वेन कृष्ण योऽयं हि यच्चास्य बलं पुराणम्। अमेयात्मा केशवः कौरवेन्द्र सोऽयं धर्मे वक्ष्यति संशयेषु॥<br><br>7143: कृष्णः पृथ्वीमसृजत् खं दिवं च कृष्णस्य देहान्मेदिनी सम्बभूव। वराहोऽयं भीमबलः पुराण: स पर्वतान् व्यसृजद् वै दिशश्च। ॥<br><br>7144: अस्य चाधोऽथान्तरिक्षं दिवं च दिशश्चतस्रो विदिशश्चतस्रः। सृष्टिस्तथैवेयमनुप्रसूता स निर्ममे विश्वमिदं पुराणम्॥<br><br>7145: अस्य नाभ्यां पुष्करं सम्प्रसूतं यत्रोत्पन्न: स्वयमेवामितौजा:। तेनाच्छिन्नं तत् तमः पार्थ घोरं यत् यत् तिष्ठत्यर्णवं तर्जयानम्॥<br><br>7146: स्त्रेताकाले ज्ञानमनुप्रपन्नः। बलं त्वासीद् द्वापरे पार्थ कृष्णः कलौ त्वधर्म: क्षितिमेवाजगाम॥<br><br>7147: स एव पूर्वं निजघान दैत्यान् स पूर्वदेवश्च बभूव सम्राट्। स भूतानां भावनो भूतभव्य: स विश्वस्यास्य जगतश्चाभिगोप्ता॥<br><br>7148: यदा धर्मो ग्लाति वंशे सुराणां तदा कृष्णो जायते मानुषेषु। धर्मे स्थित्वा स तु वै भावितात्मा परांश्च लोकानपरांश्च पाति॥<br><br>7149: त्याज्यं त्यक्त्वा चासुराणां वधाय कार्याकार्य कारणं चैव पार्थ। कृतं करिष्यत् क्रियते च देवो राहुं सोमं विद्धि च शक्रमेनम्॥<br><br>7150: स विश्वकर्मा स हि विश्वरूप: स विश्वभुग विश्वसृग् विश्वजिच्च। स्तं कर्मभिर्विदितं वै स्तुवन्ति॥<br><br>7151: मुपतिष्ठन्ते विबुधानां शतानि। तं राक्षसाच परिसंवदन्ति राजस्पोषः स विजिगीषुरेकः॥<br><br>7152: तमध्वरे शंसितारः स्तुवन्ति रथन्तरे सामगाश्च स्तुवन्ति। तं ब्राह्मणा ब्रह्ममन्त्रैः स्तुवन्ति तस्मै हविरध्वर्यवः कल्पयन्ति॥<br><br>7153: स पौराणी ब्रह्मगुहां प्रविष्टो महीसनं भारताने ददर्श। स चैव गामुधाराय्यकर्मा विक्षोभ्य दैत्यानुरगान् दानवांश्च॥<br><br>7154: तं घोषार्थे गीर्भिरिन्द्राः स्तुवन्ति स चापीशो भारतैकः पशूनाम्। तस्य भक्षान् विविधान् वेदयन्ति तमेवाजौ वाहनं वेदयन्ति॥<br><br>7155: तस्यान्तरिक्षं पृथिवी दिवं च सर्वे वशे तिष्ठति शाश्वतस्य। स कुम्भे रेतः ससृजे सुराणां यत्रोत्पन्नमृषिमाहुर्वसिष्ठम्॥<br><br>7156: स मातरिश्वा विभुरश्ववाजी सरश्मिवान् सविता चादिदेवः। तेनासुरा विजिताः सर्व एव तद्विक्रान्तैर्विजितानीह त्रीणि॥<br><br>7157: स देवानां मानुषाणां पितॄणां तमेवाहुर्यज्ञविदां वितानम्। स एव कालं विभजन्नुदेति तस्योत्तरं दक्षिणं चायने द्व। । तस्यैवोज़ तिर्यगधश्चरन्ति गभस्तयो मेदिनी भासयन्तः। तं ब्राह्मणा वेदविदो जुषन्ति तस्यादित्यो भामुपयुज्य भाति॥<br><br>7158: स मासि मास्यध्वरकृद् विधत्ते तमध्वरे वेदविदः पठन्ति। स एवोक्तश्चक्रममिदं त्रिनाभि सप्ताश्वयुक्तं वहते वै त्रिधाम॥<br><br>7159: महातेजाः सर्वगः सर्वसिंहः कृष्णो लोकान् धारयते यथैकः। हंसं तमोध्नं च तमेव वीर कृष्णं सदा पार्थं कर्तारमेहि॥<br><br>7160: स एकदा कक्षगतो महात्मा तुष्टो विभुः खाण्डवे धूमकेतुः। स राक्षसानुरगांश्चावजित्य सर्वत्रगः सर्वमग्नौ जुहोति॥<br><br>7161: स एव पार्थाय श्वेतमश्वं प्रायच्छत् स एवाश्वानथ सर्वांश्चकार। स्त्रिवृच्छिराश्चतुरश्वस्त्रिनाभिः॥<br><br>7162: स विहायो व्यदधात् पञ्चनाभिः स निर्ममे गां दिवमन्तरिक्षम्। सोऽरण्यानि व्यसृजत् पर्वतांश्च हृषीकेशोऽमितदीप्ताग्नितेजाः॥<br><br>7163: अलंघयद् वै सरितो जिघांसन् शक्रं वज्रं प्रहरन्तं निरास स महेन्द्रः स्तूयते वै महाध्वरे विगैरेको ऋक्सहस्रः पुराणैः॥<br><br>7164: दुर्वासा वै तेन नान्येन शक्यो गृहे राजन् वासयितुं महौजाः। तमेवाहुर्ऋषिमेकं पुराणं स विश्वकृद् विदधात्यात्मभावान्॥<br><br>7165: वेदांश्च यो वेदयतेऽधिदेवो विधींश्च यश्चाश्रयते पुराणान्। कामे वेदे लौकिके यत्फलं च विष्वक्सेनः सर्वमेतत् प्रतीहि॥<br><br>7166: ज्योतींषि शुक्लानि हि सर्वलोके त्रयो लोका लोकपालास्त्रयश्च। त्रयोऽग्नयो व्याहृतयश्च तिस्रः सर्वे देवा देवकीपुत्र एव॥<br><br>7167: स वत्सरः स ऋतुः सोऽर्धमासः सोऽहोरात्रः स कला वै स काष्ठाः। मात्र मुहूर्ताश्च लवाः क्षणाश्च विष्वक्सेनः सर्वमेतत् प्रतीहि॥<br><br>7168: चन्द्रादित्यौ ग्रहनक्षत्रताराः सर्वाणि दर्शान्यथ पौर्णमासम्। नक्षत्रयोगा ऋतवश्च पार्थ विष्वक्सेनात् सर्वमेतत् प्रसूतम्॥<br><br>7169: रुद्रादित्या वसवोऽथाश्चिनौ च साध्याश्च विश्वे मरुतां गणाश्च। प्रजापतिर्देवमातादितिश्च सर्वे कृष्णादृषयश्चैव सप्त॥<br><br>7170: मग्निर्भूत्वा दहते विश्वरूपः। आपो भूत्वा मज्जयते च सर्वे ब्रह्मा भूत्वा सृजते विश्वसंघान्॥<br><br>7171: वेद्यं च यद् वेदयते च वेद्यं विधिश्च यश्च श्रयते विधेयम्। धर्मे च वेदे च बले च सर्वं चराचरं केशवं त्वं प्रतीहि॥<br><br>7172: ज्योतिर्भूतः परमोऽसौ पुरस्तात् प्रकाशते यत्प्रभया विश्वरूपः। अप: सृष्ट्वा सर्वभूतात्मयोनिः पुराकरोत् सर्वमेवाथ विश्वम्॥<br><br>7173: ऋतूनुत्पातान् विविधान्यद्भुतानि मेघान् विद्युत्सर्वमैरावतं च। सर्वे कृष्णात् स्थावरं जङ्गमं च विश्वात्मानं विष्णुमेनं प्रतीहि। ३८। । विश्वावासं निर्गुणं वासुदेवं संकर्षणं जीवभूतं वदन्ति। माज्ञापयत्यात्मयोनिर्महात्मा॥<br><br>7174: स पञ्चधा पञ्चजनोपपन्न संचोदयन् विश्वमिदं सिसृक्षुः। ततश्चकारावनिमारुतौ च खं ज्योतिरम्भश्च तथैव पार्थ॥<br><br>7175: स स्थावरं जङ्गमं चैवमेतच्चतुर्विधं लोकमिमं च कृत्वा। ततो भूमि व्यदधात् पञ्चवीजां द्यौः पृथिव्यां धास्यति भूरि वारि॥<br><br>7176: तेन विश्वं कृतमेतद्धि राजन् स जीवयत्यात्मनैवात्मयोनिः। ततो देवासुरान् मानवांश्च लोकानृषीश्चापि पितॄन् प्रजाश्चा समासेन विधिवत्प्राणिलोकान् सर्वान् सदा भूतपतिः सिसृक्षुः॥<br><br>7177: शुभाशुभं स्थावरं जङ्गमं च विष्वक्सेनात् सर्वमेतत् प्रतीहि। यद वर्तते यच्च भविष्यतीह सर्वं ह्येतत् केशव त्वं प्रतीहि॥<br><br>7178: मृत्युश्चैव प्राणिनामन्तकाले साक्षात् कृष्ण: शाश्वतो धर्मवाहः। भूतं च यच्चेह न विद्म किंचिद् विष्वक्सेनात् सर्वमेतत् प्रतीहि॥<br><br>7179: यत् प्रशस्तं च लोकेषु पुण्यं यच्च शुभाशुभम्। तत्सर्वं केशवोऽचिन्त्यो विपरीतमतः परम्॥<br><br>7180: एतादृशः केशवाऽतश्च भूयो नारायणः परमश्चाव्ययश्च। मध्याद्यन्तस्य जगतस्तस्थुषश्च बुभूषतां प्रभवश्चाव्ययश्च॥<br><br>7181: युधिष्ठिर उवाच ब्रूहि ब्राह्मणपूजायां व्युष्टिं त्वं मधुसूदन। वेत्ता त्वमस्य चार्थस्य वेद त्वां हि पितामहः॥<br><br>7182: वासुदेव उवाच शृणुष्वावहितो राजन् द्विजानां भरतर्षभ। यथा तत्त्वेन वदतो गुणान् वै कुरुसत्तम॥<br><br>7183: द्वारवत्यां समासीनं पुरा मां कुरुनन्दन। प्रद्युन्म: परिपप्रच्छ ब्राह्मणैः परिकोपितः॥<br><br>7184: किं फलं ब्राह्मणेष्वस्ति पूजायां मधुसूदन। ईश्वरत्वं कुतस्तेषामिहैव च परत्र च॥<br><br>7185: सदा द्विजातीन् सम्पूज्य किं फलं तत्र मानद। एतद् ब्रूहि स्फुटं सर्वे सुमहान् संशयोऽत्र मे॥<br><br>7186: इत्युक्ते वचने तस्मिन् प्रद्युम्नेन तथा त्वहम्। प्रत्यब्रुवं महाराज यत् तच्छृणु समाहितः॥<br><br>7187: व्युष्टिं ब्राह्मणपूजायां रौक्मिणेय निबोध मे। एते हि सोमराजान ईश्वराः सुखदुःखयोः॥<br><br>7188: अस्मिल्लोकै रौक्मिणेय तथामुष्मिंश्च पुत्रका ब्राह्मणप्रमुखं सौम्यं न मेऽत्रास्ति विचारणा॥<br><br>7189: ब्राह्मणप्रतिपूजायामायुः कीर्तिर्यशो बलम्। लोका लोकेश्वराश्चैव सर्वे ब्राह्मणपूजकाः॥<br><br>7190: त्रिवर्गे चापवर्गे च यश:श्रीरोगशान्तिषु। देवतापितृपूजासु संतोष्याश्चैव नो द्विजाः॥<br><br>7191: तत्कथं वै नाद्रियेयमीश्वरोऽस्मीति पुत्रका मा ते मन्युर्महाबाहो भवत्वत्र द्विजान् प्रति॥<br><br>7192: ब्राह्मणा हि महद्भूतमस्मिल्लोके परत्र चा भस्म कुयुर्जगदिदं क्रुद्धाः प्रत्यक्षदर्शिनः॥<br><br>7193: अन्यानपि सृजेयुश्च लोकालोकेश्वरांस्तथा। कथं तेषु न वर्तेरन् सम्यग् ज्ञानात् सुतेजसः॥<br><br>7194: अवसन्मद्गृहे तात ब्राह्मणो हरिपिङ्गलः। चीरवासा बिल्वदण्डी दीर्घश्मश्रुः कृशो महान्॥<br><br>7195: दीर्धेभ्यश्च मनुष्येभ्यः प्रमाणादधिको भुवि। स स्वैरं चरते लोकान् ये दिव्या ये च मानुषाः॥<br><br>7196: इमां गाथां गायमानश्चत्वरेषु सभासु च। दुर्वाससं वासयेत् को ब्राह्मणं सत्कृतं गृहे। ॥<br><br>7197: रोषणः सर्वभूतानां सूक्ष्मेऽप्यपकृते कृते। परिभाषां च मे श्रुत्वा को नु दद्यात् प्रतिश्रयम्॥<br><br>7198: यो मां कश्चिद् वासयीत न स मां कोपयेदिति। यस्मान्नाद्रियते कश्चित् ततोऽहं समवासयम्॥<br><br>7199: स सम्भुङ्क्ते सहस्राणां बहूनामन्नमेकदा। एकदा सोऽल्पकं भुङ्क्ते न चैवैति पुनर्गृहान्॥<br><br>7200: अकस्माच्च प्रहसति तथाकस्मात् प्ररोदिति। न चास्य वयसा तुल्यः पृथिव्यामभवत् तदा॥<br><br>7201: अथ स्वावसथं गत्वा स शय्यास्तरणानि च। कन्याश्चालंकृता दग्ध्वा ततो व्यपगतः पुनः॥<br><br>7202: अथ मामब्रवीद् भूयः स मुनिः संशितव्रतः। कृष्ण पायसमिच्छामि भोक्तुमित्येव सत्वरः॥<br><br>7203: तदैव तु मया तस्य चित्तज्ञेन गृहे जनः। सर्वाण्यन्नानि पानानि भक्ष्याश्चोच्चावचास्तथा॥<br><br>7204: भवन्तु सत्कृतानीह पूर्वमेव प्रचोदितः। ततोऽहं ज्वलमानं वै पायसं प्रत्यवेदयम्॥<br><br>7205: तं भुक्त्वैव स तु क्षिप्रं ततो वचनमब्रवीत्। क्षिप्रमङ्गानि लिम्पस्व पायसेनेति स स्म ह॥<br><br>7206: अविमृश्यैव च ततः कृतवानस्मि तत् तथा। तेनोच्छिष्टेन गात्राणि शिरश्चैवाभ्यमक्षयम्॥<br><br>7207: स ददर्श तदाभ्याशे मातरं ते शुभाननाम्। तामपि स्मयमानां स पायसेनाभ्यलेपयम्॥<br><br>7208: मुनिः पायसदिग्धाङ्गी रथे तूर्णमयोजयत्। तमारुह्य रथं चैव निर्ययौ स गृहान्मम॥<br><br>7209: अग्निवर्णो ज्वलन् धीमान् स द्विजो रथधुर्यवत्। प्रतोदेनातुदद् वाला रुक्मिणी मम पश्यतः॥<br><br>7210: न च मे स्तोकमप्यासीद् दुःखीमीर्ष्याकृतं तदा। तथा स राजमार्गेण महता निर्ययौ बहिः॥<br><br>7211: तद् दृष्ट्वा महदाश्चर्ये दाशार्हा जातमन्यवः। तत्राजल्पन् मिथः केचित् समाभाष्य परस्परम्॥<br><br>7212: ब्राह्मणा एव जायेरन् नान्यो वर्णः कथंचन। को ह्येनं रथमास्थाय जीवेदन्यः पुमानिह॥<br><br>7213: आशीविषविषं तीक्ष्णं ततस्तीक्ष्णतरो द्विजः। ब्रह्माशीविषदग्धस्य नास्ति कश्चिच्चिकित्सकः॥<br><br>7214: तस्मिन् व्रजति दुर्धर्षे प्रास्खलद् रुक्मिणी पथि। तन्नामर्षयत श्रीमांस्ततस्तूर्णमचोदयत्॥<br><br>7215: ततः परमसंक्रुद्धो रथात् प्रस्कन्ध स द्विजः। पदातिरुत्पथेनैव प्राद्रवद् दक्षिणामुखः॥<br><br>7216: तमत्पथेन धावन्तमन्वधावं द्विजोत्तमम्। तथैव पायसादिग्धः प्रसीद भगवन्निति॥<br><br>7217: ततो विलोक्य तेजस्वी ब्राह्मणो मामुवाच ह। जितः क्रोधस्त्वया कृष्ण प्रकृत्यैव महाभुज॥<br><br>7218: न तेऽपराधमिह वै दृष्टवानस्मि सुव्रत। प्रीतोऽस्मि तव गोविन्द वृणु कामान् यथेप्सितान्। । प्रसन्नस्य च मे तात पश्य व्युष्टिं यथाविधि। यावदेव मनुष्याणामन्ने भावो भविष्यति॥<br><br>7219: यथैवान्ने तथा तेषां त्वयि भावो भविष्यति। यावच्च पुण्या लोकेषु त्वयि कीर्तिर्भविष्यति॥<br><br>7220: त्रिषु लोकेषु तावच्च वैशिष्ट्यं प्रतिपत्स्यसे। सुप्रियः सर्वलोकस्य भविष्यसि जनार्दन॥<br><br>7221: यत्ते भिन्नं च दग्धं य यच्च किंचिद् विनाशितम्। सर्वं तथैव द्रष्टासि विशिष्टं वा जनार्दन॥<br><br>7222: यावदेतत् प्रलिप्तं ते गात्रेषु मधुसूदन। अतो मृत्युभयं नास्ति यावदिच्छसि चाच्युत॥<br><br>7223: न तु पादतले लिप्ते कस्मात्ते पुत्रकाद्य वै। नैतन्मे प्रियमित्येवं स मां प्रीतोऽब्रवीत् तदा॥<br><br>7224: इत्युक्तोऽहं शरीरं स्वं ददर्श श्रीसमायुतम्। रुक्मिणी चाब्रवीत् प्रीत: सर्वस्त्रीणां वरं यश:। ४५ कीर्ति चानुत्तमां लोके समवाप्स्यसि शोभने। न त्वां जरा वा रोगो वा वैवयं चापि भाविनि। । ४६ स्प्रक्ष्यन्ति पुण्यगन्धा च कृष्णमाराधयिष्यसि। षोडशानां सहस्राणां वधूनां केशवस्य ह॥<br><br>7225: वरिष्ठा च सलोक्या च केशवस्य भविष्यसि। तव मातरमित्युक्त्वा ततो मां पुनरब्रवीत्॥<br><br>7226: प्रस्थितः सुमहातेजा दुर्वासाग्निरिव ज्वलन्। एषैव ते बुद्धिरस्तु ब्राह्मणान्प्रति केशव॥<br><br>7227: इत्युक्त्वा स तदा पुत्र तत्रैवान्तरधीयत। तस्मिन्नन्तर्हिते चाहमुपांशुव्रतमाचरम्॥<br><br>7228: यत्किचिद् ब्राह्मणो ब्रूयात् सर्वं कुर्यामिति प्रभो। एतद् व्रतमहं कृत्वा मात्रा ते सह पुत्रक॥<br><br>7229: ततः परमहष्टात्मा प्राविशं गृहमेव च। प्रविष्टमात्रश्च गृहे सर्वं पश्यामि तनवम्॥<br><br>7230: ततोऽहं विस्मयं प्राप्तः सर्वे दृष्ट्वा नवं दृढम्॥<br><br>7231: अपूजयं च मनसा रौक्मिणेय सदा द्विजान्। इत्यहं रौक्मिणेयस्य पृच्छतो भरतर्षभ॥<br><br>7232: माहात्म्यं द्विजमुख्यस्य सर्वमाख्यातवांस्तदा। तथा त्वमपि कौन्तेय ब्राह्मणान् सततं प्रभो॥<br><br>7233: पूजयस्व महाभागान् वाग्भिर्दानैश्च नित्यदा। एवं व्युष्टिमहं प्राप्तो ब्राह्मणस्य प्रसादजाम्। यच्च मामाह भीष्मोऽयं तत्सत्यं भरतर्षभ॥<br><br>7234: युधिष्ठिर उवाच दुर्वाससः प्रसादात् ते यत् तदा मधुसूदन। अवाप्तमिह विज्ञानं तन्मे व्याख्यातुमर्हसि॥<br><br>7235: महाभाग्यं च यत् तस्य नामानि च महात्मनः। तत् त्वत्तो ज्ञातुमिच्छामि सर्वं मतिमतां वर॥<br><br>7236: वासुदेव उवाच हन्त ते कीर्तयिष्यामि नमस्कृत्य कपर्दिने। यदवाप्तं मया राजच्छ्रेयो यच्चार्जितं यशः॥<br><br>7237: प्रयतः प्रातरुत्थाय यदधीये विशाम्पते। प्राञ्जलिः शतरुद्रीयं तन्मे निगदतः शृणु॥<br><br>7238: प्रजापतिस्तत् ससृजे तपसोऽन्ते महातपाः। शङ्कररत्वसृजत् तात प्रजा: स्थावरजङ्गमाः॥<br><br>7239: नास्ति किंचित्परं भूतं महादेवाद् विशाम्पते। इह त्रिष्वपि लोकेषु भूतानां प्रभावो हि सः॥<br><br>7240: न चैबोत्सहते स्थातुं कश्चिदने महात्मनः। न हि भूतं समं तेन त्रिषु लोकेषु विद्यते॥<br><br>7241: गन्धेनापि हि संग्रामे तस्य क्रुद्धस्य शत्रवः। विसंज्ञा हतभूयिष्ठा वेपन्ते च पतन्ति च॥<br><br>7242: घोरं च निनदं तस्य पर्जन्यनिनदोपमम्। श्रुत्वा विशीर्येद्धृदयं देवानामपि संयुगे॥<br><br>7243: यांश्च घोरेण रूपेण पश्येत् क्रुद्धः पिनाकधृत्। न सुरा नासुरा लोके न गन्धर्वा न पन्नगाः॥<br><br>7244: कुपिते सुखमेधन्ते तस्मिन्नपि गुहागताः। प्रजापतेश्च दक्षस्य यजतो वितते क्रतौ॥<br><br>7245: विव्याध कुपितो यज्ञं निर्भयस्तु भवस्तदा। धनुषा बाणमुत्सृज्य सघोषं विननाद च॥<br><br>7246: ते न शर्म कुतः शान्ति विषादं लेभिरे सुराः। विद्धे च सहसा यज्ञे कुपिते च महेश्वरे॥<br><br>7247: तेन ज्यातलघोषेण सर्वे लोकाः समाकुलाः। बभूवुरवशाः पार्थ विषेदुश्च सुरासुराः॥<br><br>7248: आपश्चुक्षुभिरे चैव चकम्पे च वसुन्धरा। व्यद्रवन् गिरयश्चापि द्यौः पफाल च सर्वशः॥<br><br>7249: अन्धेन तमसा लोकाः प्रावृता न चकाशिरे। प्रणष्टा ज्योतिषां भाश्च सह सूर्येण भारत॥<br><br>7250: भृशं भीतास्ततः शान्तिं चक्रुः स्वस्त्ययनानि च। ऋषयः सर्वभूतानामात्मनश्च हितैषिणः॥<br><br>7251: ततः सोऽभ्यद्रवद् देवान् रुद्रो रौद्रपराक्रमः। भगस्य नयने क्रुद्धः प्रहारेण व्यशातयत्॥<br><br>7252: पूषणं चाभिदुद्राव पादेन च रुषान्वितः। पुरोडाशं भक्षयतो दशनान् वै व्यशातयत्॥<br><br>7253: ततः प्रणेमुर्देवास्ते वेपमानाः स्म शङ्करम्। पुनश्च संदधे रुद्रो दीप्तं सुनिशितं शरम्॥<br><br>7254: रुद्रस्य विक्रमं दृष्ट्वा भीता देवाः सहर्षिभिः। ततः प्रसादयामासुः शर्वं ते विबुधोत्तमाः॥<br><br>7255: जेपुश्च शतरुद्रीयं देवाः कृत्वाञ्जलिं तदा। संस्तूयमानस्त्रिदशैः प्रससाद महेश्वरः॥<br><br>7256: रुद्रस्य भागं यज्ञे च विशिष्टं ते त्वकल्पयन्। भयेन त्रिदशा राजञ्छरणं च प्रपेदिरे॥<br><br>7257: तेन चैव हि तुष्टेन स यज्ञः संधितोऽभवत्। यद् यच्चापहृतं तत्र तत्तथैवान्वजीवयत्॥<br><br>7258: असुराणां पुराण्यासंस्त्रीणि वीर्यवतां दिवि। आयसं राजतं चैव सौवर्णमपि चापरम्॥<br><br>7259: नाशकत् तानि मघवा जेतुं सर्वायुधैरपि। अथ सर्वेऽमरा रुद्रं जग्मुः शरणमर्दिताः॥<br><br>7260: तत ऊचुर्महात्मानो देवाः सर्वे समागताः। रुद्र रौद्रा भविष्यन्ति पशवः सर्वकर्मसु॥<br><br>7261: जहि दैत्यान् सह पुरैर्लोकांस्त्रयस्व मानद। स तथोक्तस्तथेत्युक्त्वा कृत्वा विष्णुं शरोत्तमम्॥<br><br>7262: शल्यमग्निं तथा कृत्वा पुङ्गं वैवस्वतं यमम्। वेदान् कृत्वा धनुः सर्वान् ज्यां च सावित्रिमुत्तमाम्। । ब्रह्माणं सारथिं कृत्वा विनियुज्य च सर्वशः। त्रिपर्वणा त्रिशल्येन तेन तानि बिभेद सः॥<br><br>7263: शरेणादित्यवर्णेन कालाग्निसमतेजसा। तेऽसुराः सपुरास्तत्र दग्धा रुद्रेण भारत॥<br><br>7264: तं चैवाङ्कगतं दृष्ट्वा बालं पञ्चशिखं पुनः। उमा जिज्ञासमाना वै कोऽयमित्यब्रवीत् तदा॥<br><br>7265: असूयतश्च शक्रस्य वज्रेण प्रहरिष्यतः। स वज्रं स्तम्भयामासं तं बाहुं परिघोपमम्॥<br><br>7266: न सम्बुबुधिरे चैव देवास्तं भुवनेश्वरम्। सप्रजापतयः सर्वे तस्मिन् मुमुहुरीश्वरे॥<br><br>7267: ततो ध्यात्वा च भगवान् ब्रह्मा तममितौजसम्। अयं श्रेष्ठ इति ज्ञात्वा ववन्दे तमुमापतिम्॥<br><br>7268: ततः प्रसादयामासुरुमां रुद्रं च ते सुराः। बभूव स तदा बाहुर्बलहन्तुर्यथा पुरा॥<br><br>7269: स चापि ब्राह्मणो भूत्वा दुर्वासा नाम वीर्यवान्। द्वारवत्यां मम गृहे चिरं कालमुपावसन्॥<br><br>7270: विप्रकारान् प्रयुक्ते स्म सुबहून् मम वेश्मनि। तानुदारतया चाहं चक्षमे चातिदुःसहान्॥<br><br>7271: रुद्रः स च शिवः सोऽग्निः सर्वः स सर्वजित्। स चैवेन्द्रश्च वायुश्च सोऽश्विनौ स च विद्युतः॥<br><br>7272: स चन्द्रमाः स चेशानः स सूर्यो वरुणश्च सः। स काल: सोऽन्तको मृत्युः स यमो रात्र्यहानि च। । मासार्धमासा ऋतवः संध्ये संवत्सरश्च सः। स धाता स विधाता च विश्वकर्मा स सर्ववित्॥<br><br>7273: वै नक्षत्राणि गृहाश्चैव दिशोऽथ प्रदिशस्तथा। विश्वमूर्तिरमेयात्मा भगवान् परमद्युतिः॥<br><br>7274: एकधा च द्विधा चैव बहुधा च स एव हि। शतधा सहस्रधा चैव तथा शतसहस्रधा॥<br><br>7275: ईदृशः स महादेवो भूयश्च भगवानतः। न हि शक्या गुणा वक्तुमपि वर्षशतैरपि॥<br><br>7276: वासुदेव उवाच युधिष्ठिर महाबाहो महाभाग्यं महात्मनः। रुद्राय बहुरूपाय बहुनाम्ने निबोध मे॥<br><br>7277: वदन्त्यग्निं महादेवं तथा स्थाणुं महेश्वरम्। एकाक्षं त्र्यम्बकं चैव विश्वरूपं शिवं तथा॥<br><br>7278: द्वे तनू तस्य देवस्य वेदज्ञा ब्राह्मणा विदुः। घोरामन्यां शिवामन्यां ते तनू बहुधा पुनः॥<br><br>7279: उग्रा घोरा तनुर्यास्य सोऽग्निर्विद्युत् स भास्करः। शिवा सौम्या च या त्वस्य धर्मस्त्वापोऽथ चन्द्रमा:। । आत्मनोऽर्धं तु तस्याग्निः सोमोऽध पुनरुच्यते। ब्रह्मचर्यं चरत्येका शिवा चास्य तनुस्तथा॥<br><br>7280: यास्य घोरतमा मूर्तिर्जगत् संहरते तथा। ईश्वरत्वान्महत्त्वाच्च महेश्वर इति स्मृतः॥<br><br>7281: यन्निर्दहति यत्तीक्ष्णो यदुनो यत् प्रतापवान्। मांसशोणितमज्जादो यत् ततो रुद्र उच्यते॥<br><br>7282: देवानां सुमहान् यच्च यच्चास्य विषयो महान्। यच्च विश्वं महत् पाति महादेवस्ततः स्मृतः॥<br><br>7283: धूम्ररूपं च यत्तस्य धूर्जटीत्यत उच्यते। समेधयति यन्नित्यं सर्वान् वै सर्वकर्मभिः॥<br><br>7284: मनुष्याशिवमन्विच्छंस्तस्मादेष शिवः स्मृतः। दहत्यूज़ स्थितो यच्च प्राणान् नृणां स्थिरश्च यत्। । स्थिरलिङ्गश्च यन्नित्यं तस्मात् स्थाणुरिति स्मृतः। यदस्य बहुधा रूपं भूतं भव्यं भवत्तथा॥<br><br>7285: स्थावरं जङ्गमं चैव बहुरूपस्ततः स्मृतः। विश्वे देवाश्च यत्तस्मिन् विश्वरूपस्ततः स्मृतः॥<br><br>7286: सहस्राक्षोऽयुताक्षो वा सर्वतोऽक्षिमयोऽपि वा। चक्षुषः प्रभवेत् तेजो नास्त्यन्तोऽथास्य चक्षुपाम्॥<br><br>7287: सर्वथा यत्पशून् पाति तैश्च यद् रमते सह। तेषामधिपतिर्यच्च तस्मात् पशुपतिः स्मृतः॥<br><br>7288: नित्येन ब्रह्मचर्येण लिङ्गमस्य यदा स्थितम्। महयत्यस्य लोकश्च प्रिय ह्येतन्महात्मनः॥<br><br>7289: विग्रहं पूजयेद् यो वै लिङ्गं वापि महात्मनः। लिङ्गं पूजयिता नित्यं महतीं श्रियमश्नुते॥<br><br>7290: ऋषयश्चापि देवाश्च गन्धर्वाप्सरसस्तथा। लिङ्गमेवार्चयन्ति स्म यत् तदूर्ध्वं समास्थितम्॥<br><br>7291: पूज्यमाने ततस्तस्मिन् मोदते स महेश्वरः। सुखं ददाति प्रीतात्मा भक्तानां भक्तवत्सलः॥<br><br>7292: एप एव श्मशानेषु देवो वसति निर्दहन्। यजन्ते ते जनास्तत्र वीरस्थाननिषेविणः॥<br><br>7293: विषयस्थः शरीरेषु स मृत्युः प्राणिनामिह। स च वायुः शरीरेषु प्राणापानशरीरिणाम्॥<br><br>7294: तस्य घोराणि रूपाणि दीप्तानि च बहूनि च। लोके यान्यस्य पूज्यन्ते विप्रास्तानि विदुर्बुधाः॥<br><br>7295: नामधेयानि देवेषु वहून्यस्य यथार्थवत्। निरुच्यन्ते महत्त्वाच्च विभुत्वात् कर्मभिस्तथा॥<br><br>7296: वेदे चास्य विदुर्विप्राः शतरुद्रीयमुत्तमम्। व्यासेनोक्तं च यच्चापि उपस्थानं महात्मनः॥<br><br>7297: प्रदाता सर्वलोकानां विश्वं चाप्युच्यते महत्। ज्येष्ठभूतं वदन्त्येनं ब्राह्मणा ऋषयोऽपरे॥<br><br>7298: प्रथमो ह्येष देवानां मुखादग्निमजीजनत्। ग्रहैर्बहुविधैः प्राणान् संरुद्धानुत्सृजत्यपि॥<br><br>7299: विमुञ्चति न पुण्यात्मा शरण्यः शरणागतान्। आयुरारोग्यमैश्वर्यं वित्तं कामांश्च पुष्कलान्। ॥<br><br>7300: स ददाति मनुष्येभ्यः स एवाक्षिपते पुनः। शक्रादिषु च देवेषु तस्यैश्वर्यमिहोच्यते॥<br><br>7301: स एव व्यापृतो नित्यं त्रैलोक्यस्य शुभाशुभे। ऐश्वर्याच्चैव कामानामीश्वरः पुनरुच्यते॥<br><br>7302: महेश्वरश्च लोकानां महतामीश्वरच सः। बहुभिर्विविधै रूपैर्विश्वं व्याप्तमिदं जगत्। तस्य देवस्य यद् वक्त्रं समुद्रे वडवामुखम्॥<br><br>7303: वैशम्पायन उवाच इत्युक्तवति वाक्यं तु कृष्णे देवकिनन्दने। भीष्मं शान्तनवं भूयः पर्यपृच्छद् युधिष्ठिरः॥<br><br>7304: निर्णये वा महाबुद्धे सर्वधर्मविदां वर। प्रत्यक्षमागमो वेति किं तयोः कारणं भवेत्॥<br><br>7305: भीष्म उवाच नास्त्यत्र संशयः कश्चिदिति मे वर्तते मतिः। शृणु वक्ष्यामि ते प्राज्ञ सम्यक् तवं मेऽनुपृच्छसि॥<br><br>7306: संशयः सुगमस्तत्र दुर्गमस्तस्य निर्णयः। दृष्टं श्रुतमनन्तं हि यत्र संशयदशर्नम्॥<br><br>7307: प्रत्यक्षं कारणं दृष्ट्वा हैतुकाः प्राज्ञमानिनः। नास्तीत्येवं व्यवस्यन्ति सत्यं संशयमेव च॥<br><br>7308: तदयुक्तं व्यवस्यन्ति बालाः पण्डितमानिनः। अथ चेन्मन्यसे चैकं कारणं किं भवेदिति॥<br><br>7309: शक्यं दीर्पण कालेन युक्तेनातन्द्रितेन च। प्राणयात्रामनेकां च कल्पमानेन भारत॥<br><br>7310: तत्परेणैव नान्येन शक्यं ह्येतस्य दर्शनम्। हेतूनामन्तमासाद्य विपुलं ज्ञानमुत्तमम्॥<br><br>7311: ज्योतिः सर्वस्य लोकस्य विपुलं प्रतिपद्यते। न त्वेव गमनं राजन् हेतुतो गमनं तथा। अग्राह्यमनिबद्धं च वाचा सम्परिवर्जयेत्॥<br><br>7312: युधिष्ठिर उवाच प्रत्यक्षं लोकतः सिद्धिर्लोक्श्चागमपूर्वकः। शिष्टाचारो बहुविधस्तन्मे ब्रूहि पितामह॥<br><br>7313: भीष्म उवाच धर्मस्य ह्रियमाणस्य बलवद्भिर्दुरात्मभिः। संस्था यत्नैरपि कृता कालेन प्रतिभिद्यते॥<br><br>7314: अधर्मो धर्मरूपेण तृणैः कूप इवावृतः। ततस्तैर्भिद्यते वृत्तं शृणु चैव युधिष्ठिर॥<br><br>7315: अवृत्ता ये तु भिन्दन्ति श्रुतित्यागपरायणाः। धर्मविद्वेषिणो मन्दा इत्युक्तस्तेषु संशयः॥<br><br>7316: अतृप्यन्तस्तु साधूनां य एवागमबुद्धयः। परमित्येव संतुष्टास्तानुपास्व च पृच्छ च॥<br><br>7317: कामार्थो पृष्ठतः कृत्वा लोभमोहानुसारिणौ। धर्म इत्येव सम्बुद्धास्तानुपास्व च पृच्छ च॥<br><br>7318: न तेषां भिद्यते वृत्तं यज्ञाः स्वाध्यायकर्म च। आचारः कारणं चैव धर्मश्चैकस्त्रयं पुनः॥<br><br>7319: युधिष्ठिर उवाच पुनरेव हि मे बुद्धिः संशये परिमुह्यति। अपारे मार्गमाणस्य परं तीरमपश्यतः॥<br><br>7320: वेदः प्रत्यक्षमाचारः प्रमाणं तत्रयं यदि। पृथक्त्वं लभ्यते चैषां धर्मश्चैकस्त्रयं कथम्॥<br><br>7321: भीष्म उवाच धर्मस्य ह्रियमाणस्य बलवद्भिर्दुरात्मभिः। यद्येवं मन्यसे राजंस्त्रिधा धर्मविचारणा॥<br><br>7322: एक एवेति जानीहि त्रिधा धर्मस्य दर्शनम्। पृथक्त्वे च न मे बुद्धिस्त्रयाणामपि वै तथा॥<br><br>7323: उक्तो मार्गस्त्रयाणां च त तथैव समाचर। जिज्ञासा न तु कर्तव्या धर्मस्य परितर्कणात्॥<br><br>7324: सदैव भरतश्रेष्ठ मा तेऽभूदत्र संशयः। अन्धो जड इवाशङ्की यद् ब्रवीमि तदाचर॥<br><br>7325: अहिंसा सत्यमक्रोधो दानमेतच्चतुष्टयम्। अजातशत्रो सेवस्व धर्म एष सनातनः॥<br><br>7326: ब्राह्मणेषु च वृत्तिर्या पितृपैतामहोचिता। तामन्वेहि महाबाहो धर्मस्यैते हि देशिकाः॥<br><br>7327: प्रमाणमप्रमाणं वै यः कुर्यादबुधो जनः। न स प्रमाणतामों विवादजननो हि सः॥<br><br>7328: ब्राह्मणानेव सेवस्व सत्कृत्य बहुमन्य च। एतेष्वेव त्विमे लोकाः कृत्स्ना इति निबोध तान्। । युधिष्ठिर उवाच ये च धर्ममसूयन्ते ये चैनं पर्युपासते। ब्रवीतु मे भवानेतत् क्व ते गच्छन्ति तादृशाः॥<br><br>7329: भीष्म उवाच रजसा तमसा चैव समवस्तीर्णचेतसः। नरकं प्रतिपद्यन्ते धर्मविद्वेषिणो जनाः॥<br><br>7330: ये तु धर्म महाराज सततं पर्युपासते। सत्यार्जवपराः सन्तस्ते वै स्वर्गभुजो नराः॥<br><br>7331: धर्म एव गतिस्तेषामाचार्योपासनाद् भवेत्। देवलोकं प्रपद्यन्ते ये धर्मं पर्युपासते॥<br><br>7332: मनुष्या यदि वा देवाः शरीरमुपताप्य वै। धर्मिणः सुखमेधन्ते लोभद्वेषविवर्जिताः॥<br><br>7333: प्रथमं ब्रह्मणः पुत्रं धर्ममाहुर्मनीषिणः। धर्मिणः पर्युपासन्ते फलं पक्वमिवाशयः॥<br><br>7334: युधिष्ठिर उवाच असतां कीदृशं रूपं साधवः किं च कुर्वते। ब्रवीतु मे भवानेतत् सन्तोऽसन्तश्च कीदृशाः॥<br><br>7335: भीष्म उवाच दुराचाराश्च दुर्धर्षा दुर्मुखाश्चाप्यसाधवः। साधवः शील सम्पन्नाः शिष्टाचारस्य लक्षणम्॥<br><br>7336: राजमार्गे गवां मध्ये धान्यमध्ये च धर्मिणः। नोपसेवन्ति राजेन्द्र सर्ग मूत्रपूरीषयोः॥<br><br>7337: पञ्चानामशनं दत्त्वा शेषमश्नन्ति साधवः। न जल्पन्ति च भुजाना न निद्रान्त्याईपाणयः॥<br><br>7338: चित्रभानुमनड्वाहं देवं गोष्ठं चतुष्पथम्। ब्राह्मणं धार्मिकं वृद्धं ये कुर्वन्ति प्रदक्षिणम्॥<br><br>7339: वृद्धानां भारतप्तानां स्त्रीणां चक्रधरस्य च। ब्राह्मणानां गवां राज्ञां पन्थानं ददते च ये॥<br><br>7340: अतिथीनां च सर्वेषां प्रेष्याणां स्वजनस्य च। तथा शरणकामानां गोप्ता स्यात् स्वागतप्रदः॥<br><br>7341: सायंप्रातर्मनुष्याणामशनं देवनिर्मितम्। नान्तरा भोजनं दृष्टमुपवासविधिर्हि सः॥<br><br>7342: होमकाले यथा वह्निः कालमेव प्रतीक्षते। ऋतुकाले तथा नारी ऋतुमेव प्रतीक्षते॥<br><br>7343: नान्यदा गच्छते यस्तु ब्रह्मचर्ये च तत् स्मृतम्। अमृतं ब्राह्मणा गाव इत्येतत् त्रयमेकतः। तस्माद् गोब्राह्मणं नित्यमर्चयेत यथाविधि॥<br><br>7344: स्वदेशे परदेशे वाप्यतिथिं नोपवासयेत्। कर्म वै सफलं कृत्वा गुरूणां प्रतिपादयेत्॥<br><br>7345: गुरूभ्यस्त्वासनं देयमभिवाद्याभिपूज्य च। गुरुमभ्यर्च्य वर्धन्ते आयुषा यशसा श्रिया॥<br><br>7346: वृद्धान् नाभिभवेज्जातु न चैतान् प्रेषयेदिति। नासीनः स्यात् स्थितेष्वेवमायुरस्य न रिष्यते॥<br><br>7347: न नग्नामीक्षते नारी न नग्नान् पुरुषानपि। मैथुनं सततं गुप्तमाहारं च समाचरेत्॥<br><br>7348: तीर्थानां गुरवस्तीर्थं चोक्षाणां हृदयं शुचि। दर्शनानां परं ज्ञानं संतोषः परमं सुखम्॥<br><br>7349: सायं प्रातश्च वृद्धानां शृणुयात् पुष्कला गिरः। श्रुतमाप्नोति हि नरः सततं वृद्धसेवया॥<br><br>7350: स्वाध्याय भोजने चैव दक्षिणं पाणिमुद्धरेत्। यच्छेद्वाङ्मनसी नित्यमिन्द्रियाणि तथैव च॥<br><br>7351: संस्कृतं पायसं नित्यं यवागू कृसरं हविः। अष्टकाः पितृदैवत्या ग्रहाणामभिपूजनम्॥<br><br>7352: श्मश्रूकर्मणि मङ्गल्यं क्षुतानामभिनन्दनम्। व्याधितानां च सर्वेषामायुषामभिनन्दनम्॥<br><br>7353: न जातु त्वमिति ब्रूयादापन्नोऽपि महत्तरम्। त्वंकारो वा वधो वेति विद्वत्सु स विशिष्यते॥<br><br>7354: अवराणां समानानां शिष्याणां च समाचरेत्। पापमाचक्षते नित्यं हृदयं पापकर्मिणः॥<br><br>7355: ज्ञानपूर्वकृतं कर्म च्छादयन्ते ह्यसाधवः। ज्ञानपूर्वं विनश्यन्ति गूहमाना महाजने॥<br><br>7356: न मां मनुष्याः पश्यन्ति न मां पश्यन्ति देवताः। पापेनाभिहितः पापः पापमेवाभिजायते॥<br><br>7357: यथा वा षिको वृद्धिं दिनभेदे प्रतीक्षते। धर्मेण पिहितं पापं धर्ममेवाभिवर्धयेत्॥<br><br>7358: यथा लवणमम्भोभिराप्लुतं प्रविलीयते। प्रायश्चित्तहतं पापं तथा सद्यः प्रणश्यति॥<br><br>7359: तस्मात् पापं न गूहेत गूहमानं विवर्धयेत्। कृत्वा तत् साधुष्वाख्येयं ते तत् प्रशमयन्त्युत॥<br><br>7360: आशया संचितं द्रव्यं कालेनैवोपभुज्यते। अन्ये चैतत् प्रपद्यन्ते वियोगे तस्य देहिनः॥<br><br>7361: मानसं सर्वभूतानां धर्ममाहुर्मनीषिणः। तस्मात् सर्वाणि भूतानि धर्ममेव समासते॥<br><br>7362: एक एव चरेद् धर्मे न धर्मध्वजिको भवेत्। धर्मवाणिजका ह्येते ये धर्ममुपभुञ्जते॥<br><br>7363: अर्चेद् देवानदम्भेन सेवेतामायया गुरून्। निधिं निदध्यात् पारत्र्यं यात्रार्थे दानशब्दितम्॥<br><br>7364: युधिष्ठिर उवाच नाभागधेयः प्राप्नोति धनं सुबलवानपि। भागधेयान्वितस्त्वर्थान् कृशो बालश्च विन्दति॥<br><br>7365: नालाभकाले लभते प्रयत्नेऽपि कृते सति। लाभकालेऽप्रयत्नेन लभते विपुलं धनम्॥<br><br>7366: कृतयत्नाफलाश्चैव दृश्यन्ते शतशो नराः। अयत्नेनैधमानाश्च दृश्यन्ते बहवो जनाः॥<br><br>7367: यदि यत्नो भवेन्मर्त्यः स सर्वे फलमाप्नुयात्। नालभ्यं चोपलभ्येत नृणां भरतसत्तम॥<br><br>7368: प्रयत्नं कृतवन्तोऽपि दृश्यन्ते ह्यफला नराः। मार्गत्यायशतैरथानमार्गश्चापरः सुखी॥<br><br>7369: अकार्यमसकृत् कृत्वा दृश्यन्ते ह्यधना नराः। धनयुक्ताः स्वकर्मस्था दृश्यन्ते चापरेऽधनाः॥<br><br>7370: अधीत्य नीतिशास्त्राणि नीतियुक्तो न दृश्यते। अनभिज्ञश्च साचिव्यं गमित: केन हेतुना॥<br><br>7371: विद्यायुक्तो ह्यविद्यश्च धनवान् दुर्मतिस्तथा। यदि विद्यामुपाश्रित्य नरः सुखमवाप्नुयात्॥<br><br>7372: न विद्वान् विद्यया हीनं वृत्त्यर्थमुपसंश्रयेत्। यथा पिपासां जयति पुरुषः प्राप्य वै जलम्॥<br><br>7373: इष्टार्थो विद्यया ह्येव न विद्यां प्रजहेन्नरः। नाप्राप्तकालो म्रियते विद्धः शरशतैरपि। तृणाग्रेणापि संस्पृष्टः प्राप्ताकालो न जीवति॥<br><br>7374: भीष्म उवाच ईहमानः समारम्भान् यदि नासादयेद् धनम्। उग्रं तपः समारोहेन ह्यनुप्तं प्ररोहति॥<br><br>7375: दानेन भोगी भवति मेधावी वृद्धसेवया। अहिंसया च दीर्घायुरिति प्राहुर्मनीषिणः॥<br><br>7376: तस्माद् दद्यान याचेत पूजयेद् धार्मिकानपि। सुभाषी प्रियकृच्छान्तः सर्वसत्त्वाविहिंसकः॥<br><br>7377: यदा प्रमाणं प्रसवः स्वभावश्च सुखासुखे। दंशकीटपिपीलानां स्थिरो भव युधिष्ठिर॥<br><br>7378: भीष्म उवाच कार्यते यच्च क्रियते सच्चासच्च कृताकृतम्। तत्राश्वसीत सत्कृत्वा असत्कृत्वा न विश्वसेत्॥<br><br>7379: काल एव सर्वकाले निग्रहानुग्रहौ ददत्। बुद्धिमाविश्य भूतानां धर्माधर्मो प्रवर्तते॥<br><br>7380: यदा त्वस्य भवेद् बुद्धिर्धर्मार्थस्य प्रदर्शनात्। तदाश्वसीत धर्मात्मा दृढबुद्धिर्न विश्वसेत्॥<br><br>7381: एतावन्मात्रमेतद्धि भूतानां प्राज्ञलक्षणम्। कालयुक्तोऽप्युभयविच्छेषं युक्तं समाचरेत्॥<br><br>7382: यथा झुपस्थितैश्वर्याः प्रजायन्ते न राजसाः। एवमेवात्मनाऽऽत्मानं पूजयन्तीह धार्मिकाः॥<br><br>7383: न ह्यधर्मतयाधर्मे दद्यात् काल: कथंचन। तस्माद् विशुद्धमात्मानं जानीयाद् धर्मचारिणम्॥<br><br>7384: स्प्रष्टुमप्यसमर्थो हि ज्वलन्तमिव पावकम्। अधर्म: संततो धर्मे कालेन परिरक्षितम्॥<br><br>7385: कार्यावेतौ हि धर्मेण धर्मो हि विजयावहः। त्रयाणामपि लोकानामालोकः कारणं भवेत्॥<br><br>7386: न तु कश्चिन्नयेत् प्राज्ञो गृहीत्वैव करे नरम्। उच्यमानस्तु धर्मेण धर्मलोकभयच्छले॥<br><br>7387: शूद्रोऽहं नाधिकारो मे चातुराश्रम्यसेवने। इति विज्ञानमपरे नात्मन्युपदधत्युत॥<br><br>7388: विशेषेण च वक्ष्यामि चातुर्वर्ण्यस्य लिङ्गत्तः। पञ्चभूतशरीराणां सर्वेषां सदृशात्मनाम्॥<br><br>7389: लोकधर्मे च धर्मे च विशेषकरणं कृतम्। यथैकत्वं पुनर्यान्ति प्राणिनस्तत्र विस्तरः॥<br><br>7390: अध्रुवो हि कथं लोकः स्मृतो धर्मः कथं ध्रुवः। यत्र कालो ध्रुवस्तात तत्र धर्मः सनातनः॥<br><br>7391: सर्वेषां तुल्यदेहानां सर्वेषां सदृशात्मनाम्। कालो धर्मेण संयुक्तः शेष एव स्वयं गुरुः॥<br><br>7392: एवं सति न दोघोऽस्ति भूतानां धर्मसेवने। तिर्यग्योनावपि सतां लोक एव मतो गुरुः॥<br><br>7393: वैशम्पायन उवाच शरतल्पगतं भीष्मं पाण्डवोऽथ कुरूद्वहः। युधिष्ठिरो हितं प्रेप्सुरपृच्छत् कल्मषापहम्॥<br><br>7394: युधिष्ठिर उवाच किं श्रेयः पुरुषस्येह किं कुर्वन् सुखमेधते। विपाप्मा स भवेत् केन किं वा कल्मषनाशनम्॥<br><br>7395: वैशम्पायन उवाच तस्मै शुश्रूषमाणाय भूयः शान्तनवस्तदा। दैवं वंशं यथान्यायमाचष्ट पुरुषर्षभ॥<br><br>7396: भीष्म उवाच अयं दैवतवंशो वै ऋषिवंशसमन्वितः। त्रिसंध्यं पठितः पुत्र कल्मषापहरः परः॥<br><br>7397: यदह्ना कुरुते पापमिन्द्रियैः पुरुषश्चरन्। बुद्धिपूर्वमबुद्धिर्वा रात्रौ यच्चापि संध्ययोः॥<br><br>7398: मुच्यते सर्वपापेभ्यः कीर्तयन् वै शुचिः सदा। नान्धो न बधिरः काले कुरुते स्वस्तिमान् सदा॥<br><br>7399: तिर्यग्योनि न गच्छेच्च नरकं संकराणि च। न च दुःखभयं तस्य मरणे स न मुह्यति॥<br><br>7400: देवासुरगुरुर्देवः सर्वभूतनमस्कृतः। अचिन्त्योऽथाप्यनिर्देश्यः सर्वप्राणो ह्ययोनिजः॥<br><br>7401: पितामहो जगन्नाथः सावित्री ब्रह्मणः सती। वेदभूरथ कर्ता च विष्णुर्नारायणः प्रभुः॥<br><br>7402: उमापतिर्विरूपाक्षः स्कन्दः सेनापतिस्तथा। विशाखो हुतभुग् वायुश्चन्द्रसूर्यो प्रभाकरौ॥<br><br>7403: शक्रः शचीपतिर्देवो यमो धूमोर्णया सह। वरुणः सह गौर्या च सह ऋद्ध्या धनेश्वरः॥<br><br>7404: सौम्या गौः सुरभिर्देवी विश्रवाश्च महानृषिः। संकल्पः सागरो गङ्गा स्रवन्त्योऽथ मरुद्गणः॥<br><br>7405: वालखिल्यास्तपः सिद्धाः कृष्णद्वैपायनस्तथा। नारदः पर्वतश्चैव विश्वावसुर्हहाहुहूः॥<br><br>7406: तुम्बुरुश्चित्रसेनश्च देवदूतश्च विश्रुतः। देवकन्या महाभागा दिव्याश्चाप्सरसां गणाः॥<br><br>7407: उर्वशी मेनका रम्भा मिश्रकेशी ह्यलम्बुषा। विश्वाची च घृताची च पञ्चचूडा तिलोत्तमा॥<br><br>7408: आदित्या वसवो रुद्राः साश्विनः पितरोऽपि च। धर्मः श्रुतं तपो दीक्षा व्यवसाय: पितामहः॥<br><br>7409: शर्वर्यो दिवसाश्चैव मारीचः कश्यपस्तथा। शुक्रो बृहस्पति मो बुधो राहुः शनैश्चरः॥<br><br>7410: नक्षत्राण्यतवश्चैव मासाः पक्षाः सवत्सराः। वैनतेयाः समुद्राश्च कद्रुजाः पन्नगास्तथा॥<br><br>7411: शतद्रुक्ष विपाशा च चन्द्रभागा सरस्वती। सिंधुश्च देविका चैव प्रभासं पुष्कराणि च॥<br><br>7412: गङ्गा महानदी वेणा कावेरी नर्मदा तथा। कुलप्पुना विशल्या च करतोयाम्बुवाहिनी॥<br><br>7413: सरयूर्गण्डकी चैव लोहितश्च महानदः। ताम्रारुणा वेत्रवती पर्णाशा गौतमी तथा॥<br><br>7414: गोदावरी च वेण्या च कृष्णवेणा तथाद्रिजा। दृषद्वती च कावेरी चक्षुर्मन्दाकिनी तथा॥<br><br>7415: प्रयागं च प्रभासं च पुण्यं नैमिषमेव च। तच्च विश्वेश्वरस्थानं यत्र तद्विमलं सरः॥<br><br>7416: पुण्यतीर्थं सुसलिलं कुरुक्षेत्रं प्रकीर्तितम्। सिंधूत्तमं तपोदानं जम्बूमार्गमथापि च॥<br><br>7417: हिरण्वती वितस्ता च तथा प्लक्षवती नदी। वेदस्मृतिर्वेदवती मालवाथाश्ववत्यपि॥<br><br>7418: भूमिभागास्तथा पुण्या गङ्गाद्वारमथापि च। ऋषिकुल्यास्तथा मेध्या नद्य: सिंधुवहास्तथा॥<br><br>7419: चर्मण्वती नदी पुण्या कौशिकी यमुना तथा। नदी भीमरथी चैव बाहुदा च महानदी॥<br><br>7420: माहेन्द्रवाणी त्रिदिवा नीलिका च सरस्वती। नन्दा चापरनन्दा च तथा तीर्थमहाह्रदः॥<br><br>7421: गयाथ फल्गुतीर्थ च धर्मारण्यं सुरैर्वृतम्। तथा देवनदी पुण्या सरश्च ब्रह्मनिर्मितम्॥<br><br>7422: पुण्यं त्रिलोकविख्यातं सर्वपापहरं शिवम्। हिमवान् पर्वतश्चैव दिव्यौषधिसमन्वितः॥<br><br>7423: विध्यो धातुविचित्राङ्गस्तीर्थवानौषधान्वितः। मेरुर्महेन्द्रो मलयः श्वेतश्च रजतावृतः॥<br><br>7424: शृङ्गवान् मन्दरो नीलो निषधो दर्दुरस्तथा। चित्रकूटोऽजनाभश्च पर्वतो गन्धमादनः॥<br><br>7425: पुण्यः सोमगिरिश्चैव तथैवान्ये महीधराः। दिशश्च विदिशश्चैव क्षितिः सर्वे महीरुहाः॥<br><br>7426: विश्वेदेवा नभश्चैव नक्षत्राणि ग्रहास्तथा। पान्तु नः सततं देवा: कीर्तिताऽकीर्तिता मया॥<br><br>7427: कीर्तयानो नरो ह्येतान् मुच्यते सर्वकिल्विषैः। स्तुवंश्च प्रतिनन्दंश्च मुच्यते सर्वतो भयात्॥<br><br>7428: सर्वसंकरपापेभ्यो देवतास्तवनन्दकः। देवतानन्तरं विप्रांस्तपः सिद्धास्तपोऽधिकान्॥<br><br>7429: कीर्तितान् कीर्तयिष्यामि सर्वपापप्रमोचनान्। यवक्रीतोऽथ रैभ्यश्च कक्षीवानौशिजस्तथा॥<br><br>7430: भृग्वङ्गिरास्तथा कण्वो मेधातिथिरथ प्रभुः। बी च गुणसम्पन्न: प्राची दिशमुपाश्रिताः॥<br><br>7431: भद्रां दिशं महाभागा उल्मुचुः प्रमुचुस्तथा। मुमुचुश्च महाभागः स्वस्त्यात्रेयश्च वीर्यवान्॥<br><br>7432: मित्रावरुणयोः पुत्रस्तथागस्त्यः प्रतापवान्। दृढायुश्चोर्ध्वबाहुश्च विश्रुतावृषिसत्तमौ॥<br><br>7433: पश्चिमां दिशमाश्रित्य य एधन्ते निबोध तान्। उषङ्गुः सह सोदर्यैः परिव्याधश्च वीर्यवान्॥<br><br>7434: ऋर्षिर्दीर्घतमाश्चैव गौतमः काश्यपस्तथा। एकतश्च द्वितश्चैव त्रितश्चैव महानृषिः॥<br><br>7435: अत्रेः पुत्रश्च धर्मात्मा तथा सारस्वतः प्रभुः। उत्तरां दिशमाश्रित्य य एधन्ते निबोध तान्॥<br><br>7436: अत्रिर्वसिष्ठः शक्तिश्च पाराशर्यश्च वीर्यवान्। विश्वामित्रो भरद्वाजो जमदग्निस्तथैव च। ॥<br><br>7437: ऋचीकपुत्रो रामश्च ऋषिरौद्दालकिस्तथा। श्वेतकेतुः कोहलश्च विपुलो देवलस्तथा॥<br><br>7438: देवशर्मा च धौम्यश्च हस्तिकाश्यप एव च। लोमशो नाचिकेतश्च लोकहर्षण एव च॥<br><br>7439: ऋषिरुग्रश्चवाश्चैव भार्गवश्च्यवनस्तथा। एष वै समवायश्च ऋषिदेवसमन्वितः॥<br><br>7440: आद्यः प्रकीर्तितो राजन् सर्वपापप्रमोचनः। नृगो ययातिर्नहुषो यदुः पूरुश्च वीर्यवान्। ॥<br><br>7441: धुन्धुमारो दिलीपश्च सगरश्च प्रतापवान्। कृशाश्वो यौवनाश्वश्च चित्राश्वः सत्यवांस्तथा॥<br><br>7442: दुष्यन्तो भरतश्चैव चक्रवर्ती महायशाः। पवनो जनकश्चैव तथा दृष्टरथो नृपः॥<br><br>7443: रधुर्नरवरश्चैव तथा दशरथो नृपः। रामो राक्षसहा वीरः शशबिन्दुर्भगीरथः॥<br><br>7444: हरिश्चन्द्रो मरुत्तश्च तथा दृढरथो नृपः। महोदर्यो डलर्कश्च ऐलश्चैव नराधिपः॥<br><br>7445: करन्धमो नरश्रेष्ठः कध्मोरश्च नराधिपः। दक्षोऽम्बरीषः कुकुरो रैवतश्च महायशाः॥<br><br>7446: कुरुः संवरणश्चैव मान्धाता सत्यविक्रमः। मुचुकुन्दश्च राजर्षिर्जगुर्जाह्नविसेवितः॥<br><br>7447: आदिराजः पृथुर्वैन्यो मित्रभानुः प्रियङ्करः। त्रसदस्युस्तथा राजा श्वेतो राजर्षिसत्तमः॥<br><br>7448: महाभिषश्च विख्यातो निमिराजा तथाष्टकः। आयुः क्षुपश्च राजर्षिः कक्षेयुश्च नराधिपः॥<br><br>7449: प्रतर्दनो दिवोदासः सुदासः कोसलेश्वरः। ऐलो नलश्च राजर्षिर्मनुश्चैव प्रजापतिः॥<br><br>7450: हविध्रश्च पृषध्रश्च प्रतीपः शान्तनुस्तथा। अजः प्राचीनबर्हिश्च तथेक्ष्वाकुर्महायशाः॥<br><br>7451: अनरण्यो नरपतिर्जानुजंघस्तथैव च। कक्षसेनश्च राजर्षिर्ये चान्ये चानुकीर्तिताः॥<br><br>7452: तल्यमुत्थाय यो नित्यं संध्ये द्वेस्तमयोदये। पठेच्छुचिरनावृत्तः स धर्मफलभाग् भवेत्॥<br><br>7453: देवा देवर्षयश्चैव स्तुता राजर्षयस्तथा। पुष्टिमायुर्यशः स्वर्गे विधास्यन्ति ममेश्वराः॥<br><br>7454: मा विनं मा च मे पापं मा च मे परिपन्थिनः। ध्रुवो जयो मे नित्यः स्यात् परत्र च शुभा गतिः। । ६२। मा विनं मा च मे पापं मा च मे परिपन्थिनः। ध्रुवो जयो मे नित्यः स्यात् परत्र च शुभा गतिः। । ६२। जनमेजय उवाच शरतल्पगते भीष्मे कौरवाणां धुरन्धरे। शयाने वीरशयने पाण्डवैः समुपस्थिते॥<br><br>7455: युधिष्ठिरो महाप्राज्ञो भम पूर्वपितामहः। धर्माणामागमं श्रुत्वा विदित्वा सर्वसंशयान्॥<br><br>7456: दानानां च विधिं श्रुत्वा च्छिन्नधर्मार्थसंशयः। यदन्यदकरोद् विप्र तन्मे शंसितुमर्हसि॥<br><br>7457: वैशम्पायन उवाच अभून्मुहूर्ते स्तिमितं सर्वं तद्राजमण्डलम्। तूष्णीभूते ततस्तस्मिन् पटे चित्रमिवार्पितम्॥<br><br>7458: मुहूर्तमिव च ध्यात्वा व्यासः सत्यवतीसुतः। नृपं शयानं गाड्यमिदमाह वचस्तदा॥<br><br>7459: राजन् प्रकृतिमापन्नः कुरुराजो युधिष्ठिरः। सहितो भ्रातृभिः सर्वैः पार्थिवैश्चानुयायिभिः॥<br><br>7460: उपास्ते त्वां नरव्याघ्र सह कृष्णेन धीमता। तमिमं पुरयानाय समनुज्ञातुमर्हसि॥<br><br>7461: एवमुक्तो भगवता व्यासेन पृथिवीपतिः। युधिष्ठिरं सहामात्यमनुजज्ञे नदीसुतः॥<br><br>7462: उवाच चैन मधुरं नृपं शान्तनवो नृपः। प्रविशस्व पुरीं राजन् व्येतु ते मानसो ज्वरः॥<br><br>7463: यजस्व विविधैर्यज्ञैर्वबन्नेः स्वाप्तदक्षिणैः। ययातिरिव राजेन्द्र श्रद्धादमपुरःसरः॥<br><br>7464: क्षत्रधर्मरतः पार्थ पितॄन् देवांश्च तर्पय। श्रेयसा योक्ष्यसे चैव व्येतु ते मानसो ज्वरः॥<br><br>7465: रञ्जयस्व प्रजाः सर्वाः प्रकृती: परिसान्त्वय। सुहृदः फलसत्कारैरर्चयस्व यथार्हतः॥<br><br>7466: अनु त्वां तात जीवन्तु मित्राणि सुहृदस्तथा। चैत्यस्थाने स्थितं वृक्षं फलवन्तमिव द्विजाः॥<br><br>7467: आगन्तव्यं च भवता समये मम पार्थिव। विनिवृत्ते दिनकरे प्रवृत्ते चोत्तरायणे॥<br><br>7468: तथेत्युक्त्वा च कौन्तेयः सोऽभिवाद्य पितामहम्। प्रययौ सपरीवारो नगरं नागसाह्वयम्॥<br><br>7469: धृतराष्ट्र पुरस्कृत्य गान्धारी च पतिव्रताम्। सह तैर्ऋषिभिः सर्वैतृभिः केशवेन च॥<br><br>7470: पौरजानपदैश्चैव मन्त्रिवृद्धैश्च पार्थिव। प्रविवेश कुरुश्रेष्ठः पुरं वारणसाह्वयम्॥<br><br>7471: वैशम्पायन उवाच ततः कुन्तीसुतो राजा पौरजानपदं जनम्। पूजयित्वा यथान्यायमनुजज्ञे गृहान् प्रति॥<br><br>7472: सान्त्वयामास नारीश्च हतवीरा हतेश्वराः। विपुलैरर्थदानैः स तदा पाण्डुसुतो नृपः॥<br><br>7473: सोऽभिषिक्तो महाप्राज्ञः प्राप्य राज्यं युधिष्ठिरः। अवस्थाप्य नरश्रेष्ठः सर्वाः स्वप्रकृतीस्तथा॥<br><br>7474: द्विजेम्यो गुणमुख्येभ्यो नैगमेभयश्च सर्वशः। प्रतिगृह्याशिषो मुख्यास्तथा धर्मभृतां वरः॥<br><br>7475: उषित्वा शर्वरी: श्रीमान् पञ्चाशनगरोत्तमे। समय कौवाग्यस्य सस्मार पुरुषर्षभः॥<br><br>7476: स निर्ययौ गजपुराद् याजकैः परिवारितः। दृष्ट्वा निवृत्तमादित्यं प्रवृतं चोत्तरायणम्॥<br><br>7477: धृतं माल्यं च गन्धांश्च क्षौमाणि च युधिष्ठिरः। चन्दानागुरुमुख्यानि तथा कालीयकान्यपि॥<br><br>7478: प्रस्थाप्य पूर्वं कौन्तेयो भीष्मसंस्करणाय वै। माल्यानि च वराहा॑णि रतानि विविधानि च॥<br><br>7479: धृतराष्ट्र पुरस्कृत्य गान्धारी च यशस्विनीम्। मातरं च पृथां धीमान् भ्रातृ॑श्च पुरुषर्षभान्॥<br><br>7480: जनार्दनेनानुगतो विदुरेण च धीमता। युयुत्सुना च कौरव्यो युयुधानेन वा विभो॥<br><br>7481: महता राजभोगेन पारिबहेण संवृतः। स्तूयमानो महातेजा भीष्मस्याग्नाननुव्रजन्॥<br><br>7482: निश्चकाम पुरात् तस्माद् यथा देवपतिस्तथा। आससाद कुरुक्षेत्र ततः शान्तनवं नृपः॥<br><br>7483: उपास्यमानं व्यासेन पाराशर्येण धीमता। नारदेन च राजर्षे देवलेनासितेन य॥<br><br>7484: हतशिष्टैर्नृपैश्चान्यैर्नानादेशसमागतः। रक्षिभिश्च महात्मानं रक्ष्यमाणं समन्ततः॥<br><br>7485: शयानं वीरशयने ददर्श नृपतिस्ततः। ततो रथादवातीर्य भ्रातृभिः सह धर्मराट्॥<br><br>7486: अभवाद्याथ कौन्तेयः पितामहमरिंदम। द्वैपायनादीन् विप्रांश्च तैश्च प्रत्यभिनन्दितः॥<br><br>7487: ऋत्विग्भिर्ब्रह्मकल्पैश्च भ्रातृभिः सह धर्मजः। आसाद्य शरतल्पस्थमृषिभिः परिवारितम्॥<br><br>7488: अब्रवीद् भरतश्रेष्ठं धर्मराजो युधिष्ठिरः। भ्रातृभिः सह कौरव्यः शयानं निम्नगासुतम्॥<br><br>7489: युधिष्ठिरोऽहं नृपते नमस्ते जाह्नवीसुत। शृणोषि चेन्महाबाहो ब्रूहि किं करवाणि ते॥<br><br>7490: प्राप्तोऽस्मि समये राजन्नग्नीनादाय ते विभो। आचार्यान् ब्राह्मणांश्चैव ऋत्विजो भ्रातरश्च मे॥<br><br>7491: पुत्रश्व ते महातेजा धृतराष्ट्रो जनेश्वरः। उपस्थितः सहामात्यो वासुदेवश्व वीर्यवान्॥<br><br>7492: हतशिष्टाश्व राजानः सर्वं च कुरुजांगलाः। तान् पश्य नरशार्दूल समुन्मीलय लोचने॥<br><br>7493: यच्चेह किंचित् कर्तव्ये तत्सर्वं प्रापितं मया। यथोक्तं भवता काले सर्वमेव च तत् कृतम्॥<br><br>7494: वैशम्पायन उवाच एवमुक्तस्तु गाङ्गेयः कुन्तीपुत्रेण धीमता। ददर्श भारतान् सर्वान् स्थितान् सम्परिवार्य ह॥<br><br>7495: ततश्व तं बली भीष्मः प्रगृह्म विपुलं भुजम्। उद्यन्मेघस्वरो वाग्मी काले वचनमब्रवीत्॥<br><br>7496: दिष्ट्या प्राप्तोऽसि कौन्तेय सहामात्यो युधिष्ठिर। परिवृत्तो हि भगवान् सहस्रांशुर्दिवाकरः॥<br><br>7497: अष्टपञ्चाशतं राज्यः शयानस्याद्य मे गताः। शरेषु निशिताग्रेषु यथा वर्षशत तथा॥<br><br>7498: माघोऽयं समनुप्राप्तो मासः सौम्यो युधिष्ठिर। त्रिभागशेषः पक्षोऽयं शुक्लो भवितुमर्हति॥<br><br>7499: एवमुक्त्वा तु गाङ्गेयो धर्मपुत्रं युधिष्ठिरम्। धृतराष्ट्रमथामन्ञ्य काले वचनमब्रवीत्॥<br><br>7500: भीष्म उवाच राजन् विदितधर्मोऽसि सुनिर्णीतार्थसंशयः। बहुश्रुता हि ते विप्रा बहवः पर्युपासिताः॥<br><br>7501: वेदशास्राणि सर्वाणि धर्मोश्च मनुजेश्वर। वेदांश्च चतुरः सर्वान् निखिलेनानुबुद्ध्यसे॥<br><br>7502: न शोचितव्यं कौरव्य भवितव्यं हि तत् तथा। श्रुतं देवरहस्यं ते कृष्णद्वैपायनादपि॥<br><br>7503: यथा पाण्डोः सुता राजंस्तथैव तव धर्मतः। तान् पालय स्थितो धर्मे गुरुशुश्रूषणे रतान्॥<br><br>7504: धर्मराजो हि शुद्धात्मा निदेशे स्थास्यते तव। आनृशंस्यपरं ह्येनं जानामि गुरुवत्सलम्॥<br><br>7505: तब पुत्रा दुरात्मानः क्रोधलोभपरायणाः। ईर्ष्याभिभूता दुर्वृत्तास्तान् न शोचितुमर्हसि॥<br><br>7506: वैशम्पायन उवाच एतावदुक्त्वा वचनं धृतराष्ट्र मनीषिणम्। वासुदेवं महाबाहुमभ्यभाषत कौरवः॥<br><br>7507: भीष्म उवाच भगवन् देवदेवेश सुरासुरनमस्कृत। त्रिविक्रम नमस्तुभ्यं शङ्खचक्रगदाधर॥<br><br>7508: वासुदेवो हिरण्यात्मा पुरुषः सविता विराट्। जीवभूतोऽनुरूपस्त्वं परमात्मा सनातन॥<br><br>7509: त्रायस्व पुण्डरीकाक्ष पुरुषोत्तम नित्यशः। अनुजानीहि मां कृष्ण वैकुण्ठ पुरुषोत्तम॥<br><br>7510: रक्ष्याश्च ते पाण्डवेया भवान् येषां परायणम्। उक्तवानस्मि दुर्बुद्धिं मन्दं दुर्योधनं तदा॥<br><br>7511: यतः कृष्णस्ततो धर्मो यतो धर्मस्ततो जयः। वासुदेवेन तीर्थेन पुत्र संशाम्य पाण्डवैः॥<br><br>7512: संधानस्य परः कालस्तवेति च पुनः पुनः। न च मे तद् वचो मूढः कृतवान् स सुमन्दधीः। घातयित्वेह पृथिवीं ततः स निधनं गतः॥<br><br>7513: त्वां तु जानाम्यहं देवं पुराणमृषिसत्तमम्। नरेण सहितं देव वदर्यां सुचिरोषितम्॥<br><br>7514: तथा मे नारदः प्राह व्यासश्च सुमहातपाः। नरनारायणावेतौ सम्भूतौ मनुजेष्विति॥<br><br>7515: स मां त्वमनुजानीहि कृष्ण मोक्ष्ये कलेवरम्। त्वयाह समनुज्ञातो गच्छेयं परमां गतिम्॥<br><br>7516: वासुदेव उवाच अनुज्ञानामि भीष्म त्वां वसून् प्राप्नुहि पार्थिव। न तेऽस्ति वृजिनं किंचिदिहलोके महाद्युते॥<br><br>7517: पितृभक्तोऽसि राजर्षे मार्कण्डेय इवापरः। तेन मृत्युस्तव वशे स्थितो भृत्य इवानतः॥<br><br>7518: वैशम्पायन उवाच एवमुक्तस्तु गाङ्गेयः पाण्डवानिदमब्रवीत्। धृतराष्ट्रमुखांश्चपि सर्वोश्च सुहृदस्तथा॥<br><br>7519: प्राणानुत्स्रष्टुमिच्छामि तत्रानुज्ञातुमर्हथ। सत्येषु यतितव्यं वः सत्यं हि परमं बलम्॥<br><br>7520: आनृशंस्यपरैर्भाव्यं सदैव नियतात्मभिः। ब्रह्मण्यैर्धर्मशीलैश्च तपोनित्यैश्च भारताः॥<br><br>7521: इत्युक्त्वा सुहृदः सर्वान् सम्परिष्वज्य चैव हा पुनरेवाब्रवीद् धीमान् युधिष्ठिरमिदं वचः॥<br><br>7522: ब्राह्मणाश्चैव ते नित्यं प्राज्ञाश्चैव विशेषतः। आचार्या ऋत्विजश्चैव पूजनीया जनाधिप॥<br><br>7523: वैशम्पायन उवाच एवमुक्त्वा कुरुन् सर्वान् भीष्मः शान्तनवस्तदा। तूष्णीं बभूव कौरव्यः स मुहूर्तमरिंदम॥<br><br>7524: धारयामास चात्मानं धरणासु यथाक्रमम्। तस्योर्ध्वमगमन् प्राणाः संनिरुद्धा महात्मनः॥<br><br>7525: इदमाश्चर्यमासीच्च मध्ये तेषां महात्मनाम्। सहितैर्ऋषिभिः सर्वैस्तदा व्यासादिभिः प्रभो॥<br><br>7526: यद्ययन्मुञ्चति गात्रं हि स शान्तनुसुतस्तदा। तत् तद् विशल्यं भवति योगयुक्तस्य तस्य वै॥<br><br>7527: क्षणेन प्रेक्षतां तेषां विशल्यः सोऽभवत् तदा। तद् दृष्ट्वा विस्मिताः सर्वे वासुदेवपुरोगमाः॥<br><br>7528: सह तैर्मुनिभिः सर्वैस्तदा व्यासादिभिर्नृप। संनिरुद्धस्तु तेनात्मा सर्वेष्वायतनेषु च॥<br><br>7529: जगाम भित्त्वा मूर्धानं दिवमभ्युत्पपात ह। देवदुन्दुभिनादश्च पुष्पवर्षेः सहाभवत्॥<br><br>7530: सिद्धा ब्रह्मर्षयश्चैव साधु साध्विति हर्षिताः। महोल्केव च भीष्मस्य मूर्धदेशाज्जनाधिप। ॥<br><br>7531: एवं स राजशार्दूल नृपः शान्तनवस्तदा॥<br><br>7532: समयुज्यत कालेन भरतानां कुलोद्वहः। ततस्त्वादाय दारुणि गन्यांश्च विविधान् बहून्॥<br><br>7533: चितां चक्रुर्महात्मान पाण्डवा विदुरस्तथा। युयुत्सुश्चपि कौरव्य प्रेक्षकास्त्वितरेऽभवन्॥<br><br>7534: युधिष्ठिरच गाङ्गेयं विदुरश्च महामतिः। छादयामासतुरुभौ क्षौमैर्माल्यैश्च कौरवम्॥<br><br>7535: धारयामास तस्याथ युयुत्सुच्छत्रमुत्तमम्। चामरव्यजने शुभ्रे भीमसेनार्जुनावुभौ॥<br><br>7536: उष्णीषे परिगृहीतां माद्रीपुत्रावुभौ तथा। स्त्रियः कौरवनाथस्य भीष्मं कुरुकुलोद्वहम्॥<br><br>7537: तालवृन्तान्युपादाय पर्यवीजन्त सर्वशः। ततोऽस्य विधिवच्चक्रुः पितृमेधं महात्मनः॥<br><br>7538: यजनं बहुशश्चाग्नौ जगुः सामानि सामगाः। ततश्चन्दनकाष्ठैश्च तथा कालीयकैरपि। ॥<br><br>7539: कालागुरुप्रभृतिभिर्गन्धैश्चोच्वाचैस्तथा। समवच्छाद्य गाङ्गेयं सम्प्रज्वाल्य हुताशनम्॥<br><br>7540: अपसव्यमकुर्वन्त धृतराष्ट्रमुखाश्चिताम्। संस्कृत्य च कुरुश्रेष्ठं गाङ्गेयं कुरुसत्तमाः॥<br><br>7541: जग्मुर्भागीरथीं पुण्यामृषिजुष्टां कुरूद्वहाः। अनुगम्यमाना व्यासेन नारदेनासितेन च॥<br><br>7542: कृष्णेन भरतस्त्रीभिर्ये च पौरा: सभागताः। उदकं चक्रिरे चैव गाङ्गेयस्य महात्मनः॥<br><br>7543: विधिवत् क्षत्रियश्रेष्ठाः स च सर्वो जनस्तदा। ततो भगीरथी देवी तनयस्योदके कृते॥<br><br>7544: उत्थाय सलिलात् तस्माद् रूदती शोकविहला। परिदेवयती नत्र कौरवानभ्यभाषत॥<br><br>7545: निबोधत यथावृत्तमुच्यमानं मयाऽनघाः। राजवृत्तेन सम्पन्नः प्रज्ञयाऽभिजनेन च॥<br><br>7546: सत्कर्ता कुरुवृद्धानां पितृभक्तो महाव्रतः। जामदग्न्येन रामेण यः पुरा न पराजितः॥<br><br>7547: दिव्यैरस्त्रैर्महावीर्यः स हतोऽद्य शिखण्डिना। अश्मसारमयं नूनं हृदयं मम पार्थिवाः॥<br><br>7548: अपश्यन्त्याः प्रियं पुत्रं यन्न दीर्यति मेऽद्य वै। समेतं पार्थिवं क्षत्रं काशिपुर्या स्वयंवरे॥<br><br>7549: विजित्यैकरथेनैव कन्याश्चायं जहार ह। यस्य नास्ति बले तुल्यः पृथिव्यामपि कश्चन॥<br><br>7550: हतं शिखण्डिना श्रुत्वा न विदीर्येत यन्मनः। जामदग्न्यः कुरुक्षेत्रे युधि येन महात्मना॥<br><br>7551: पीडितो नातियत्नेन स हतोऽद्य शिखण्डिना। एवंविधं बहु तदा विलपन्तीं महानदीम्॥<br><br>7552: आश्वासयामास तदा गङ्गां दामोदरो विभुः। समाश्वसिहि भद्रे त्वं मा शुचः शुभदर्शने। ॥<br><br>7553: गतः स परमं लोकं तव पुत्रो न संशयः। वसुरेष महातेजाः शापदोषेण शोभने॥<br><br>7554: मानुषत्वमनुप्राप्तो नैनं शोचितुमर्हसि। स एष क्षत्रधर्मेण अयुध्यत रणाजिरे॥<br><br>7555: धनञ्जयेन निहतो नैष देवि शिखण्डिना। भीष्मं हि कुरुशार्दूलमुद्यतेषु महारणे॥<br><br>7556: न शक्त: संयुगे हन्तुं साक्षादपि शतक्रतुः। स्वच्छन्दतस्तव सुतो गतः स्वर्गं शुभानने॥<br><br>7557: न शक्ता विनिहन्तुं हि रणे तं सर्वदेवताः। तस्मान्मा त्यं सरिच्छ्रेष्ठे शोचस्व कुरुनन्दनम्। वसूनेष गतो देवि पुत्रस्ते विज्वरा भव॥<br><br>7558: वैशम्पायन उवाच इत्युक्ता सा तु कृष्णेन व्यासेन तु सरिद्वरा। त्यक्त्वा शोकं महाराज स्वं वार्यवततार हा॥<br><br>7559: सत्कृत्य ते तां सरितं ततः कृष्णमुखा नृप। अनुज्ञातास्तया सर्वे न्यवर्तन्त जनाधिपाः॥<br> 
<br>
</body>
</html>
