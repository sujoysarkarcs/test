
<!DOCTYPE html>
<html>
<body>
<h1> Parva: 1</h1><br>1: नारायणं नमस्कृत्य नरं चैव नरोत्तमम्। देवी सरस्वतीं चैव ततो जयमुदीरयेत्॥<br><br>2: लोमहर्षणपुत्र उग्रश्रवाः सौतिः पौराणिको नैमिषारण्ये शौनकस्य कुलपतेर्दादशवार्षिक सत्रे॥<br><br>3: सुखासीनानभ्यगच्छद्ब्रह्मर्षीन् संशितव्रतान्। विनयावनतो भूत्वा कदाचित् सूतनन्दनः॥<br><br>4: तमाश्रममनुप्राप्तं नैमिषारण्यवासिनाम्। चित्राः श्रोतुं कथास्तत्र परिवस्तपस्विनः॥<br><br>5: अभिवाद्य मुनींस्तांस्तु सर्वानेव कृताञ्जलिः। अपृच्छत् स तपोवृद्धिं सद्भिश्चैवाभिपूजितः॥<br><br>6: अथ तेषूपविष्टेषु सर्वेष्वेव तपस्विषु। निर्दिष्टमासनं भेजे विनयाल्लौमहर्षणिः॥<br><br>7: सुखासीनं ततस्तं तु विश्रान्तमुपलक्ष्य च। अथापृच्छदृषिस्तत्र कश्चित् प्रस्तावयन् कथाः॥<br><br>8: कुत आगम्यते सौते क्व चायं विहतस्त्वया। कालः कमलपत्राक्ष शंसैतत्पृच्छतो मम॥<br><br>9: एवं पृष्टोऽब्रवीत् सम्यग् यथावल्लौमहर्षणिः। वाक्यं वचनसंपन्नस्तेषां च चरिताश्रयम्॥<br><br>10: तस्मिन् सदसि विस्तीर्णे मुनीनां भावितात्मनाम्। सौतिरुवाच जनमेजयस्य राजर्षेः सर्पसत्रे महात्मनः॥<br><br>11: समीपे पार्थिवेन्द्रस्य सम्यक् पारिक्षितस्य च। कृष्णद्वैपायनप्रोक्ताः सुपुण्या विविधाः कथाः॥<br><br>12: कथिताश्चापि विधिवद् या वैशम्पायनेन वै। श्रुत्वाऽहं ता विचित्रार्था महाभारतसंश्रिताः॥<br><br>13: बहूनि संपरिक्रम्य तीर्थान्यायतनानि च। समन्तपञ्चकं नाम पुण्यं द्विजनिषेवितम्॥<br><br>14: गतवानस्मि तं देशं युद्धं यत्राभवत् पुरा! कुरूणां-पाण्डवानां च सर्वेषां च महीक्षिताम्॥<br><br>15: दिदृक्षुरागतस्तस्मात् समीपं भवतामिह। आयुष्मन्तः सर्व एव ब्रह्मभूता हि मे मताः। अस्मिन् यज्ञे महाभागाः सूर्यपावकवर्चसः॥<br><br>16: कृताभिषेकाः शुचयः कृतजप्याहुताग्नयः। भवन्त आसने स्वस्था ब्रवीमि किमहं द्विजाः॥<br><br>17: पुराणसंहिताः पुण्याः कथा धर्मार्थसंश्रिताः। इतिवृत्तं नरेन्द्राणामृषीणां च महात्मनाम्॥<br><br>18: ऋषय ऊचुः द्वैपायनेन यत् प्रोक्तं पुराणं परमर्षिणा। सुरैर्ब्रह्मर्षिभिश्चैव श्रुत्वा यदभिपूजितम्॥<br><br>19: तस्याख्यानवरिष्ठस्य विचित्रपदपर्वण: सूक्ष्मार्थन्याययुक्तस्य वेदार्थैर्भूषितस्य च॥<br><br>20: भारतस्येतिहासस्य पुण्यां ग्रन्थार्थसंयुताम्। संस्कारोपगतां ब्राह्मीं नानाशास्त्रोपबृंहिताम्॥<br><br>21: जनमेजयस्य यां राज्ञो वैशंपायन उक्तवान्। यथावत् स ऋषिस्तुष्ट्या सत्रे द्वैपायनाज्ञया। ॥<br><br>22: वेदैश्चतुर्भिः संयुक्तां व्यासस्याद्भुतकर्मणः। संहितां श्रोतुमिच्छामो ध` पापभयापहाम्॥<br><br>23: सौतिरुवाच आद्यं पुरुषमीशानं पुरुहूतं पुरुष्टुतम्। ऋतमेकाक्षरं ब्रह्म व्यक्ताव्यक्तं सनातनम्॥<br><br>24: असच्चसदसच्चैव यद् विश्वं सदसत्परम्। परावराणां स्रष्टारं पुराणं परमव्ययम्॥<br><br>25: मङ्गल्यं मङ्गलं विष्णुं वरेण्यमनघं शुचिम्। नमस्कृत्य हृषीकेशं चराचरगुरुं हरिम्॥<br><br>26: महर्षेः पूजितस्येह सर्वलोकैर्महात्मनः। प्रवक्ष्यामि मतं पुण्यं व्यासस्याद्भुतकर्मणः॥<br><br>27: आचख्युः कवयः केचित् संप्रत्याचक्षते परे। आख्यास्यन्ति तथैवान्ये इतिहासमिमं भुवि॥<br><br>28: इदं तु त्रिषु लोकेषु महज्ज्ञानं प्रतिष्ठितम्। विस्तरैश्च समासैश्च धार्यते यद्विजातिभिः॥<br><br>29: अलंकृतं शुभैः शब्दैः समयैर्दिव्यमानुषैः। छन्दोवृत्तैश्च विविधैरन्वितं विदुषां प्रियम्॥<br><br>30: निष्प्रभेऽस्मिन्निरालोके सर्वतस्तमसावृते। बृहदण्डमभूदेकं प्रजानां बीजमयव्यम्॥<br><br>31: युगस्यादौ निमित्तं तन्महद्दिव्यं प्रचक्षते। यस्मिन् श्रूयते सत्यं ज्योतिर्ब्रह्म सनातनम्॥<br><br>32: अद्भुतं चाप्यचिन्त्यं च सर्वत्र समतां गतम्। अव्यक्तं कारणं सूक्ष्मं यत्तत् सदसदात्मकम्॥<br><br>33: यस्मात् पितामहो जज्ञे प्रभुरेकः प्रजापतिः। ब्रह्मा सुरगुरुः स्थाणुर्मनुः कः परमेष्ठ्यथ॥<br><br>34: प्राचेतसस्तथा दक्षो दक्षपुत्राश्च सप्त वै। ततः प्रजानां पतयः प्राभवन्नेकविंशतिः॥<br><br>35: पुरुषश्चाप्रमेयात्मा यं सर्वऋषयो विदुः। विश्वेदेवास्तथादित्या वसवोथाश्विनावपि॥<br><br>36: यक्षा: साध्याः पिशाचाश्च गुह्यकाः पितरस्तथा। ततः प्रसूता विद्वांसः शिष्टा ब्रह्मर्षि-सत्तमाः॥<br><br>37: राजर्षयश्च बहवः सर्वैः समुदिता गुणैः। आपो द्यौः पृथिवी वायुरन्तरिक्षं दिशस्तथा॥<br><br>38: संवत्सरर्तवो मासाः पक्षाहोरात्रयः क्रमात्। यच्चान्यदपि तत्सर्वं संभूतं लोकसाक्षिकम्॥<br><br>39: यदिदं दृश्यते किंचिद्भूतं स्थावरजंगमम्। पुनः संक्षिप्यते सर्वं जगत्प्राप्ते युगक्षये॥<br><br>40: यथर्तावृतुलिङ्गानि नानारूपाणि पर्यये। दृश्यन्ते तानि तान्येव तथा भावा युगादिषु॥<br><br>41: एवमेतदनाद्यन्तं भूतसंहारकारकम्। अनादिनिधनं लोके चक्रं संपरिवर्तते॥<br><br>42: त्रयस्त्रिंशत्सहस्राणि त्रयस्त्रिंशच्छतानि च। त्रयस्त्रिंशच्च देवानां सृष्टिः संक्षेपलक्षणा॥<br><br>43: दिवःपुत्रो बृहद्भानुश्चक्षुरात्मा विभावसुः। सविता स ऋचीकोऽर्को भानुराशावहो रविः॥<br><br>44: पुरा विवस्वत: सर्वे मह्यस्तेषां तथावरः। देवभ्राट् तनयस्तस्य सुभ्राडिति ततः स्मृतः॥<br><br>45: सुभ्राजस्तु त्रयः पुत्राः प्रजावन्तो बहुश्रुताः। दशज्योतिः शतज्योतिः सहस्रज्योतिरेव च। ॥<br><br>46: दशपुत्रसहस्राणि दशज्योतेर्महात्मनः। ततो दशगुणाश्चान्ये शतज्योतेरिहात्मजाः॥<br><br>47: भूयस्ततो दशगुणाः सहस्रज्योतिषः सुताः। तेभ्योऽयं कुरुवंशश्च यदूनां भरतस्य च॥<br><br>48: ययातीक्ष्वाकुवंशश्च राजर्षीणां च सर्वशः। संभूता बहवो वंशा भूतसर्गाः सुविस्तराः॥<br><br>49: भूतस्थानानि सर्वाणि रहस्यं त्रिविधं च यत्। वेदा योग: सविज्ञानो धर्मोऽर्थः काम एव च॥<br><br>50: धर्मकामार्थयुक्तानि शास्त्राणि विविधानि च। लोकयात्राविधानं च सर्वं तदृष्टवानृषिः॥<br><br>51: इतिहासाः सवैयाख्या विविधाः श्रुतयोऽपि च। इह सर्वमनुक्रान्तमुक्तं ग्रन्थस्य लक्षणम्॥<br><br>52: विस्तीर्यैतन्महज्ज्ञानमृषिः संक्षिप्य चाब्रवीत्। इष्टं हि विदुषां लोके समासव्यासधारणम्॥<br><br>53: मन्वादि भारतं केचिदास्तीकादि तथापरे। तथोपरिचराद्यन्ये विप्राः सम्यगधीयते॥<br><br>54: विविधं संहिताज्ञानं दीपयन्ति मनीषिणः। व्याख्यातुं कुशलाः केचिद्ग्रन्थान्धारयितुं परे। ५३। तपसा ब्रह्मचर्येण व्यस्य वेदं सनातनम्। इतिहासमिमं चक्रे पुण्यं सत्यवतीसुतः॥<br><br>55: पराशरात्मजो विद्वान्ब्रह्मर्षिः संशितव्रतः। तदाख्यानवरिष्ठं स कृत्वा द्वैपायनः प्रभुः॥<br><br>56: कथमध्यापयानीह शिष्यानित्यन्वचिन्तयत्। तस्य तच्चिन्तितं ज्ञात्वा ऋषेद्वैपायनस्य च। ॥<br><br>57: तत्राजगाम भगवान्ब्रह्मा लोकगुरुः स्वयम्। प्रीत्यर्थं तस्य चैवर्षेर्लोकानां हितकाम्यया॥<br><br>58: तं दृष्ट्वा विस्मितो भूत्वा प्राञ्जलिः प्रणत: स्थितः। आसनं कल्पयामास सर्वैर्मुनिगणैर्वृतः॥<br><br>59: हिरण्यगर्भमासीनं तस्मिस्तु परमासने। परिवृत्यासनाभ्यासे वासवेयः स्थितोऽभवत्॥<br><br>60: अनुज्ञातोऽथ कृष्णस्तु ब्रह्मणा परमेष्ठिना। निषसादासनाभ्यासे प्रीयमाणः शुचिस्मितः॥<br><br>61: उवाच स महातेजा ब्रह्माणं परमेष्ठिनम्। कृतं मयेदं भगवान्काव्यं परमपूजितम्॥<br><br>62: ब्रह्मवेदरहस्यं च यच्चान्यत्स्थापितं मया। साङ्गोपनिषदां चैव वेदानां विस्तरक्रिया॥<br><br>63: इतिहासपुराणानामुन्मेषं निर्मितं च यत्। भूतं भव्यं भविष्यं च त्रिविधं कालसंज्ञितम्॥<br><br>64: जरामृत्युभयव्याधिभावाभावविनिश्चयः। विविधस्य च धर्मस्य ह्याश्रमाणां च लक्षणम्॥<br><br>65: चातुर्वर्ण्यविधानं च पुराणानां च कृत्स्नशः। तपसो ब्रह्मचर्यस्य पृथिव्याश्चन्द्रसूर्ययोः॥<br><br>66: ग्रहनक्षत्रताराणां प्रमाणं च युगैः सह। ऋचो यजूंषि सामानि वेदाध्यात्म तथैव च॥<br><br>67: न्यायशिक्षा चिकित्सा च दानं पाशुपतं तथा। हेतुनैव समं जन्म दिव्यमानुषसंज्ञितम्॥<br><br>68: तीर्थानां चैव पुण्यानां देशानां चैव कीर्तनम्। नदीनां पर्वतानां च वनानां सागरस्य च॥<br><br>69: पुराणां चैव दिव्यानां कल्पानां युद्धकौशलम्। वाक्यजातिविशेषाश्च लोकयात्राक्रमश्च यः॥<br><br>70: यच्चापि सर्वं वस्तु तच्चैव प्रतिपादितम्। परं न लेखकः कश्चिदेतस्य भुवि विद्यते॥<br><br>71: ब्रह्मोवाच तपोविशिष्टादपि वै विशिष्टान्मुनिसंचयात्। मन्ये श्रेष्ठतरं त्वां वै रहस्यज्ञानवेदनात्॥<br><br>72: जन्मप्रभृति सत्यां ते वेदि गां ब्रह्मवादिनीम्। त्वया च काव्यमित्युक्तं तस्मात्काव्यं भविष्यति॥<br><br>73: अस्य काव्यस्य कवयो न समर्था विशेषणे। विशेषणे गृहस्थस्य शेषास्त्रय इवाश्रमाः॥<br><br>74: काव्यस्य लेखानार्थाय गणेशः स्मर्यतां मुने। सौतिरुवाच एवमाभाष्य तं ब्रह्मा जगाम स्वं निवेशनम्॥<br><br>75: ततः सस्मार हेरम्बं व्यासः सत्यवतीसुतः। स्मृतमात्रो गणेशानो भक्तचिन्तितपूरकः॥<br><br>76: तत्राजगाम विघ्नेशो वेदव्यासो यतः स्थितः। पूजितश्चोपविष्टश्च व्यासेनोक्तस्तदाऽनघ॥<br><br>77: लेखको भारतस्यास्य भव त्वं गणनायक। मयैव प्रोच्यमानस्य मनसा कल्पितस्य च॥<br><br>78: श्रुत्वैतत्प्राह विनेशो यदि मे लेखनी क्षणम्। लिखितो नावतिष्ठेत तदा स्यां लेखको ह्यहम्॥<br><br>79: व्यासोऽप्युवाच तं देवमबुद्ध्वा मा लिख क्वचित्। ओमित्युक्त्वा गणेशोऽपि बभूव किल लेखकः॥<br><br>80: ग्रन्थग्रन्थि तदा चक्रे मुनिगूढं कुतूहलात्। यस्मिन्प्रतिज्ञया प्राह मुनिद्वैपायनस्त्विदम्॥<br><br>81: अष्टौ श्लोकसहस्राणि अष्टौ श्लोकशतानि च। अहं वेद्मि शुको वेत्ति संजयो वेत्ति वा न वा॥<br><br>82: तच्छ्लोककूटमद्यापि ग्रथितं सुदृढं मुने। भेत्तुं न शक्यतेऽर्थस्य गूढत्वात्प्रश्रितस्य च॥<br><br>83: सर्वज्ञोऽपि गणेशो यत् क्षणमास्ते विचारयन्। तावच्चकार व्यासोऽपि श्लोकानन्यान्बहूनपि॥<br><br>84: ८३। अज्ञानतिमिरान्धस्य लोकस्य तु विचेष्टतः। ज्ञानाञ्जनशलाकाभिर्नेत्रोन्मीलनकारकम्॥<br><br>85: धर्मार्थकाममोक्षार्थैः समासव्यासकीर्तनैः। तथा भारतसूर्येण नृणां विनिहतं तमः॥<br><br>86: पुराणपूर्णचन्द्रेण श्रुतिज्योत्स्नाः प्रकाशिताः। नृबुद्धिकौरवाणां च कृतमेतत् प्रकाशनम्॥<br><br>87: इतिहासप्रदीपेन मोहावरणघातिना। लोकगर्भगृहं कृत्स्नं यथावत्संप्रकाशितम्॥<br><br>88: संग्रहाध्यायबीजो वै पौलोमास्तीकमूलवान्। संभवस्कन्धविस्तार: सभारण्यविटङ्कवान्॥<br><br>89: अरणीपर्वरूपाढ्यो विराटोद्योगसारवान्। भीष्मपर्वमहाशाखो द्रोणपर्वपलाशवान्॥<br><br>90: कर्णपर्वसितैः पुष्पैः शल्यपर्वसुगन्धिभिः। स्त्रीपर्वैषीकविश्रामः शान्तिपर्वमहाफलः॥<br><br>91: अश्वमेधामृतरसस्त्वाश्रमस्थानसंशयः। मौशल: श्रुतिसंक्षेप: शिष्टद्विजनिषेवितः॥<br><br>92: सर्वेषां कविमुख्यानामुपजीव्यो भविष्यति। पर्जन्य इव भूतानामक्षयो भारतद्रुमः॥<br><br>93: सौतिरुवाच तस्य वृक्षस्य वक्ष्यामि शाश्वत्पुष्पफलोदयम्। स्वादुमेध्यरसोपेतमच्छेद्यममरैरपि॥<br><br>94: मातुर्नियोगाद्धर्मात्मा गाङ्गेयस्य च धीमतः। क्षेत्रे विचित्रवीर्यस्य कृष्णद्वैपायन: पुरा॥<br><br>95: त्रीनग्नीनिवकौरव्याञ्जनयामास वीर्यवान्। उत्पाद्य धृतराष्ट्रं च पाण्डु विदुरमेव च॥<br><br>96: जगाम तपसे धीमान्पुनरेवाश्रमं प्रति। तेषु जातेषु वृद्धेषु गतेषु परमां गतिम्॥<br><br>97: अब्रवीद्धारतं लोके मानुषेऽस्मिन्महानृषिः। जनमेजयेन पृष्टः सन्ब्राह्मणैश्च सहस्रशः॥<br><br>98: शशास शिष्यमासीनं वैशंपायनमन्तिके। स सदस्यैः सहासीनः श्रावयामास भारतम्॥<br><br>99: कर्मान्तरेषु यज्ञस्य चोद्यमानः पुनः पुनः। विस्तरं कुरुवंशस्य गान्धार्या धर्मशीलताम्॥<br><br>100: क्षत्तुः प्रज्ञां धृति कुन्त्याः सम्यग्द्वैपायनोऽब्रवीत्। वासुदेवस्य माहात्म्यं पाण्डवानां च सत्यताम्। । दुर्वृत्तं धार्तराष्ट्राणामुक्तवान्भगवानृषिः। इदं शतसहस्रं तु लोकानां पुण्यकर्मणाम्॥<br><br>101: उपाख्यानैः सह ज्ञेयमाद्यं भारतमुत्तमम्। चतुर्विंशतिसाहस्री चक्रे भारतसंहिताम्॥<br><br>102: उपाख्यानैर्विना तावद्भारतं प्रोच्यते बुधैः। ततोऽप्यर्धशतं भूयः संक्षेपं कृतवानृषिः॥<br><br>103: अनुक्रमणिकाध्यायं वृत्तान्तानां सपर्वणाम्। इदं द्वैपायनः पूर्वं पुत्रमध्यापयच्छुकम्॥<br><br>104: ततोऽन्येभ्योऽनुरूपेभ्यः शिष्येभ्यः प्रददौ विभुः। षष्टिं शतसहस्राणि चकारान्यां स संहिताम्॥<br><br>105: १०४। त्रिंशच्छतसहस्रं च देवलोके प्रतिष्ठितम्। पित्र्ये पञ्चदश प्रोक्तं गन्धर्वेषु चतुर्दशः॥<br><br>106: एकं शतसहस्रं तु मानुषेषु प्रतिष्ठितम्। नारदो श्रावयद्देवानसितो देवलः पितॄन्॥<br><br>107: वै गन्धर्वयक्षंरक्षांसि श्रावयामास शुकः। अस्मिंस्तु मानुषे लोके वैशंपायन उक्तवान्। शिष्यो व्यासस्य धर्मात्मा सर्ववेदविदां वरः। एकं शतसहस्रं तु मयोक्तं वै निबोधत॥<br><br>108: दुर्योधनो मन्युमयो महाद्रुमः स्कन्धः कर्णः शकुनिस्तस्य शाखा। दुःशासनः फलपुष्पे समृद्ध मूलं राजा धृतराष्ट्रोऽमनीषी॥<br><br>109: युधिष्ठिरो धर्ममयो महाद्रुमः स्कन्धोऽर्जुनोभीमसेनोऽस्य शाखाः। माद्रीसुतौ पुष्पफले समृद्ध मूलं कृष्णो ब्रह्म च ब्राह्मणाश्च॥<br><br>110: पाण्डुर्जित्वा बहून् देशान् बुद्ध्या विक्रमणेन च। अरण्ये मृगयाशीलो न्यवसन्मुनिभिः सह॥<br><br>111: मृगव्यवायनिधनात्कृच्छ्रां प्राप स आपदम्। जन्मप्रभृति पार्थानां तत्राचारविधिक्रमः॥<br><br>112: मात्रोरभ्युपपत्तिश्च धर्मोपनिषदं प्रति। धर्मस्य वायोः शक्रस्य देवयोश्च तथाश्चिनोः॥<br><br>113: तापसैः सह संवृद्धा मातृभ्यां परिरक्षिताः। येध्यारण्येषु पुण्येषु महतामाश्रमेषु च॥<br><br>114: ऋषिभिर्यत्तदानीता धार्तराष्ट्रान्प्रति स्वयम्। शिशवश्चाभिरूपाश्च जटिला ब्रह्मचारिणः॥<br><br>115: पुत्राश्च भ्रातरश्चेमे शिष्याश्च सुहृदश्च वः। पाण्डवा एत इत्युक्त्वा मुनयोन्तर्हितास्ततः॥<br><br>116: तांस्तैर्निवेदितान्दृष्ट्वा पांडवान्कौरवास्तदा। शिष्टाश्च वर्णाः पौरा ये ते हर्षाच्चुक्रुशुर्भृशम्॥<br><br>117: आहुः केचिन्न तस्यैते तस्यैत इति चापरे। यदा चिरमृतः पाण्डुः कथं तस्येति चापरे॥<br><br>118: स्वागतं सर्वथा दिष्ट्या पाण्डोः पश्याम संततिम्। उच्यतां स्वागतमिति वाचोऽश्रूयन्त सर्वशः॥<br><br>119: ११८ । तस्मिन्नुपरते शब्दे दिशः सर्वा निनादयन्। अन्तर्हितानां भूतानां नि:स्वनस्तुमुलोऽभवत्॥<br><br>120: पुष्पवृष्टिः शुभा गन्धाः शंखदुन्दुभिनि:स्वनाः। आसन्प्रदेशे पार्थानां तदद्भुतमिवाभवत्॥<br><br>121: तत्प्रीत्या चैव सर्वेषां पौराणां हर्षसंभवः। शब्द आसीन्महांस्तत्र दिवस्पृक्कीर्तिवर्धनः॥<br><br>122: तेऽधीत्य निखिलान्वेदाञ्च्छास्त्राणि विविधानि च। न्यवसन्याण्डवास्तत्रपूजिता अकुतोभयाः॥<br><br>123: युधिष्ठिरस्य शौचेन प्रीताः प्रकृतयोऽभवन्। धृत्या च भीमसेनस्य विक्रमेणार्जुनस्य च॥<br><br>124: गुरुशुश्रूषया क्षान्त्या यमयोविनयेन च। तुतोष लोकः सकलस्तेषां शौर्यगुणेन च॥<br><br>125: ममवाये ततो राज्ञां कन्यां भर्तु स्वयंवराम्। प्राप्तवानर्जुनः कृष्णां कृत्वा कर्म सुदुष्करम्॥<br><br>126: १२५। तत:प्रभृति लोकेस्मिन्पूज्यः सर्वधनुष्मताम्। आदित्य इव दुष्प्रेक्ष्यः समरेष्वपि चाभवत्॥<br><br>127: स सर्वान्पार्थिवाञ्जित्वा सर्वांश्च महतोगणान्। आजहारार्जुनो राज्ञो राजसूयं महाक्रतुम्॥<br><br>128: अन्नवान्दक्षिणावांश्च सर्वैः समुदितो गुणैः। युधिष्ठिरेण संप्राप्तोराजसूयो महाक्रतुः॥<br><br>129: सुनयाद्वासुदेवस्य भीमार्जुनबलेन च। घातयित्वा जरासन्धं चैद्यं च बलगर्वितम्॥<br><br>130: दुर्योधनं समागच्छन्नर्हणानि ततस्ततः। मणिकाञ्चनरत्नानि गोहस्त्यश्वधनानि च॥<br><br>131: विचित्राणि च वासांसि प्रावारावरणानि च। कम्बलाजिनरत्नानि राङ्कवास्तरणानि च॥<br><br>132: समृद्धां तां तथा दृष्ट्वा पाण्डवानां तदा श्रियम्। ईर्ष्यासमुत्थः सुमहांस्तस्य मन्युरजायत॥<br><br>133: विमानप्रतिमां तत्र मयेन सुकृतां सभाम्। पाण्डवानामुपहृतां स दृष्ट्वा पर्यतप्यत॥<br><br>134: तत्रावहसितश्चासीत्प्रस्कन्दन्निव संभ्रमात्। प्रत्यक्षं वासुदेवस्य भीमेनानभिजातवत्॥<br><br>135: स भोगान्विविधाम्भुञ्जन् रत्नानि विविधानि च। कथितो धृतराष्ट्रस्य विवर्णो हरिणः कृशः॥<br><br>136: अन्वजानात्ततो द्यूतं धृतराष्ट्रः सुतप्रियः। तच्छ्रुत्वा वासुदेवस्य कोपः समभवन्महान्॥<br><br>137: नातिप्रीतमनाश्चासीद्विवादांश्चान्वमोदत। द्यूतादीननयान्घोरान्विविधांश्चाप्युपैक्षत॥<br><br>138: निरस्य विदुरं भीष्मं द्रोणं शारद्वतं कृपम्। विग्रहे तुमुले तस्मिन्दहन्क्षत्रं परस्परम्॥<br><br>139: जयत्सु पाण्डुपुत्रेषु श्रुत्वा सुमहदप्रियम्। दुर्योधनमतं ज्ञात्वा कर्णस्य शकुनेस्तथा॥<br><br>140: धृतराष्ट्रश्चिरं ध्यात्वा संजयं वाक्यमब्रवीत्। शृणु संजय सर्वं मे न चासूयितुमर्हसि॥<br><br>141: श्रुतवानसि मेधावी बुद्धिमान्प्राज्ञसंमतः। न विग्रहे मम मतिर्न च प्रीये कुलक्षये॥<br><br>142: न मे विशेष: पुत्रेषु स्वेषु पाण्डुसुतेषु वा। वृद्ध मामभ्यसूयन्ति पुत्रा मन्युपरायणाः॥<br><br>143: अहं त्वचक्षुः कार्पण्यात्पुत्रप्रीत्या सहामि तत्। मुह्यन्तं चानुमुह्यामि दुर्योधनमचेतनम्॥<br><br>144: राजसूये श्रियं दृष्ट्वा पांडवस्य महौजसः। तच्चावहसनं प्राप्य समारोहणदर्शने॥<br><br>145: अमर्षणः स्वयं जेतुमशक्तः पाण्डवान् रणे। निरुत्साहश्च संप्राप्तुं सुश्रियं क्षत्रियोऽपि सन्॥<br><br>146: गान्धारराजसहितश्छद्मद्यूतममन्त्रयत्। तत्र यद्यद्यथा ज्ञातं मया संजय तच्छृणु॥<br><br>147: श्रुत्वा तु मम वाक्यानि बुद्धियुक्तानि तत्त्वतः। ततो ज्ञास्यसि मां सौते प्रज्ञाचक्षुषमित्युत॥<br><br>148: यदाश्रौषं धनुरायम्य चित्रं विद्धं लक्ष्यं पतितं वै पृथिव्याम्। कृष्णां हृतां प्रेक्षतां सर्वराज्ञा तदा नाशंसे विजयाय संजय॥<br><br>149: यदाश्रौषं द्वारकायां सुभद्रां प्रसह्योढां माधवीमर्जुनेन। इन्द्रप्रस्थं वृष्णिवीरौ च यातौ तदा नाशंसे विजयाय संजय॥<br><br>150: यदाश्रौषं देवराजं प्रवृष्टं शरैर्दिव्यैर्वारितं चार्जुनेन। अग्नि तथा तर्पितं खाण्डवे च तदा नाशंसे विजयाय संजय॥<br><br>151: मुक्तान्पार्थान्पञ्च कुन्त्या समेतान्। युक्तं चैषां विदुरं स्वार्थसिद्धौ तदा नाशंसे विजयाय संजय॥<br><br>152: यदाश्रौषं द्रौपदी रङ्गमध्ये लक्ष्यं भित्वा निर्जितामर्जुनेन। स्तदा नाशंसे विजयाय संजय॥<br><br>153: यदाश्रौषं मागधानां वरिष्ठं जरासन्धं क्षत्रमध्ये ज्वलन्तम्। दोा हतं भीमसेनेन गत्वा तदा नाशंसे विजयाय संजय॥<br><br>154: वंशीकृताम्भूमिपालान्प्रसह्य। महाक्रतुं राजसूयं कृतं च तदा नाशंसे विजयाय संजय॥<br><br>155: यदाश्रौषं द्रौपदीमश्रुकण्ठी सभां नीतां दुःखितामेकवस्त्राम्। त्तदा नाशंसे विजयाय संजय॥<br><br>156: यदाश्रौषं वाससां तत्र राशि समाक्षिपत्कितबो मन्दबुद्धिः। दुःशासनो गतवान्नैव चान्तं तदा नाशंसे विजयाय संजय॥<br><br>157: यदाश्रौषं हृतराज्यं युधिष्ठिरं पराजितं सौबलेनाक्षवत्याम्। स्तदा नाशंसे विजयाय संजय॥<br><br>158: यदाश्रौषं विविधास्तत्र चेष्टा धर्मात्मानां प्रस्थितानां वनाय। ज्येष्ठप्रीत्या क्लिश्यतां पाण्डवानां तदा नाशंसे विजयाय संजय॥<br><br>159: रन्वागतं धर्मराजं वनस्थम्। भिक्षाभुजां ब्राह्मणानां महात्मनां तदा नाशंसे विजयाय संजय॥<br><br>160: यदाश्रौषमर्जुनं देवदेवं किरातरूपं त्र्यम्बकं तोष्य युद्धे। अवाप्तवन्तं पाशुपतं महास्त्रं तदा नाशंसे विजयाय संजय॥<br><br>161: यदाश्रौषं त्रिदिवस्थं धनंजयं शक्रात्साक्षाद्दिव्यमस्त्रं यथावत्। अधीयानं शंसित सत्यसन्धं तदा नाशंसे विजयाय संजय॥<br><br>162: यदाश्रौषं कालकेयास्ततस्ते पौलोमानो वरदानाच्च दृप्ताः। देवैरजेया निर्जिताश्चार्जुनेन तदा नाशंसे विजयाय संजय॥<br><br>163: यदाश्रौषमसुराणां वधार्थे किरीटिनं यान्तममित्रकर्शनम्। कृतार्थे चाप्यागतं शक्रलोकात् तदा नाशंसे विजयाय संजय॥<br><br>164: यदाश्रौषं वैश्रवणेन साधु समागतं भीममन्यांश्च पार्थान्। तस्मिन्देशे मानुषाणामगम्ये तदा नाशंसे विजयाय संजय॥<br><br>165: यदाश्रौषं घोषयात्रागतानां बन्धं गंधर्वैर्मोक्षणं चार्जुनेन। स्वेषां सुतानां कर्णबुद्धौ रतानां तदा नाशंसे विजयाय संजय॥<br><br>166: यदाश्रौषं यक्षरूपेण धर्म समागतं धर्मराजेन सूत। प्रश्नान्कांश्चिद्विब्रुवाणं च सम्यक्। तदा नाशंसे विजयाय संजय॥<br><br>167: यदाश्रौषं न विदुर्मामकास्तान् प्रच्छन्नरूपान्वसतः पाण्डवेयान्। विराटराष्ट्रे सह कृष्णया च तदा नाशंसे विजयाय संजय॥<br><br>168: धनंजयेनैकरथेन भग्नान्। विराटराष्ट्रे वसता महात्मना तदा नाशंसे विजयाय संजय॥<br><br>169: यदाश्रौषं सत्कृतां मत्स्यराज्ञा सुतां दत्तामुत्तरामर्जुनाया तां चार्जुनः प्रत्यगृह्णत्सुतार्थे तदा नाशंसे विजयाय संजय॥<br><br>170: यदाश्रौषं निर्जितस्याधनस्य प्रताजितस्य स्वजनात्प्रच्युतस्या अक्षौहिणीः सप्त युधिष्ठिरस्य तदा नाशंसे विजयाय संजय॥<br><br>171: यदाश्रौषं माधवं वासुदेवं सर्वात्मना पाण्डवार्थे निविष्टम्। स्तदा नाशंसे विजयाय संजय॥<br><br>172: यदाश्रौषं नरनारायणौ तौ कृष्णार्जुनौ वदतो नारदस्या अहं द्रष्टा ब्रह्मलोके च सम्यक् तदा नाशंसे विजयाय संजय॥<br><br>173: यदाश्रौषं लोकहिताय कृष्णं शमार्थिनमुपयातं कुरूणाम्। शमं कुर्वाणमकृतार्थं च यातं तदा नाशंसे विजयाय संजय॥<br><br>174: यदाश्रौषं कर्णदुर्योधनाभ्यां बुद्धिं कृतां निग्रहे केशवस्या तं चात्मानं बहुधा दर्शयानं तदा नाशंसे विजयाय संजय॥<br><br>175: यदाश्रौषं वासुदेवे प्रयाते रथस्यैकामग्रतस्तिष्ठमानाम्। आर्ती पृथां सान्त्वितां केशवेन तदा नाशंसे विजयाय संजय॥<br><br>176: यदाश्रौषं मन्त्रिणं वासुदेवं तथा भीष्मं शान्तनवं च तेषाम्। भारद्वाजं चाशिषोऽनुब्रुवाणं तदा नाशंसे विजयाय संजय॥<br><br>177: यदाश्रौषं कर्ण उवाच वाक्यं नाहं योत्स्ये युध्यमाने त्वयीति। हित्वा सेनामपचक्राम चापि तदा नाशंसे विजयाय संजय॥<br><br>178: यदाश्रौषं वासुदेवार्जुनौ तौ तथा धनुर्गाण्डिवमप्रमेयम्। त्रीण्युग्रवीर्याणि समागतानि तदा नाशंसे विजयाय संजय॥<br><br>179: यदाश्रौषं कश्मलेनाभिपन्ने रथोपस्थे सीदमानेऽर्जुने वै। कृष्णं लोकान्दर्शयानं शरीरे तदा नाशंसे विजयाय संजय॥<br><br>180: यदाश्रौषं भीष्मममित्रकर्शनं निनन्तमाजावयुतं रथानाम्। स्तदा नाशंसे विजयाय संजय॥<br><br>181: यदाश्रौषं चापगेयेन संख्ये स्वयं मृत्यु विहितं धार्मिकेण। स्तदा नाशंसे विजयाय संजय॥<br><br>182: यदाश्रौषं भीष्ममत्यन्तशूरं हतं पार्थेनाहवेष्वप्रधृष्यम्। शिखण्डिनं पुरतः स्थापयित्वा तदा नाशंसे विजयाय संजय॥<br><br>183: यदाश्रौष शरतल्पे शयानं वृद्धं वीरं सादितं चित्रपुंखैः। स्तदा नाशंसे विजयाय संजय॥<br><br>184: यदाश्रौषं शान्तनवे शयाने पानीयार्थे चोदितेनार्जुनेन। भूमि भित्त्वा तर्पितं तत्र भीष्मं तदा नाशंसे विजयाय संजय॥<br><br>185: यदा वायुश्चन्द्रसूर्यों च युक्ती कौन्तेयानामनुलोमा जयाय। नित्यं चास्माश्वापदा भीषयन्ति तदा नाशंसे विजयाय संजय॥<br><br>186: यदा द्रोणो विविधानस्त्रमार्गान् निदर्शयन् समरे चित्रयोधी। न पाण्डवाञ्च्छ्रेष्ठतरान् निहन्ति तदा नाशंसे विजयाय संजय॥<br><br>187: यदाश्रौषं चास्मदीयान्महारथान् व्यवस्थितानर्जुनस्यान्तकाय। संशप्तकान् निहतानर्जुनेन तदा नाशंसे विजयाय संजय॥<br><br>188: यदाश्रौषं व्यूहमभेद्यमन्यै र्भारद्वाजेनात्तशस्त्रेण गुप्तम्। . भित्त्वा सौभद्रं वीरमेकं प्रविष्ट तदा नाशंसे विजयाय संजय॥<br><br>189: यदाऽभिमन्यु परिवार्य बालं सर्वे हत्वा हृष्टरूपा बभूवुः। महारथाः पार्थमशक्नुवन्त स्तदा नाशंसे विजयाय संजया। १८९॥<br><br>190: यदाश्रौषमभिन्युं निहत्य हर्षान्मूढान्क्रोशतो धार्तराष्ट्रान्। क्रोधादुक्तं सैन्धवे चार्जुनेन तदा नाशंसे विजयाय संजय॥<br><br>191: यदाश्रौषं सैन्धवार्थे प्रतिज्ञा प्रतिज्ञातां तद्वधायार्जुनेन। सत्यां तीर्णां शत्रुमध्ये च तेन तदा नाशंसे विजयाय संजय॥<br><br>192: यदाश्रौषं श्रान्तहये धनंजये मुक्त्वा हयान् पाययित्वोपवृत्तान्। पुनर्युक्त्वा वासुदेवं प्रयातं तदा नाशंसे विजयाय संजय॥<br><br>193: यदाश्रौषं वाहनेष्वक्षमेषु रथोपस्थे तिष्ठता पाण्डवेन। सर्वान् योधान् वारितानर्जुनेन तदा नाशंसे विजयाय संजय॥<br><br>194: यदाश्रौषं नागबलैः सुदुःसहं द्रोणानीकं युयुधानं प्रमथ्य। यातं वार्ष्णेयं यत्र तौ कृष्णपार्थों तदा नाशंसे विजयाय संजय॥<br><br>195: यदाश्रौषं कर्णमासाद्य मुक्तं वधाद्धीमं कुत्सयित्वा वचोभिः। धनुष्कोट्यातुद्य कर्णेन वीरं तदा नाशंसे विजयाय संजय॥<br><br>196: यदा द्रोणः कृतवर्मा कृपश्च कर्णो द्रौणिर्मद्रराजश्च शूरः। अमर्षयन् सैन्धवं वध्यमानं तदा नाशंसे विजयाय संजय॥<br><br>197: यदाश्रौषं देवराजेन दत्तां दिव्यां शक्तिं व्यंसितां माधवेन। घटोत्कचे राक्षसे घोररूपे तदा नाशंसे विजयाय संजय॥<br><br>198: यदाश्रौषं कर्णघटोत्कचाभ्यां युद्धे मुक्तां सूतपुत्रेण शक्तिम्। यया वध्यः समरे सव्यसाची तदा नाशंसे विजयाय संजय॥<br><br>199: यदाश्रौषं द्रोणमाचार्यमेकं धृष्टद्युम्नेनाभ्यतिक्रम्य धर्मम्। रथोपस्थे प्रायगतं विशस्तं तदा नाशंसे विजयाय संजय॥<br><br>200: यदाश्रौषं द्रौणिना द्वैरथस्थं माद्रीसुतं नकुलं लोकमध्ये समं युद्धे मण्डलेभ्यश्चरन्तं तदा नाशंसे विजयाय संजय॥<br><br>201: यदा द्रोणे निहते द्रोणपुत्रो नारायणं दिव्यमस्त्रं विकुर्वन्। नैषामन्तं गतवान्पाण्डवानां तदा नाशंसे विजयाय संजया। २०१॥<br><br>202: यदाश्रौषं भीमसेनेन पीतं रक्तं भ्रातुर्युधि दुःशासनस्य। निवारितं नान्यतमेन भीम तदा नाशंसे विजयाय संजय॥<br><br>203: यदाश्रौषं कर्णमत्यन्तशूरं हतं पार्थेनाहवेष्वप्रधृष्यम्। तस्मिन्भ्रातृणां विग्रहे देवगुह्ये तदा नाशंसे विजयाय संजय॥<br><br>204: यदाश्रौषं द्रोणपुत्रं च शूरं दुःशासनं कृतवर्माणमुग्रम्। युधिष्ठरं धर्मराजं जयन्तं तदा नाशंसे विजयाय संजय॥<br><br>205: यदाश्रौषं निहतं मद्रराज रणे शूरं धर्मराजेन सूत! सदा संग्रामे स्पर्धते यस्तु कृष्णं तदा नाशंसे विजयाय संजय॥<br><br>206: यदाश्रौषं कलहद्यूतमूलं मायाबलं सौबलं पाण्डवेन। हतं संग्रामे सहदेवेन पापं तदा नाशंसे विजयाय संजय॥<br><br>207: यदाश्रौषं श्रान्तमेकं शयानं ह्रदं गत्वा स्तम्भयित्वा तदम्भः। दुर्योधनं विरथं भग्नशक्तिं तदा नाशंसे विजयाय संजय॥<br><br>208: यदाश्रौषं पाण्डवांस्तिष्ठमानान् गत्वा ह्रदे वासुदेवेन सार्धम्। अमर्षणं धर्षयतः सुतं मे तदा नाशंसे विजयाय संजय॥<br><br>209: यदाश्रौषं विविधांश्चित्रमार्गान् गदायुद्धे मण्डलशश्चरन्तम्। मिथ्या हतं वासुदेवस्य बुद्ध्या तदा नाशंसे विजयाय संजय॥<br><br>210: हतान् पञ्चालान् द्रौपदेयांश्च सुप्तान्। कृतं बीभत्समयशस्यं च कर्म तदा नाशंसे विजयाय संजय॥<br><br>211: यदाश्रौषं भीमसेनानुयाते नाश्वत्थाम्ना परमास्त्रं प्रयुक्तम्। क्रुद्धेनैषीकमवधीद्येन गर्भ तदा नाशंसे विजयाय संजय॥<br><br>212: यदाश्रौषं ब्रह्मशिरोऽर्जुनेन स्वस्तीत्युक्त्वाऽस्त्रमस्त्रेण शान्तम्। अश्वत्थाम्नामणिरत्नं च दत्तं तदा नाशंसे विजयाय संजय॥<br><br>213: यदाश्रौषं द्रोगापुत्रेण गर्भे वैराटया वै पात्यमाने महास्त्रैः। द्वैपायन: केशवो द्रोणपुत्रं परस्परेणाभिशापैः :: शशाप॥<br><br>214: शोच्या गान्धारी पुत्रपौत्रैविहीना तथा बन्धुभिः पितृभिर्धातृभिश्च। कृतं कार्यं दुष्करं पाण्डवेयैः प्राप्तं राज्यमसपत्नं पुनस्तैः॥<br><br>215: कष्टं युद्धे दश शेषाः श्रुता मे त्रयोऽस्माकं पाण्डवानां च सप्त। ह्यूना विंशतिराहताऽक्षौहिणीनां तस्मिन् संग्रामे भैरवे क्षत्रियाणाम्॥<br><br>216: तमस्त्वतीव विस्तीर्णं मोह आविशतीव माम्। संज्ञां नोपलभे सूत मनो विह्वलतीव मे॥<br><br>217: सौतिरुवाच इत्युक्त्वा धृतराष्ट्रोऽथ विलप्य बहुदुःखितः। मूर्च्छितः पुनराश्वस्त: संजयं वाक्यमब्रवीत्॥<br><br>218: धृतराष्ट्र उवाच संजयैवं प्राणांस्त्यक्तुमिच्छामि मा चिरम्। स्तोकं ह्यपि न पश्यामि फलं जीवितधारणे॥<br><br>219: सौतिरुवाच तं तथा वादिनं दीनं विलपन्तं महीपतिम्। निःश्वसन्तं यथा नागं मुह्यमानं पुनः पुनः॥<br><br>220: गावल्गणिरिदं धीमान्महार्थं वाक्यमब्रवीत्। संजय उवाच श्रुतवानसि वै राजन्महोत्साहान्महाबलान्॥<br><br>221: द्वैपायनस्य वदतो नारदस्य च धीमतः। महत्सु राजवंशेषु गुणैः समुदितेषु च॥<br><br>222: जातान्दिव्यास्त्रविदुषः शक्रप्रतिमतेजसः। धर्मेण पृथिवीं जित्वा यज्ञैरिष्ट्वाप्तदक्षिणैः॥<br><br>223: अस्मिल्लोके यशः प्राप्य ततः कालवशं गतान्। शैव्यं महारथं वीरं संजयं जयतां वरम्॥<br><br>224: सुहोत्रं रन्तिदेवं च काक्षीवन्तमथौशिजम्। वाल्हीकं दमनं चैद्यं शर्यातिमजितं नलम्॥<br><br>225: विश्वामित्रममित्रघ्नमम्बरीषं महाबलम्। मरुत्तं मनुमिक्ष्वाकुं गयं भरतमेव च॥<br><br>226: रामं दाशरथिं चैव शशबिन्दुं भगीरथम्। कृतवीर्यं महाभागं तथैव जनमेजयम्॥<br><br>227: ययातिं शुभकर्माणं देवैर्यो याजितः स्वयम्। चैत्ययूपाङ्किता भूमिर्यस्येयं सवनाकरा॥<br><br>228: इति राज्ञां चतुर्विंशन्नारदेन सुरर्षिणा। पुत्रशोकाभितप्ताय पुरा श्वैत्याय कीर्तितम्॥<br><br>229: तेभ्यश्चान्ये गताः पूर्वं राजानो बलवत्तराः। महारथा महात्मानः सर्वैः समुदिता गुणैः॥<br><br>230: पूरुः कुरुर्यदुः शूरो विष्वगश्वो महाद्युतिः। अणुहो युवनाश्वश्च ककुत्स्थो विक्रमी रघुः॥<br><br>231: विजयो वीतिहोत्रोऽङ्गो भव: श्वेतो वृहद्गुरुः। उशीनरः शतरथः कङ्को दुलिQहो द्रुमः॥<br><br>232: दम्भोद्भवः परो वेन: सगरः संकृतिनिमिः। अजेयः परशुःपुण्ड्रः शम्भुर्देवावृधोऽनघः॥<br><br>233: देवाह्वयः सुप्रतिम: सुप्रतीको बृहद्रथः। महोत्साहो विनीतात्मा सुक्रतुर्नैषधो नलः॥<br><br>234: सत्यव्रतः शान्तभयः सुमिः सुबल: प्रभुः। जानुजनोऽनरण्योऽर्कः प्रियभृत्यः शुचिव्रतः॥<br><br>235: बलबन्धुनिरामर्दः केतुशृंगो बृहद्बलः। धृष्टकेतुर्वृहत्केतुर्दीप्तकेतुर्निरामयः॥<br><br>236: अविक्षिच्चपलो धूर्तः कृतबन्धुदृढेषुधिः। महापुराणसंभाव्यः प्रत्यङ्गः परहा श्रुतिः॥<br><br>237: एते चान्ये च राजानः शतशोऽथ सहस्रशः। श्रूयन्ते शतशश्चान्ये संख्याताश्चैव पद्मशः॥<br><br>238: हित्वा सुविपुलाम्भोगान्बुद्धिमन्तो महाबलाः। राजानो निधनं प्राप्तास्तव पुत्रा इव प्रभो॥<br><br>239: येषां दिव्यानि कर्माणि विक्रमस्त्याग एव च। माहात्म्यमपि चास्तिक्यं सत्यं शौचं दयार्जवम्॥<br><br>240: विद्वद्भिः कथ्यते लोके पुराणे कविसत्तमैः। सर्वर्द्धिगुणसंपन्नास्ते चापि निधनं गताः॥<br><br>241: तव पुत्रा दुरात्मानः प्रतप्ताश्चैव मन्युना। लुब्धा दुर्वृत्तभूयिष्ठा न ताञ्छोचितुमर्हसि॥<br><br>242: श्रुतवानसि मेधावी बुद्धिमान्प्राज्ञसंमतः। येषां शास्त्रानुगाबुद्धिर्न ते मुह्यन्ति भारत॥<br><br>243: निग्रहानुग्रहो .पि विदितौ ते नराधिप। नात्यन्तमेवानुवृत्तिः कार्या ते पुत्ररक्षणे॥<br><br>244: भवितव्यं तथा तच्च नानुशोचितुमर्हसि। दैवं प्रज्ञाविशेषेण को निवर्तितुमर्हति॥<br><br>245: विधातृविहितं मागं न कश्चिदतिवर्तते। कालमूलमिदं सर्वं भावाभावौ सुखासुखे॥<br><br>246: कालः सृजति भूतानि कालः संहरते प्रजाः। संहरन्तं प्रजा: कालं कालः शमयते पुनः॥<br><br>247: कालो हि कुरुते भावान्सर्वलोके शुभाशुभान्। कालः संक्षिपते सर्वाः प्रजा विसृजते पुनः॥<br><br>248: कालः सुप्तेषु जागर्ति कालो हि दुरतिक्रमः। कालः सर्वेषु भूतेषु चरत्यविधृतः समः॥<br><br>249: अतीतानागता भावा ये च वर्तन्ति साम्प्रतम्। तान्कालनिर्मितान् बुद्ध्वा न संज्ञां हातुमर्हसि॥<br><br>250: सौतिरुवाच इत्येवं पुत्रशोकार्तं धृतराष्ट्रं जनेश्वरम्। आश्वास्य स्वस्थमकरोत्सूतो गावल्गणिस्तदा॥<br><br>251: अनोपनिषदं पुण्यां कृष्णद्वैपायनोऽब्रवीत्। विद्वद्भिः कथ्यते लोके पुराणे कविसत्तमैः॥<br><br>252: भारताध्ययनं पुण्यमपि पादमधीयतः। श्रद्दधानस्य पूयन्ते सर्वपापान्यशेषतः॥<br><br>253: देवादेवर्षयो ह्यत्र तथा ब्रह्मर्षयोऽमलाः। कीर्त्यन्ते शुभकर्माणस्तथा यक्षा महोरगाः॥<br><br>254: भगवान्वासुदेवश्च कीर्त्यतेऽत्र सनातनः। स हि सत्यमृतं चैव पवित्रं पुण्यमेव च॥<br><br>255: शाश्वतं ब्रह्मपरमं ध्रुवं ज्योतिः सनातनम्। यस्य दिव्यानि कर्माणि कथयन्ति मनीषिणः॥<br><br>256: असच्च सदसच्चैव यस्माद्विश्वं प्रवर्तते। संततिश्च प्रवृत्तिश्च जन्ममृत्युपुनर्भवाः॥<br><br>257: अध्यात्मं श्रूयते यच्च पञ्चभूतगुणात्मकम्। अव्यक्तादि परं यच्च स एव परिगीयते॥<br><br>258: यत्तद्यतिवरा मुक्ता ध्यानयोगबलान्विताः। प्रतिबिम्बमिवादशैं पश्यन्त्यात्मन्यवस्थितम्॥<br><br>259: श्रद्दधानः सदायुक्तः सदा धर्मपरायणः। आसेवन्निममध्यायं नरः पापात्प्रमुच्यते॥<br><br>260: अनुक्रमणिकाध्यायं भारतस्येममादितः। आस्तिकः सततं शृण्वन कृच्छ्रेष्ववसीदति॥<br><br>261: उभे संध्ये जपन्किंचित्त् सद्योमुच्येत किल्विषात्। दहाराव्या च संचितम्॥<br><br>262: भारतस्य वपुर्खेतत्सत्यं चामृतमेव च। नवनीतं यथा दध्मो द्विपदां ब्राह्मणो यथा॥<br><br>263: आरण्यकं च वेदेभ्य ओषधिभ्योऽमृतं यथा। ह्रदानामुदधिः श्रेष्ठो गौर्वरिष्ठा चतुष्पदाम्॥<br><br>264: यथैतानीतिहासानां तथा भारतमुच्यते। यश्चैनं श्रावयेच्छ्राद्धे ब्राह्मणान्पादमन्ततः॥<br><br>265: अक्षय्यमन्नपानं वै पितृस्तस्योपतिष्ठते। इतिहासपुराणाभ्यां वेदं समुपद्व्हयेत्॥<br><br>266: बिभेत्यल्पश्रुताद् वेदो मामयं प्रहरिष्यति। कार्णं वेदमिमं विद्वाञ्च्छ्रावयित्वार्थमश्नुते॥<br><br>267: भ्रूणहत्यादिकं चापि पापं जह्यादसंशयम्। य इमं शुचिरध्यायं पठेत्पर्वणि पर्वणि॥<br><br>268: अधीतं भारतं तेन कृत्स्नं स्यादिति मे मतिः। यश्चैनं शृणुयान्नित्यमार्षं श्रद्धासमन्वितः॥<br><br>269: स दीर्घमायुः कीर्ति च स्वर्गतिं चाप्नुयान्नरः। एकतश्चतुरो वेदा भारतं चैतदेकतः॥<br><br>270: पुरा किल सुरैः सर्वैः समेत्य तुलया धृतम्। चतुर्थ्यः सरहस्येभ्यो वेदेभ्यो ह्यधिकं यदा॥<br><br>271: तदा प्रभृति लोकेऽस्मिन् महाभारतमुच्यते। महत्त्वे च गुरुत्वे च ध्रियमाणं यतोऽधिकम्॥<br><br>272: महत्त्वाद्धारवत्त्वाच्च महाभारतमुच्यते। निरुक्तमस्य यो वेद सर्वपापैः प्रमुच्यते॥<br><br>273: तपो न कल्कोऽध्ययनं न कल्क: स्वाभाविको वेदविधिर्नकल्कः। स्तान्येव भावोपहतानि कल्कः॥<br><br>274: ऋषय ऊचुः समन्तपञ्चकमिति यदुक्तं सूतनन्दन। एतत्सर्वं यथातत्त्वं श्रोतुमिच्छामहे वयम्॥<br><br>275: सौतिरुवाच शृणुध्वं मम भो विप्रा ब्रुवतश्च कथा: शुभाः। समन्तपञ्चकाख्यं च श्रोतुमर्हथ सत्तमाः॥<br><br>276: त्रेताद्वापरयोः संधौ रामः शस्त्रभृतां वरः। असकृत्यार्थिव क्षत्रं जघानामर्षचोदितः॥<br><br>277: स सर्वं क्षत्रमुत्साद्य स्ववीर्येणानलद्युतिः। समन्तपञ्चके पञ्च चकार रौधिरान्ह्रदान॥<br><br>278: स तेषु रुधिराम्भ:सुह्रदेषु क्रोधमूर्छितः। पितॄन् संतर्पयामास रुधिरेणेति नः श्रुतम्॥<br><br>279: अथचीकादयोऽभ्येत्य पितरो राममब्रुवन्। राम राम महाभाग प्रीताः स्म तव भार्गव॥<br><br>280: अनया पितृभक्त्या च विक्रमेण तव प्रभो। वरं वृणीष्व भद्रं ते यमिच्छसि महाद्युते॥<br><br>281: राम उवाच यदि मे पितरः प्रीता यद्यनुग्राह्यता मयि। यच्च रोषाभिभूतेन क्षत्रमुत्सादितं मया॥<br><br>282: ह्रदाश्च तीर्थभूता मे भवेयुर्भुवि विश्रुताः॥<br><br>283: एवं भविष्यतीत्येवं पितरस्तमथाब्रुवन्। तं क्षमस्वेति निषिषिधुस्ततः स विरराम ह॥<br><br>284: तेषां समीपे यो देशो ह्रदानां रुधिराम्भसाम्। समन्तपञ्चकमिति पुण्यं तत्परिकीर्तितम्॥<br><br>285: येन लिङ्गेन यो देशो युक्तः समुपलक्ष्यते। तेनैव नाम्ना तं देशं वाच्यमाहुर्मनीषिणः॥<br><br>286: अन्तरे चैव संप्राप्ते कलिद्वापरयोरभूत्। समन्तपञ्चके युद्धं कुरुपाण्डवसेनयोः॥<br><br>287: तस्मिन् परमधर्मिष्ठे देशे भूदोषवर्जिते। अष्टादश समाजग्मुरक्षौहिण्यो युयुत्सया॥<br><br>288: समेत्य तं द्विजास्ताश्च तत्रैव निधनं गताः। एतन्नामाभिनिर्वृत्तं तस्य देशस्य वै द्विजाः॥<br><br>289: पुण्यश्च रमणीयश्च स देशो वः प्रकीर्तितः। तदेतत्कथितं सर्वं मया ब्राह्मणसत्तमाः। यथा देश: स विख्यातस्त्रिषु लोकेषु सुव्रताः॥<br><br>290: ऋषय ऊचुः अक्षौहिण्य इति प्रोक्तं यत्त्वया सूतनन्दन। एतदिच्छामहे श्रोतुं सर्वमेव यथातथम्॥<br><br>291: अक्षौहिण्याः परीमाणं नराश्वरथदन्तिनाम्। यथावच्चैव नो ब्रूहि सर्वं हि विदितं तव॥<br><br>292: सौतिरुवाच एको रथो गजश्चैको नराः पञ्च पदातयः। त्रयश्च तुरगास्तज्ज्ञैः पत्तिरित्यभिधीयते॥<br><br>293: पत्तिं तु त्रिगुणामेतामाहुः सेनामुखं बुधाः। त्रीणि सेनामुखान्येको गुल्म इत्यभिधीयते॥<br><br>294: त्रयो गुल्मा गणो नाम वाहिनी तु गणास्त्रयः। स्मृतास्तिस्रस्तु वाहिन्यः पृतनेति विचक्षणैः॥<br><br>295: चमूस्तु पृतनास्तिस्रस्तिस्रश्चम्वस्त्वनीकिनी। अनीकिनी दशगुणा प्राहुरक्षौहिणी बुधाः॥<br><br>296: अक्षौहिण्याः प्रसंख्याता रथानां द्विजसत्तमाः। संख्यागणितत्त्वज्ञैःसहस्राण्येकविंशतिः॥<br><br>297: शतान्युपरिचैवाष्टौ तथा भूयश्च सप्ततिः। गजानां च परीमाणमेतदेव विनिर्दिशेत्॥<br><br>298: ज्ञेयं शतसहस्रं तु सहस्राणि नवैव तु। नराणामपि पञ्चाशच्छतानि त्रीणि चानघाः॥<br><br>299: पञ्चषष्टिसहस्राणि तथाश्वनां शतानि च। दशोत्तराणि षट्प्राहुर्यथावदिह संख्यया॥<br><br>300: एतामक्षौहिणी प्राहुः संख्यातत्त्वविदो जनाः। यां वः कथितवानस्मि विस्तरेण तपोधनाः॥<br><br>301: एतया संख्यया ह्यासन्कुरुपाण्डवसेनयोः। अक्षौहिण्यो द्विजश्रेष्ठाः पिण्डिताष्टादशैव तु॥<br><br>302: समेतास्तत्र वै देशे तत्रैव निधनं गताः। कौरवान्कारणं कृत्वा कालेनाद्भुतकर्मणा॥<br><br>303: अहानि युयुधे भीष्मो दशैव परमास्त्रवित्। अहानि पञ्च द्रोणस्तु ररक्ष कुरुवाहिनीम्॥<br><br>304: अहनी युयुधे द्वे तु कर्ण: परबलार्दनः। शल्योऽर्धदिवसं चैव गदायुद्धमतःपरम्॥<br><br>305: तस्यैव दिवसस्यान्तं द्रौणिहार्दिक्यगौतमाः॥<br><br>306: प्रसुप्तं निशि विश्वस्तं जघ्नुौधिष्ठिरं बलम्। यत्तु शौनकसत्रे ते भारताख्यानमुत्तमम्॥<br><br>307: जनमेजयस्य तत्सत्रे व्यासशिष्येण धीमता। कथितं विस्तरार्थं च यशो वीर्यं महीक्षिताम्॥<br><br>308: पौष्यं तत्र च पौलोममास्तीकं चादितः स्मृतम्। विचित्रार्थपदाख्यानमनेकसमयान्वितम्॥<br><br>309: प्रतिपन्नं नरैः प्राज्ञैर्वैराग्यमिव मोक्षिभिः। आत्मैव वेदितव्येषु प्रियेष्विव हि जीवितम्॥<br><br>310: इतिहासः प्रधानार्थः श्रेष्ठः सर्वागमेष्वयम्। अनाश्रित्येदमाख्यानं कथा भुवि न विद्यते॥<br><br>311: आहारमनपाश्रित्य शरीरस्येव धारणम्। तदेतद्धारतं नाम कविभिस्तूपजीव्यते॥<br><br>312: उदयप्रेप्सुभिर्भूत्यैरभिजात इवेश्वरः। इतिहासोत्तमे यस्मिन्नर्पिता बुद्धिमत्तमा॥<br><br>313: स्वरव्यञ्जनयोः कृत्स्ना लोकवेदाश्रयेव वाक्॥<br><br>314: तस्य प्रज्ञाभिपन्नस्य विचित्रपदपर्वणः। सूक्ष्मार्थन्याययुक्तस्य वेदार्थैर्भूषितस्य च। भारतस्येतिहासस्य श्रूयतां पर्वसंग्रहः॥<br><br>315: पर्वानुक्रमणी पूर्वं द्वितीय: पर्वसंग्रहः। पौष्यं पौलोममास्तीकमादिरंशावतारणम्॥<br><br>316: ततः संभवपर्वोक्तमद्भुतं रोमहर्षणम्। दाहो जतुगृहस्यात्र हैडिम्बं पर्व चोच्यते॥<br><br>317: ततो बकवधः पर्व पर्व चैत्ररथं ततः। ततः स्वयंवरो देव्याः पाञ्चाल्याः पर्व चोच्यते॥<br><br>318: क्षात्रधर्मेण निर्जित्य ततो वैवाहिकं स्मृतम्। विदुरागमनं पर्व राज्यलम्भस्तथैव च॥<br><br>319: अर्जुनस्य वने वास: सुभद्राहरणं ततः। सुभद्राहरणादूर्ध्वं ज्ञेया हरणहारिका॥<br><br>320: ततः खाण्डवदाहाख्यं तत्रैव मयदर्शनम्। सभापर्व ततः प्रोक्तं मन्त्रपर्वं ततः परम्॥<br><br>321: जरासंधवधः पर्व पर्व दिग्विजयं तथा। पर्व दिग्विजयादूर्ध्वं राजसूयिकमुच्यते॥<br><br>322: ततश्चार्घाभिहरणं शिशुपालवधस्ततः। द्यूतपर्व ततः प्रोक्तमनुद्यूतमतः परम्॥<br><br>323: तत आरण्यकं पर्व किर्मीरवध उच्यते। अर्जुनस्याभिगमनं पर्व ज्ञेयमत: परम्॥<br><br>324: ईश्वरार्जुनयोयुद्धं पर्व कैरातसंज्ञितम्। इन्द्रलोकाभिगमनं पर्व ज्ञेयमतः परम्॥<br><br>325: नलोपाख्यानमपि च धार्मिकं करुणोदयम्। तीर्थयात्रा ततः पर्व कुरुराजस्य धीमतः॥<br><br>326: जटासुरवधः पर्व यक्षयुद्धमतः परम्। निवातकवचैर्युद्धं पर्व चाजगरं ततः॥<br><br>327: मार्कण्डेयसमास्या च पर्वानन्तरमुच्यते। संवादश्च ततः पर्व द्रौपदीसत्यभामयोः॥<br><br>328: घोषयात्रा ततः पर्व मृगस्वप्नोद्भवं ततः। व्रीहिद्रौणिकमाख्यानमैन्द्रद्युम्नं तथैव च॥<br><br>329: द्रौपदीहरणं पर्व जयद्रथविमोक्षणम्। पतिव्रताया माहात्म्यं सावित्र्याश्चैवमद्भुतम्॥<br><br>330: रामोपाख्यानमत्रैव पर्व ज्ञेयमतः परम्। कुण्डलाहरणं पर्व ततः परमिहोच्यते॥<br><br>331: चिन्तया। आरणेयं ततः पर्व वैराटं तदनन्तरम्। पाण्डवानां प्रवेशश्च समयस्य च पालनम्॥<br><br>332: कीचकानां वधः पर्व पर्वं गोग्रहणं ततः। अभिमन्योश्च वैराट्याः पर्व वैवाहिकं स्मृतम्॥<br><br>333: उद्योगपर्व विज्ञेयमत अर्ध्वं महाद्भुतम्। तत: संजययानाख्यं पर्वज्ञेयमतः परम्॥<br><br>334: प्रजागरं तथा पर्व धृतराष्ट्रस्य पर्व सानत्सुजातं वै गुह्यमध्यात्मदर्शनम्॥<br><br>335: यानसन्धिस्ततः पर्व भगवद्यानमेव च। मातलीयमुपाख्यानं चरितं गालवस्य च॥<br><br>336: सावित्रं वामदेव्यं च वैन्योपाख्यानमेव च। जामदग्न्यमुपाख्यानं पर्व षोडशराजकम्॥<br><br>337: सभाप्रवेशः कृष्णस्य विदुलापुत्रशासनम्। उद्योग: सैन्यनिर्याणं विश्वोपाख्यानमेव च॥<br><br>338: ज्ञेयं विवादपर्वात्र कर्णस्यापि महात्मनः। निर्याणं च ततः पर्व कुरुपाण्डवसेनयोः॥<br><br>339: रथातिरथसंख्या च पर्वोक्तं तदनन्तरम्। उलूकदूतागमनं पर्वामर्षविवर्धनम्॥<br><br>340: अम्बोपाख्यानमत्रैव पर्व ज्ञेयमतः परम्। भीष्माभिषेचनं पर्व ततश्चाद्भुतमुच्यते॥<br><br>341: ६७॥<br><br>342: जम्बूखण्डविनिर्माणं पर्वोक्तं तदन्तरम्। भूमिपर्व ततः प्रोक्तं द्वीपविस्तारकीर्तनम्॥<br><br>343: पर्वोक्तं भगवद्गीता पर्व भीष्मवधस्ततः। द्रोणाभिषेचनं पर्व संशप्तकवधस्ततः॥<br><br>344: अभिमन्युवधः पर्व प्रतिज्ञापर्व चोच्यते। जयद्रथवधः पर्व घटोत्कचवधस्ततः॥<br><br>345: ततो द्रोणवधः पर्व विज्ञेयं लोमहर्षणम्। मोक्षो नारायणास्त्रस्य पर्वानन्तरमुच्यते॥<br><br>346: कर्णपर्व ततो ज्ञेयं शल्यपर्व ततः परम्। ह्रदप्रवेशनं पर्व गदायुद्धमतः परम्॥<br><br>347: सारस्वतं ततः पर्व तीर्थवंशानुकीर्तनम्। अत ऊर्ध्वं सुबीभत्सं पर्व सौप्तिकमुच्यते॥<br><br>348: ऐषीकं पर्व चोद्दिष्टमत ऊर्ध्वं सुदारुणम्। जलप्रदानिकं पर्व स्त्रीविलापस्ततः परम्॥<br><br>349: श्राद्धपर्व ततो ज्ञेयं कुरूणामौर्ध्वदेहिकम्। चार्वाकनिग्रहः पर्व रक्षसो ब्रह्मरूपिणः॥<br><br>350: आभिषेचनिकं पर्व धर्मराजस्य धीमतः। प्रविभागो गृहाणां च पर्वोक्तं तदनन्तरम्॥<br><br>351: शान्तिपर्व ततो यत्र राजधर्मानुशासनम्। आपद्धर्मश्च पर्वोक्तं मोक्षधर्मस्ततः परम्॥<br><br>352: शुकप्रश्नाभिगमनं ब्रह्मप्रश्नानुशासनम्। प्रादुर्भावश्च दुर्वासः संवादश्चैव मायया॥<br><br>353: ततः पर्व परिज्ञेयमानुशासनिकं परम्। स्वर्गारोहणिकं चैव ततो भीष्मस्य धीमतः॥<br><br>354: ततोऽश्वमेधिकं पर्व सर्वपापप्रणाशनम्। अनुगीता ततः पर्व ज्ञेयमध्यात्मवाचकम्॥<br><br>355: पर्व चाश्रमवासाख्यं पुत्रदर्शनमेव च। नारदागमनं पर्व ततः परमिहोच्यते॥<br><br>356: मौसलं पर्व चोद्दिष्टं ततो घोरं सुदारुणम्। महाप्रस्थानिकं पर्व स्वर्गारोहणिकं ततः॥<br><br>357: हरिवंशस्ततः पर्व पुराणं खिलसंज्ञितम्। विष्णुपर्व शिशोश्चर्या विष्णोः कंसवधस्तथा॥<br><br>358: भविष्यपर्व चाप्युक्तं खिलेष्वेवाद्भुतं महत्। एतत्पर्वशतं पूर्ण व्यासेनोक्तं महात्मना॥<br><br>359: यथावत्सूतपुत्रेण लोमहर्षणिना ततः उक्तानि नौमिषारण्ये पर्वाण्यष्टादशैव तु॥<br><br>360: समासो भारतस्यायमत्रोक्तः पर्वसंग्रहः। पौष्यं पौलोममास्तीकमादिरंशावतारणम्॥<br><br>361: संभवो जतुवेश्माख्यं हिडिम्बबकयोर्वधः। तथा चैत्ररथं देव्याः पाञ्चाल्याश्च स्वयंवर॥<br><br>362: क्षात्रधर्मेण निर्जित्य ततो वैवाहिकं स्मृतम्। विदुरागमनं चैव राज्यलणस्तथैव च॥<br><br>363: वनवासोऽर्जुनस्यापि सुभद्राहरणं ततः। हरणाहरणं चैव दहनं खाण्डवस्य च॥<br><br>364: मयस्य दर्शनं चैव आदिपर्वणि कथ्यते। पौष्ये पर्वणि महात्म्यमुत्तङ्कस्योपवर्णितम्॥<br><br>365: पौलोमे भृगुवंशस्य विस्तारः परिकीर्तितः। आस्तीके सर्वनागानां गरुडस्य च संभवः॥<br><br>366: क्षीरोदमथनं चैव जन्मोच्चैःश्रवसस्तथा। यजतः सर्पसत्रेण राज्ञः पारिक्षितस्य च॥<br><br>367: कथेयमभिनिर्वृत्ता भरतानां महात्मनाम्। विविधाः संभवा राज्ञामुक्ता: संभवपर्वणि॥<br><br>368: अन्येषां चैव शूराणामृषेद्वैपायनस्य च। अंशावतरणं चात्र देवानां परिकीर्तितम्॥<br><br>369: दैत्यानां दानवानां च यक्षाणां च महौजसाम्। नागानामथ सर्पाणां गन्धर्वाणां पतत्रिणाम्॥<br><br>370: अन्येषां चैव भूतानां विविधानां समुद्भवः। महर्षेराश्रमपदे कण्वस्य च तपस्विनः॥<br><br>371: शकुन्तलायां दुष्यन्ताद्भरतश्चापि जज्ञिवान्। यस्य लोकेषु नाम्नेदं प्रथितं भारतं कुलम्॥<br><br>372: वसूनां पुनरुत्पत्तिर्भागीरथ्यां महात्मनाम्। शान्तनोर्वेश्मनि पुनस्तेषां चारोहणं दिवि॥<br><br>373: तेजोऽशानां च संपातो भीष्मस्याप्यत्र संभवः। राज्यान्निवर्तनं तस्य ब्रह्मचर्यव्रते स्थितिः॥<br><br>374: प्रतिज्ञापालनं चैव रक्षा चित्राङ्गदस्य च। हते चित्राङ्गदे चैव रक्षा भ्रातुर्यवीयसः॥<br><br>375: विचित्रवीर्यस्य तथा राज्ये संप्रतिपादनम्। धर्मस्य नृषु संभूतिरणीमाण्डव्यशापजा॥<br><br>376: कृष्णद्वैपायनाच्चैव प्रसूतिर्वरदानजा। धृतराष्ट्रस्य पाण्डोश्च पाण्डवानां च संभवः॥<br><br>377: वारणावतयात्रायां मन्त्रो दुर्योधनस्य च। कूटस्य धार्तराष्ट्रेण प्रेषणं पाण्डवान्प्रति॥<br><br>378: हितोपदेशश्च पथि धर्मराजस्य धीमतः। विदुरेण कृतो यत्र हितार्थं म्लेच्छभाषया॥<br><br>379: विदुरस्य च वाक्येन सुरङ्गोपक्रमक्रिया। निषाद्याः पञ्चपुत्रायाः सुप्ताया जतुवेश्मनि॥<br><br>380: पुरोचनस्य चात्रैव दहनं संप्रकीर्तितम्। पाण्डवानां वने घोरे हिडिम्बायाश्च दर्शनम्॥<br><br>381: तत्रैव च हिडिम्बस्य वधो भीमान्महाबलात्। घटोत्कचस्य चोत्पत्तिरत्रैव परिकीर्तिता॥<br><br>382: महर्षेर्दर्शनं चैव व्यासस्यामिततेजसः। तदाज्ञयैकचक्रायां ब्राह्मणस्य निवेशने॥<br><br>383: अज्ञातचर्यया वासो यत्र तेषां प्रकीर्तितः। बकस्य निधनं चैव नागराणां च विस्मयः॥<br><br>384: संभवश्चैव कृष्णाया धृष्टद्युम्नस्य चैव ह। ब्राह्मणात्समुपश्रुत्य व्यासवाक्यप्रचोदिताः॥<br><br>385: द्रौपदी प्रार्थयन्तस्ते स्वयंवरदिदृक्षया। पञ्चालानभितो जग्मुर्यत्र कौतूहलान्विताः॥<br><br>386: अङ्गारपर्णं निर्जित्य गङ्गाकूलेऽर्जुनस्तदा। सख्यं कृत्वा ततस्तेन तस्मादेव च शुश्रुवे॥<br><br>387: तापत्यमथ वासिष्ठमौर्वं चाख्यानमुत्तमम्। भ्रातृभिः सहितः सर्वैः पञ्चालानभितो ययौ॥<br><br>388: पाञ्चालनगरे चापि लक्ष्यं भित्त्वा धनंजयः। द्रौपदी लब्धवानत्र मध्ये सर्वमहीक्षिताम्॥<br><br>389: भीमसेनार्जुनौ यत्र संरब्धान् पृथिवीपतीन्। शल्यकर्णौ च तरसा जितवन्तौ महामृधे॥<br><br>390: दृष्ट्वा तयोश्च तद्वीर्यमप्रमेयममानुषम्। शङ्कमानौ पाण्डवांस्तान् रामकृष्णौ महामती॥<br><br>391: जग्मतुस्तैः समागन्तुं शालां भार्गववेश्मनि। पञ्चानामेकपत्नीत्वे विमर्शो दुपदस्य च॥<br><br>392: पञ्चेन्द्राणामुपाख्यानमत्रैवाद्भुतमुच्यते। द्रौपद्या देवविहितो विवाहश्चाप्यमानुषः॥<br><br>393: क्षत्तुश्च धार्तराष्ट्रेण प्रेषणं पाण्डवान्प्रति। विदुरस्य च संप्राप्तिदर्शनं केशवस्य च॥<br><br>394: खाण्डवप्रस्थवासश्च तथा राज्याधसर्जनम्। नारदस्याज्ञया चैव द्रौपद्याः समयक्रिया॥<br><br>395: सुन्दोपसुन्दयोस्तद्वदाख्यानं परिकीर्तितम्। अनन्तरं च द्रौपद्या सहासीनं युधिष्ठिरम्॥<br><br>396: अनुप्रविश्य विप्रार्थे फाल्गुनो गृह्य चायुधम्। मोक्षयित्वा गृहं गत्वा विप्रार्थं कृतनिश्चयः॥<br><br>397: समयं पालयन्वीरो वनं यत्र जगाम ह। पार्थस्य वनवासे च उलूप्या पथि संगमः॥<br><br>398: पुण्यतीर्थानुसंयानं बभ्रुवाहनजन्म च। तत्रैव मोक्षयामास पञ्चसोऽप्सरसः शुभाः॥<br><br>399: शापायाहत्वमापन्ना ब्राह्मणस्य तपस्विनः। प्रभासतीर्थे पार्थेन कृष्णस्य च समागमः॥<br><br>400: द्वारकायां सुभद्रा च कामयानेन भामिनी। वासुदेवस्यानुमते प्राप्ता चैव किरीटिना॥<br><br>401: गृहीत्वा हरणं प्राप्ते कृष्णे देवकिनन्दने। अभिमन्योः सुभद्रायां जन्म चोत्तमतेजसः॥<br><br>402: द्रौपद्यास्तनयानां च संभवोऽनुप्रकीर्तितः। विहारार्थं च गतयोः कृष्णयोर्यमुनामनु॥<br><br>403: संप्राप्तिश्चक्रधनुषोः खाण्डवस्य च दाहनम्। मयस्य मोक्षो ज्वलनाद्भुजङ्गस्य च मोक्षणम्। । महर्मन्दपालस्य शाङ्गयां तनयसंभवः। इत्येतदादिपर्वोक्तं प्रथमं बहुविस्तरम्॥<br><br>404: अध्यायानां शते द्वे तु संख्याते परमर्षिणा। सप्तविंशरध्याया व्यासोनोत्तमतेजसा॥<br><br>405: अष्टौ श्लोकसहस्राणि अष्टौ श्लोकशतानि च। श्लोकश्च चतुराशीतिर्मुनिनोक्तामहात्मना॥<br><br>406: द्वितीयं तु सभापर्व बहुवृत्तान्तमुच्यते। सभाक्रिया पाण्डवानां किंकराणां च दर्शनम्॥<br><br>407: लोकपालसभाख्यानं नारदाद्देवदर्शिनः। राजसूयस्य चारम्भो जरासंधवधस्तथा॥<br><br>408: गिरिव्रजे निरुद्धानां राज्ञां कृष्णेन मोक्षणम्। तथा दिग्विजयोऽत्रैव पाण्डवानां प्रकीर्तितः॥<br><br>409: राज्ञामागमनं चैव सार्हणानां महाक्रतौ। राजसूयेऽर्धसंवादे शिशुपालवधस्तथा॥<br><br>410: यज्ञे विभूतिं तां दृष्ट्वा दुःखामर्षान्वितस्य च। दुर्योधनस्यावहासो भीमेन च सभातले॥<br><br>411: यत्रास्य मन्युरुद्भूतो येन द्यूतमकारयत्। यत्र धर्मसुतं द्यूते शकुनिः कितवोऽजयत्॥<br><br>412: यत्र द्यूतार्णवे मग्नां द्रौपदीं नौरिवार्णवात्। धृतराष्ट्रो महाप्राज्ञः स्नुषां परमदुःखिताम्॥<br><br>413: तारयामास तांस्तीर्णाज्ञात्वा दुर्योधनो नृपः। पुनरेव ततो द्यूते समाह्वयत पाण्डवान्॥<br><br>414: जित्वा स वनवासाय प्रेषयामास तांस्ततः। एतत्सर्वं सभापर्व समाख्यातं महात्मना॥<br><br>415: अध्यायाः सप्ततिर्जेयास्तथा चाष्टौ प्रसंख्यया। श्लोकानां द्वे सहस्रे तु पञ्च श्लोकशतानि च॥<br><br>416: श्लोकाश्चैकादश ज्ञेयाः पर्वण्यस्मिन् द्विजोत्तमाः। अतः परं तृतीयं तु ज्ञेयमारण्यकं महत्॥<br><br>417: वनवासं प्रयातेषु पाण्डवेषु महात्मसु। पौरानुगमनं चैव धर्मपुत्रस्य धीमतः॥<br><br>418: अन्नौषधीनां च कृते पाण्डवेन महात्मना। द्विजानां भरणार्थं च कृतमाराधनं रवेः॥<br><br>419: धौम्योपदेशात् तिग्मांशुप्रसादादन्नसंभवः। हितं च ब्रुवतः क्षत्तुः परित्यागोऽम्बिकासुतात्॥<br><br>420: त्यक्तस्य पाण्डुपुत्राणां समीपगमनं तथा। पुनरागमनं चैव धृतराष्ट्रस्य शासनात्॥<br><br>421: कर्णप्रोत्साहनाच्चैव धार्तराष्ट्रस्य दुर्मतेः। वनस्थान्याण्डवान्हन्तुं मन्त्रो दुर्योधनस्य च॥<br><br>422: तं दुष्टभावं विज्ञाय व्यासस्यागमनं द्रुतम्। निर्याणप्रतिषेधश्च सुरभ्याख्यानमेव च। १४९। । मैत्रेयागमनं चात्र राज्ञश्चैवानुशासनम्। शापोत्सर्गश्च तेनैव राज्ञो दुर्योधनस्य च॥<br><br>423: किर्मीरस्य वधश्चात्र भीमसेनेन संयुगे। वृष्णीनामागमश्चात्र पञ्चालानां च सर्वशः॥<br><br>424: श्रुत्वा शकुनिना द्यूते निकृत्या निर्जितांश्च तान्। क्रुद्धस्यानुप्रशमनं हरेश्चैव किरीटिना॥<br><br>425: परिदेवनं च पाञ्चाल्या वासुदेवस्य सन्निधौ। आश्वासनं च कृष्णेन दुःखार्तायाः प्रकीर्तितम्॥<br><br>426: तथा सौभवधाख्यानमत्रैवोक्तं महर्षिणा। सुभद्रायाः सपुत्रायाः कृष्णेन द्वारकां पुरीम्॥<br><br>427: नयनं द्रौपदेयानां धृष्टद्युम्नेन चैव ह। प्रवेशः पाण्डवेयानां रम्ये द्वैतवने ततः॥<br><br>428: धर्मराजस्य चात्रै व संवादः कृष्णया सह। संवादश्च तथा राज्ञा भीमस्यापि प्रकीर्तितः॥<br><br>429: समीपं पाण्डुपुत्राणां व्यासस्यागमनं तथा। प्रतिस्मृत्याथ विद्याया दानं राज्ञो महर्षिणा॥<br><br>430: गमनं काम्यके चापि व्यासे प्रतिगते ततः। अस्त्रहेतोर्विवासश्च पार्थस्यामिततेजसः॥<br><br>431: महादेवेन युद्धं च किरातवपुषा सह। दर्शनं लोकपालानामस्त्रप्राप्तिस्तथैव च॥<br><br>432: महेन्द्रलोकगमनमस्त्रार्थे च किरीटिनः। यत्र चिन्ता समुत्पन्ना धृतराष्ट्रस्य भूयसी॥<br><br>433: दर्शनं बृहदश्वस्य महर्षे वितात्मनः। युधिष्ठिरस्य वार्तस्य व्यसनं परिदेवनम्॥<br><br>434: नलोपाख्यानमत्रैव धर्मिष्ठं करुणोदयम्। दमयन्त्याः स्थितिर्यत्र नलस्य चरितं तथा॥<br><br>435: तथाऽक्षहृदयप्राप्तिस्तस्मादेव महर्षितः। लोमशस्यागमस्तत्र स्वर्गात्पाण्डुसुतान्प्रति॥<br><br>436: वनवासगतानां च पाण्डवानां महात्मनाम्। स्वर्गे प्रवृत्तिराख्याता लोमशेनार्जुनस्य वै॥<br><br>437: संदेशादर्जुनस्यात्र तीर्थाभिगमनक्रिया। तीर्थानां च फलप्राप्तिः पुण्यत्वं चापि कीर्तितम्॥<br><br>438: पुलस्त्यतीर्थयात्रा च नारदेन महर्षिणा। तीर्थयात्रा च तत्रैव पांडवानां महात्मनाम्॥<br><br>439: कर्णस्य परिमोक्षोऽत्र कुण्डलाभ्यां पुरन्दरात्। तथा यज्ञविभूतिश्च गयस्यात्र प्रकीर्तिता॥<br><br>440: आगस्त्यमपि चाख्यानं यत्र वातापिभक्षणम्। लोपामुद्राभिगमनमपत्यार्थषेस्तथा॥<br><br>441: ऋष्यशृङ्गस्य चरितं कौमारब्रह्मचारिणः। जामदग्न्यस्य रामस्य चरितं भूरितेजसः॥<br><br>442: कार्तवीर्यवधो यत्र हैहयानां च वर्ण्यते। प्रभासतीर्थे पांडूनां वृष्णिभिश्च समागमः॥<br><br>443: सौकन्यमपि चाख्यानं च्यवनो यत्र भार्गवः। शर्यातियज्ञे नासत्यौ कृतवान् सोमपीतिनौ॥<br><br>444: ताभ्यां च यत्र स मुनिौवनं प्रतिपादितः। मांधातुश्चाप्युपाख्यानं राज्ञोऽत्रैव प्रकीर्तितम्॥<br><br>445: जन्तूपाख्यानमत्रैव यत्र पुत्रेण सोमकः। पुत्रार्थमयजदाजा लेभे पुत्रशतं च सः॥<br><br>446: ततः श्येनकपोतीयमुपाख्यानमनुत्तमम्। इन्द्राग्नी यत्र धर्मश्चाप्यजिज्ञासच्छिविं नृपम्॥<br><br>447: अष्टावक्रीयमत्रैव विवादो यत्र बन्दिना। अष्टावक्रस्य विप्रर्जनकस्याध्वरेऽभवत्। नैयायिकानां मुख्येन वरुणस्यात्मजेन च॥<br><br>448: पराजितो यत्र बन्दी विवादेन महात्मना। विजित्य सागरं प्राप्तं पितरं लब्धवानृषिः। यवक्रीतस्य चाख्यानं रैभ्यस्य च महात्मनः॥<br><br>449: गन्धमादनयात्रा च वासो नारायणाश्रमे। नियुक्तो भीमसेनश्च द्रौपद्या गन्धमादने॥<br><br>450: व्रजन्पथि महाबाहुर्दृष्टवान् पवनात्मजम्। कदलीषंडमध्यस्थं हनूमन्तं महाबलम्॥<br><br>451: यत्र सौगन्धिकार्थेऽसौ नलिनी तामधर्षयत्। यत्रास्य युद्धमभवत्सुमहद्राक्षसैः सह॥<br><br>452: यक्षैश्चैव महावीर्यैर्मणिमत्प्रमुखैस्तथा। जटासुरस्य च वधो राक्षसस्य वृकोदरात्॥<br><br>453: वृषपर्वणो राजपेस्ततोऽभिगमनं स्मृतम्। आर्टिषेणाश्रमे चैषां गमनं वास एव च॥<br><br>454: प्रोत्साहनं चपाञ्चाल्या भीमस्यात्र महात्मना। कैलासारोहणं प्रोक्तं यत्र यक्षैर्बलोत्कटैः॥<br><br>455: युद्धमासीन्महाघोरं मणिमत्प्रमुखैः सह। समागमश्च पाण्डूनां यत्र वैश्रवणेन च। समागमश्चार्जुनस्य तत्रैव भ्रातृभिः सह। अवाप्य दिव्यान्यस्त्राणि गुर्वर्थं सव्यासाचिना॥<br><br>456: निवातकवचैर्युद्धं हिरण्यपुरवासिभिः। निवातकवचैोरैर्दानवैः सुरशत्रुभिः॥<br><br>457: पौलोमैः कालकेयैश्च यत्र युद्धं किरीटिनः। वधश्चैषां समाख्यातो राज्ञस्तेनैव धीमता॥<br><br>458: अस्त्रसंदर्शनारम्भो धर्मराजस्य संनिधौ। पार्थस्य प्रतिषेध च नारदेन सुरर्षिणा॥<br><br>459: अवरोहणं पुनश्चैव पांडूनां गन्धमादनात्। भीमस्य ग्रहणं चात्र पर्वताभोगवर्मणा॥<br><br>460: भुजगेन्द्रेण बलिना तस्मिन्सुगहने वने। अमोक्षयद्यत्र चैनं प्रश्नानुक्त्वा युधिष्ठिरः॥<br><br>461: काम्यकागमनं चैव पुनस्तेषां महात्मनाम्। तत्रस्थांश्च पुनर्द्रष्टुं पांडवान् पुरुषर्षभान्॥<br><br>462: वासुदेवस्यागमनमत्रैव परिकीर्तितम्। मार्कण्डेयसमास्यायामुपाख्यानानि सर्वशः॥<br><br>463: पृथोर्वैन्यस्य यत्रोक्तमाख्यानं परमर्षिणा। संवादश्च सरस्वत्यास्तायर्षेः सुमहात्मनः॥<br><br>464: मत्स्योपाख्यानमत्रैव प्रोच्यते तदनन्तरम्। मार्कण्डेयसमास्या च पुराणं परिकीर्त्यते॥<br><br>465: ऐन्द्रद्युम्नमुपाख्यानं धौन्धुमारं तथैव च। पतिव्रतायाश्चाख्यानं तथैवाङ्गिरसं स्मृतम्॥<br><br>466: द्रौपद्याः कीर्तितश्चात्र संवादः सत्यभामया। पुनद्वैतवनं चैव पाण्डवाः समुपागताः॥<br><br>467: घोषयात्रा च गन्धर्वैर्यत्र बद्धः सुयोधनः। ह्रियमाणस्तु मन्दात्मा मोक्षितोऽसौ किरीटिना॥<br><br>468: धर्मराजस्य चात्रैव मृगस्वप्ननिदर्शनात्। काम्यके काननश्रेष्ठे पुनर्गमनमुच्यते॥<br><br>469: व्रीहिद्रौणिकमाख्यानमत्रैव बहुविस्तरम्। दुर्वाससोऽप्युपाख्यानमत्रैव परिकीर्तितम्॥<br><br>470: जयद्रथेनापहारो द्रौपद्याश्चाश्रमान्तरात्। यत्रैनमन्वयादीमो वायुवेगसमो जवे॥<br><br>471: चक्रे चैनं पञ्चशिखं यत्र भीमो महाबलः। रामायणमुपाख्यानमत्रैव बहुविस्तरम्॥<br><br>472: यत्र रामेण विक्रम्य निहतो रावणो युधि। सावित्र्याश्चाप्युख्यानमत्रैव परिकीर्तितम्॥<br><br>473: कर्णस्य परिमोक्षोऽत्र कुण्डलाभ्यां पुरन्दरात्। यत्रास्य शक्तिं तुष्टोऽसावदादेकवधाय च॥<br><br>474: आरणेयमुपाख्यानं यत्र धर्मोऽन्वशात्सुतम्। जग्मुर्लब्धवरा यत्र पाण्डवाः पश्चिमां दिशम्॥<br><br>475: एतदारण्यकं पर्व तृतीयं परिकीर्तितम्। अत्राध्यायशते द्वे तु संख्यया परिकीर्तित॥<br><br>476: एकोनसप्ततिश्चैव तथाध्यायाः प्रकीर्तिताः। एकादश सहस्राणि श्लोकानां षट् शतानि च॥<br><br>477: चतुःषष्टिस्तथा श्लोकाः पर्वण्यस्मिन् प्रकीर्तिताः। अतःपरं निबोधेदं वैराटं पर्व विस्तरम्॥<br><br>478: विराटनगरे गत्वा श्मशाने विपुलां शमीम्। दृष्ट्वा सन्निदधुस्तत्र पाण्डवा ह्यायुधान्युत॥<br><br>479: यत्र प्रविश्य नगरं छद्मना न्यवसंस्तु ते। पाञ्चाली प्रार्थयानस्य कामोपहतचेतसः॥<br><br>480: दुष्टात्मनो वधो यत्र कीचकस्य वृकोदरात्। पाण्डवान्वेषणार्थ च राज्ञो दुर्योधनस्य च॥<br><br>481: चाराः प्रस्थापिताश्चात्र निपुणाः सर्वतो दिशम्। न च प्रवृत्तिस्तैर्लब्धा पाण्डवानां महात्मनाम्॥<br><br>482: गोग्रहश्च विराटस्य त्रिगर्तेः प्रथमं कृतः। यत्रास्य युद्धं सुमहत्तैरासील्लोमहर्षणम्॥<br><br>483: ह्रियमाणश्च यत्रासौ भीमसेनेन मोक्षितः। गोधनं च विराटस्य मोक्षितं यत्र पाण्डवैः॥<br><br>484: अनन्तरं च कुरुभिस्तस्य गोग्रहणं कृतम्। समस्ता यत्र पार्थेन निर्जिताः कुरवो युधि॥<br><br>485: प्रत्याहृतं गोधनं च विक्रमेण किरीटिना। विराटेनोत्तरा दत्ता स्नुषा यत्र किरीटिनः॥<br><br>486: अभिमन्युं समुद्दिश्य सौभद्रमरिघातिनम्। चतुर्थमेतद्विपुलं वैराटं पर्व वर्णितम्॥<br><br>487: अत्रापि परिसंख्याता अध्यायाः परमर्षिणा। सप्तषष्टिरथो पूर्णा श्लोकानामपि मे शृणु॥<br><br>488: श्लोकानां द्वे सहस्रे तु श्लोकाः पञ्चाशदेव तु। उक्तानि वेदविदुषा पर्वण्यस्मिन् महर्षिणा॥<br><br>489: उद्योगपर्व विज्ञेयं पञ्चमं शृण्वतः परम्। उपल्पव्ये निविष्टेषु पाण्डवेषु जिगीषया॥<br><br>490: दुर्योधनोऽर्जुनश्चैव वासुदेवमुपस्थितौ। साहाय्यमस्मिन्समरे भवान्नौ कर्तुमर्हति॥<br><br>491: इत्युक्ते वचने कृष्णो यत्रोवाच महामतिः। अयुध्यमानमात्मानं मन्त्रिणं पुरुषर्षभौ॥<br><br>492: अक्षौहिणी वा सैन्यस्य कस्य किं वा ददाम्यहम्। वत्रे दुर्योधनः सैन्यं मन्दात्मा यत्र दुर्मतिः॥<br><br>493: अयुध्यमानं सचिवं वव्रे कृष्णं धनंजयः। मद्रराजं च राजानमायान्तं पाण्डवान्प्रति॥<br><br>494: उपहारैर्वञ्चयित्वा वर्मन्येव सुयोधनः। वरदं तं वरं वत्रे साहाय्यं क्रियतां मम॥<br><br>495: शल्यस्तस्मै प्रतिश्रुत्य जगामोद्दिश्य पाण्डवान्। शान्तिपूर्वं चाकथयधनेन्द्रविजयं नृपः॥<br><br>496: पुरोहितप्रेषणं च पाण्डवैः कौरवान्प्रति। वैचित्रवीर्यस्य वचः समादाय पुरोधसः॥<br><br>497: तथेन्द्रविजयं चापि यानं चैव पुरोधसः। संजयं प्रेषयामास शमार्थी पाण्डवान्प्रति॥<br><br>498: यत्र दूतं महाराजो धृतराष्ट्रः प्रतापवान्। श्रुत्वा च पाण्डवान्यत्र वासुदेवपुरोगमान्॥<br><br>499: प्रजागरः सप्रजज्ञे धृतराष्ट्रस्य चिन्तया। विदुरो यत्र वाक्यानि विचित्राणि हितानि च। श्रावयामास राजानं धृतराष्ट्र मनीषिणम्॥<br><br>500: तथा सनत्सुजातेन यत्राध्यात्ममनुत्तमम्॥<br><br>501: मास्तापान्वितो राजा श्रावितः शोकलालसः। प्रभाते राजसमितौ संजयो यत्र वा विभो॥<br><br>502: ऐकात्म्यं वासुदेवस्य प्रोक्तवानर्जुनस्य च। यत्र कृष्णो दयापन्नः संधिमिच्छन् महामतिः॥<br><br>503: स्वयमागाच्छमं कर्तुं नगरं नागसाह्वयम्। प्रत्याख्यानं च कृष्णस्य राज्ञा दुर्योधनेन वै॥<br><br>504: शमार्थे याचमानस्य पक्षयोरुभयोर्हितम्। दम्भोद्भवस्य चाख्यानमत्रैव परिकीर्तितम्॥<br><br>505: वरान्वेषणमत्रैव मातलेश्च महात्मनः। महर्षेःचापि चरितं कथितं गालवस्य वै॥<br><br>506: विदुलायाश्च पुत्रस्य प्रोक्तं चाप्यनुशासनम्। कर्णदुर्योधनादीनां दुष्टं विज्ञाय मन्त्रितम्॥<br><br>507: योगेश्वरत्वं कृष्णेन यत्र राज्ञां प्रदर्शितम्। रथमारोप्य कृष्णेन यत्र कर्णोऽनुमन्त्रितः॥<br><br>508: उपायपूर्वं शौटीर्यात्प्रत्याख्यातश्च तेन सः। आगम्य हास्तिनपुरादुपप्लव्यमरिंदमः॥<br><br>509: पाण्डवानां यथावृत्तं सर्वमाख्यातवान् हरिः। ते तस्य वचनं श्रुत्वा मन्त्रयित्वा च यद्धितम्॥<br><br>510: सांग्रामिकं ततः सर्वं सज्जं चक्रुः परंतपाः। ततो युद्धाय निर्याता नराश्वरथदन्तिनः॥<br><br>511: नगराद्धास्तिनपुरादलसंख्यानमेव च। यत्र राज्ञा लूकस्य प्रेषणं पाण्डवान्प्रति॥<br><br>512: श्वो भाविनि महायुद्धे दौत्येन कृतवान् प्रभुः। रथातिरथसंख्यानमम्बोपाख्यानमेव च॥<br><br>513: एतत् सुबहुवृत्तान्तं पञ्चमं पर्व भारते। उद्योगपर्व निर्दिष्टं संधिविग्रहमिश्रितम्॥<br><br>514: अध्यायानां शतं प्रोक्तं षडशीतिर्महर्षिणा। श्लोकानां षट्सहस्राणि तावन्त्येव शतानि च॥<br><br>515: श्लोकाच नवतिः प्रोक्तास्तथैवाष्टौ महात्मना। व्यासेनोदारमतिना पर्वण्यस्मिंस्तपोधनाः॥<br><br>516: अतः परं विचित्रार्थं भीष्मपर्व प्रचक्षते। जम्बूखण्डविनिर्माणं यत्रोक्तं संजयेन ह॥<br><br>517: यत्र यौधिष्ठिरं सैन्यं विषादमगमत् परम्। यत्र युद्धमभूद्घोरं दशाहानि सुदारुणम्॥<br><br>518: कश्मलं यत्र पार्थस्य वासुदेवो महामतिः। मोहजं नाशयामास हेतुभिर्मोक्षदर्शिभिः॥<br><br>519: समीक्ष्याधोक्षज: क्षिप्रं युधिष्ठिरहिते रतः। रथादाप्लुत्य वेगेन स्वयं कृष्ण उदारधीः॥<br><br>520: प्रतोदपाणिराधावद्भीष्मं हन्तुं व्यपेतभीः। वाक्यप्रतोदाभिहतो यत्र कृष्णेन पाण्डवः॥<br><br>521: गाण्डीवधन्वा समरे सर्वशस्त्रभृतां वरः। शिखण्डिनं पुरस्कृत्य यत्र पार्थो महाधनुः॥<br><br>522: विनिम्ननिशितैर्बाणै रथाद्भीष्ममपातयत्। शरतल्पगतश्चैव भीष्मो यत्र बभूव ह॥<br><br>523: षष्ठमेतत् समाख्यातं भारते पर्व विस्तृतम्। अध्यायानां शतं प्रोक्तं तथा सप्तदशापरे॥<br><br>524: पञ्च श्लोकसहस्राणि संख्ययाष्टौ शतानि च। श्लोकाश्च चतुराशीतिरस्मिन्पर्वणि कीर्तिताः॥<br><br>525: व्यासेन वेदविदुषा संख्याता भीष्मपर्वणि। द्रोणपर्व ततश्चित्रं बहुवृत्तान्तमुच्यते॥<br><br>526: सैनापत्येऽभिषिक्तोऽथ यत्राचार्यः प्रतापवान्। दुर्योधनस्य प्रीत्यर्थं प्रतिजज्ञे पहास्त्रवित्॥<br><br>527: ग्रहणं धर्मराजस्य पाण्डुपुत्रस्य धीमतः। यत्र संशप्तकाः पार्थमपनिन्यू रणाजिरात्॥<br><br>528: भगदत्तो महाराजो यत्र शक्रसमो युधि। सुप्रतीकेन नागेन स हि शान्तः किरीटिना॥<br><br>529: यत्राभिमन्युं बहवो जजुरेकं महारथाः। जयद्रथमुखा बालं शूरमप्राप्तयौवनम्॥<br><br>530: हतेऽभिमन्यौ क्रुद्धेन यत्र पार्थेन संयुगे। अक्षौहिणी: सप्त हत्वा हतो राजा जयद्रथः॥<br><br>531: यत्र भीमो महाबाहुः सात्यकिश्च महारथः। अन्वेषणार्थं पार्थस्य युधिष्ठिरनृपाज्ञया॥<br><br>532: प्रविष्टौ भारती सेनामप्रधृष्यां सुरैरपि। संशप्तकावशेषं च कृतं निःशेषमाहवे॥<br><br>533: अलम्बुषः श्रुतायुश्च जलसन्धश्च वीर्यवान्। सौमदत्तिविराटश्च द्रुपदश्च महारथः॥<br><br>534: घटोत्कचादयश्चान्ये निहता द्रोणपर्वणि। अश्वत्थामाऽपि चात्रैव द्रोणे युधि निपातिते॥<br><br>535: अस्त्रं प्रादुश्चकारोग्रं नारायणममर्षितः। आग्नेयं कीर्त्यते यत्र रुद्रमाहात्म्यमुत्तमम्॥<br><br>536: व्यासस्य चाप्यागमनं माहात्म्यं कृष्णपार्थयोः॥<br><br>537: सप्तमं भारते पर्व महदेतदुदाहृतम्। यत्र ते पृथिवीपालाः प्रायशो निधनं गताः॥<br><br>538: द्रोणपर्वणि ये शूरा निर्दिष्टाः पुरुषर्षभाः। अत्राध्यायशतं प्रोक्तं तथाध्यायाश्च सप्ततिः॥<br><br>539: अष्टौ श्लोकसहस्राणि तथा नव शतानि च। श्लोका नव तथैवात्र संख्यातास्तत्त्वदर्शिना॥<br><br>540: पाराशर्येण मुनिना संचिन्त्य द्रोणपर्वणि। अतः परं कर्णपर्वं प्रोच्यते परमाद्भुतम्। सारथ्ये विनियोगश्च मद्रराजस्य धीमतः॥<br><br>541: आख्यातं यत्र पौराणं त्रिपुरस्य निपातनम्। प्रयाणे परुषश्चात्र संवादः कर्णशल्ययोः॥<br><br>542: हंसकाकीयमाख्यानं तत्रैवाक्षेपसंहितम्। वधः पाण्ड्यस्य च तथा अश्वत्थाम्ना महात्मना। । २७१। दण्डसेनस्य च ततो दण्डस्य च वधस्तथा। द्वैरथे यत्र कर्णेन धर्मराजो युधिष्ठिरः॥<br><br>543: संशयं गमितो युद्धे मिषतां सर्वधन्विनाम्। अन्योन्यं प्रति च क्रोधो युधिष्ठिरकिरीटिनोः॥<br><br>544: यत्रैवानुनयः प्रोक्त माधवेनार्जुनस्य हि। प्रतिज्ञापूर्वकं चापि वक्षो दुःशासनस्य च॥<br><br>545: भित्वा वृकोदरो रक्तं पीतवान्यत्र संयुगे। द्वैरथे यत्र पार्थेन हतः कर्णो महारथः॥<br><br>546: अष्टमं पर्व निर्दिष्टमेतद्भारतचिन्तकैः। एकोनसप्ततिः प्रोक्ता अध्यायाः कर्णपर्वणि॥<br><br>547: चत्वार्येव सहस्राणि नव श्लोकशतानि च। चतुःषष्टिस्तथा श्लोकाः पर्वण्यस्मिन् प्रकीर्तिताः॥<br><br>548: अतः परं विचित्रार्थं शल्यपर्व प्रकीर्तितम्। हतप्रवीरे सैन्ये तु नेता मद्रेश्वरोऽभवत्॥<br><br>549: यत्र कौमारमाख्यानमभिषेकस्य कर्म च। वृत्तानि स्थयुद्धानि कीर्त्यन्ते यत्र भागशः। विनाशः कुरुमुख्यानां शल्यपर्वणि कीर्त्यते॥<br><br>550: शल्यस्य निधनं चात्र धर्मराजान्महात्मनः। शकुनेश्च वधोऽत्रैव सहदेवेन संयुगे॥<br><br>551: सैन्ये च हतभूयिष्ठे किंचिच्छिष्टे सुयोधनः। ह्रदं प्रविश्य यत्रासौ संस्तभ्यापो व्यवस्थितः॥<br><br>552: प्रवृत्तिस्तत्र चाख्याता यत्र भीमस्य लुब्धकैः। क्षेपयुक्तैर्वचोभिश्च धर्मराजस्य धीमतः॥<br><br>553: ह्रदात्समुत्थितो यत्र धार्तराष्ट्रोऽत्यमर्षणः। भीमेन गदया युद्धं यत्रासौ कृतवान्सह॥<br><br>554: समवाये च युद्धस्य रामस्यागमनं स्मृतम्। सरस्वत्याश्च तीर्थानां पुण्यता परिकीर्तिता॥<br><br>555: गदायुद्धं च तुमुलमत्रैव परिकीर्तितम्। दुर्योधनस्य राज्ञोऽथ यत्र भीमेन संयुगे॥<br><br>556: ऊरू भग्नौ प्रसह्याजौ गदया भीमवेगया। नवमं पर्व निर्दिष्टमेतदद्भुतमर्थवत्॥<br><br>557: एकोनषष्टिरध्यायाः पर्वण्यत्र प्रकीर्तिताः। संख्याता बहुवृत्तान्ताः श्लोकसंख्याऽत्र कथ्यते॥<br><br>558: त्रीणि श्लोकसहस्राणि द्वे शते विंशतिस्तथा। मुनिना संप्रणीतानि कौरवाणां यशोभृता॥<br><br>559: अतः परं प्रवक्ष्यामि सौप्तिकं पर्व दारुणम्। भग्नोरं यत्र राजानं दुर्योधनममर्षणम्॥<br><br>560: अपयातेषु पार्थेषु त्रयस्तेऽभ्याययूरथाः। कृतवर्मा कृपो द्रौणि: सायाह्ने रुधिरक्षितम्॥<br><br>561: समेत्य ददृशुर्भूमौ पतितं रणमूर्धनि। प्रतिजज्ञे दृढक्रोधो द्रौणिर्यत्र महारथः॥<br><br>562: अहत्वा सर्वपञ्चालान् धृष्टद्युम्नपुरोगमान्। पाण्डवांश्च सहामात्यान्न विमोक्ष्यामि दंशनम्॥<br><br>563: यत्रैवमुक्त्वा राजानमपक्रम्य त्रयो स्थाः। सूर्यास्तमनवेलायामासेदुस्ते महद्वनम्॥<br><br>564: न्यग्रोधस्याथ महतो यत्राधस्ताद्व्यवस्थिताः। ततः काकान्बहून् रात्रौ दृष्टवोलूकेन हिंसिताम्॥<br><br>565: द्रौणिः क्रोधसमाविष्टः पितुर्वधमनुस्मरन्। पञ्चालानां प्रसुप्तानां वधं प्रति मनो दधे॥<br><br>566: गत्वा च शिविरद्वार दुर्दृशं तत्र राक्षसम्। घोररूपमपश्यत्स दिवमावृत्य धिष्ठितम्॥<br><br>567: तेन व्याघातमस्त्राणां क्रियमाणमवेक्ष्य च। द्रौणिर्यत्र विरूपाक्षं रुद्रमाराध्य सत्वरः॥<br><br>568: प्रसुप्तान्निशि विश्वस्तान् धृष्टद्युम्नपुरोगमान्। पञ्चालान्सपरीवारान्द्रौपदेयांश्च सर्वशः॥<br><br>569: कृतवर्मणा च सहितः कृपेण च निजनिवान्। यत्रामुच्यन्त ते पार्थाः पञ्च कृष्णबलाश्रयात्॥<br><br>570: सात्यकिश्च महेष्वासः शेषाश्च निधनं गताः। पञ्चालानां प्रसुप्तानां यत्र द्रोणसुताद्वधः॥<br><br>571: धृष्टद्युम्नश्च सूतेन पाण्डवेषु निवेदितः। द्रौपदी पुत्रशोकार्ता पितृभ्रातृवधार्दिता॥<br><br>572: कृतानशनसंकल्पा पत्र भर्तृनुपाविशत्। द्रौपदीवचनाद्यत्र भीमो भीमपराक्रमः॥<br><br>573: प्रियं तस्याचिकीर्षन्वै गदामादाय वीर्यवान्। अन्वधावत्सुसंक्रुद्धो भारद्वाजं गुरोः सुतम्॥<br><br>574: भीमसेनभयाद्यत्र दैवेनाभिप्रचोदितः। अपाण्डवायेति रुषा द्रौणिरस्त्रमवासृजत्॥<br><br>575: मैवमित्यब्रवीत्कृष्णः शमयंस्तस्य तद्वचः। यत्रास्त्रमस्त्रेण च तच्छमयामास फाल्गुनः॥<br><br>576: द्रौणेश्च द्रोहबुद्धित्वं वीक्ष्य पापात्मनस्तदा। द्रौणिद्वैपायनादीनां शापाश्चान्योन्यकारिताः॥<br><br>577: मणिं तथा समादाय द्रोणपुत्रान्महारथात्। पाण्डवाः प्रददुहृष्टा द्रौपद्यै जितकाशिनः॥<br><br>578: एतद्वैदशमं पर्व सौप्तिकं समुदाहृतम्। अष्टादशास्मिन्नध्यायाः पर्वण्युक्ता महात्मना॥<br><br>579: श्लोकानां कथितान्यत्र शतान्यष्टौ प्रसंख्यया। श्लोकाश्च सप्ततिः प्रोक्ता मुनिना ब्रह्मवादिना॥<br><br>580: सौप्तिकैषीके संबद्ध पर्वण्युत्तमतेजसी। अत ऊर्ध्वमिदं प्राहुः स्त्रीपर्व करुणोदयम्॥<br><br>581: पुत्रशोकाभिसंतप्तः प्रज्ञाचक्षुर्नराधिपः। कृष्णोपनीतां यत्रासावायसी प्रतिमां दृढाम्॥<br><br>582: भीमसेनद्रोहबुद्धिधृतराष्ट्रो बभञ्ज ह। तथा शोकाभितप्तस्य धृतराष्ट्रस्य धीमतः॥<br><br>583: संसारगहनं बुद्ध्या हेतुभिर्मोक्षदर्शनैः। विदुरेण च यत्रास्य राज्ञ आश्वासनं कृतम्॥<br><br>584: धृतराष्ट्रस्य चात्रैव कौरवायोधनं तथा। सान्तःपुरस्य गमनं शोकार्तस्य प्रकीर्तितम्॥<br><br>585: विलापो वीर पत्नीनां यत्रातिकरुणः स्मृतः। क्रोधावेशः प्रमोहश्च गान्धारीधृतराष्ट्रयोः॥<br><br>586: यत्र तान् क्षत्रियाः शूरान्संग्रामेष्वनिवर्तिनः। पुत्रान् भ्रातॄन् पितंश्चैव ददृशुनिहतान् रणे॥<br><br>587: पुत्रपौत्रवधार्तायस्तथात्रैव प्रकीर्तिता। गान्धार्याश्चापि कृष्णेन क्रोधोपशमनक्रिया॥<br><br>588: यत्र राजा महाप्राज्ञः सर्वधर्मभृतां वरः। राज्ञां तानि शरीराणि दाहयामास शास्त्रतः॥<br><br>589: तोयकर्माणि चारब्धे राज्ञामुदकदानिके। गूढोत्पन्नस्य चाख्यानं कर्णस्य पृथयात्मनः॥<br><br>590: सुतस्यैतदिह प्रोक्तं व्यासेन परमर्षिणा। एतदेकादशं पर्व शोकवैक्लव्यकारणम्॥<br><br>591: प्रणीतं सज्जनमनो वैक्लव्याश्रुप्रवर्तकम्। सप्तविंशतिरध्यायाः पर्वण्यस्मिप्रकीर्तिताः॥<br><br>592: श्लोकसप्तशती चापि पञ्चसप्ततिसंयुता। संख्यया भारताख्यानमुक्तं व्यासेन धीमता॥<br><br>593: अतः परं शान्तिपर्व द्वादशं बुद्धिवर्धनम्। यत्र निर्वेदमापन्नो धर्मराजो युधिष्ठिरः॥<br><br>594: घातयित्वा पितॄन् भ्रातॄन् पुत्रान् संबन्धिमातुलान्। शान्तिपर्वणि धर्माश्च व्याख्याताः शारतल्पिकाः॥<br><br>595: राजभिर्वेदितव्यास्ते सम्यग्ज्ञानबुभुत्सुभिः। आपद्धर्माश्च तत्रैव कालहेतुप्रदर्शिनः॥<br><br>596: यान्बुध्वा पुरुषः सम्यक्सर्वज्ञत्वमवाप्नुयात्। मोक्षधर्माश्च कथिता विचित्रा बहुविस्तराः॥<br><br>597: द्वादशं पर्व निर्दिष्टमेतत्प्राज्ञजनप्रियम्। अत्र पर्वणि विज्ञेयमध्यायानां शतत्रयम्॥<br><br>598: त्रिंशच्चैव तथाध्याया नव चैव तपोधनाः। चतुर्दश सहस्राणि तथा सप्त शतानिच॥<br><br>599: सप्त श्लोकास्तथैवात्र पञ्चविंशतिसंख्यया। अत ऊर्ध्वं च विज्ञेयमनुशासनमुत्तमम्॥<br><br>600: यत्र प्रकृतिमापन्नः श्रुत्वा धर्मविनिश्चयम्। भीष्माद्भागीरथीपुत्रात्कुरुराजो युधिष्ठिरः॥<br><br>601: व्यवहारोऽत्र कात्स्येन धर्मार्थीयः प्रकीर्तितः। विविधानां च दानानां फलयोगाः प्रकीर्तिताः॥<br><br>602: तथा पात्रविशेषाश्च दानानां च परो विधिः। आचारविधियोगश्च सत्यस्य च परागतिः॥<br><br>603: महाभाग्यं गवां चैव ब्राह्मणानां तथैव च। रहस्यं चैव धर्माणां देशकालोपसंहितम्॥<br><br>604: एतत्सुबहुवृत्तांतमुत्तमं चानुशासनम्। भीष्यस्यात्रैव संप्राप्तिः स्वर्गस्य परिकीर्तिता॥<br><br>605: एतत्त्रयोदशं पर्व धर्मनिश्चयकारकम्। अध्यायानां शतं त्वत्र षट्चत्वारिंशदेव तु॥<br><br>606: श्लोकानां तु सहस्राणि प्रोक्तान्यष्टौ प्रसंख्यया। ततोऽश्वमेधिकं नाम पर्व प्रोक्तं चतुर्दशम्॥<br><br>607: तत्संवर्तमरुत्तीयं यत्राख्यानमनुत्तमम्। सुवर्णकोशसंप्राप्तिर्जन्म चोक्तं परीक्षितः॥<br><br>608: दग्धस्यास्त्राग्निना पूर्वं कृष्णात् संजीवनं पुनः। चर्यायां हयमुत्सृष्टं पाण्डवस्यानुगच्छतः॥<br><br>609: तत्र तत्र च युद्धानि राजपुत्रैरमर्षणैः। चित्राङ्गदाया: पुत्रेण पुत्रिकाया धनंजयः॥<br><br>610: संग्रामे बभ्रुवाहेन संशयं चात्र दर्शितः। अश्वमेधे महायज्ञे नकुलाख्यानमेव च॥<br><br>611: इत्याश्वमेधिकं पर्व प्रोक्तमेतन्महाद्भुतम्। अध्यायानां शतं चैव त्रयोऽध्यायाश्च क्रीर्तिताः॥<br><br>612: त्रीणि श्लोकसहस्राणि तावन्त्येव शतानि च। विंशतिश्च तथा श्लोकाः संख्यातास्तत्त्वदर्शिना। । ततस्त्वाश्रमवासाख्यं पर्व पञ्चदशं स्मृतम्। यत्र राज्यं समुत्सृज्य गान्धार्या सहितो नृपः॥<br><br>613: धृतराष्ट्रोश्रमपदं विदुश्च जगाम ह। यं दृष्ट्वा प्रस्थितं साध्वी पृथाप्यनुययौ तदा॥<br><br>614: पुत्रराज्यं परित्यज्य गुरुश्रुश्रूषणे रता। यत्र राजा हतान्पुत्रान्यौत्रानन्यांश्च पार्थिवान्॥<br><br>615: लोकान्तरगतान्वीरानपश्यत्पुनरागतान्। ऋषेः प्रसादात्कृष्णस्य दृष्ट्वाश्चर्यमनुत्तमम्॥<br><br>616: त्यक्त्वा शोकं सदारश्च सिद्धि परमिकां गतः। यत्र धर्मं समाश्रित्य विदुरः सुगतिं गतः॥<br><br>617: संजयश्च सहामात्यो विद्वान्गावल्गणिर्वशी। ददर्श नारदं यत्र धर्मराजो युधिष्ठिरः॥<br><br>618: नारदाच्चैव शुश्राव वृष्णीनां कदनं महत्। एतदाश्रमवासाख्यं पर्वोक्तं महदद्भुतम्॥<br><br>619: द्विचत्वारिंशदध्यायाः पर्वैतदभिसंख्यया। सहस्रमेकं श्लोकानां पञ्च श्लोकशतानि च॥<br><br>620: घडेव च तथा श्लोकाः संख्यातास्तत्त्वदर्शिना। अतः परं निबोधेदं मौसलं पर्व दारुणम्॥<br><br>621: यत्र ते पुरुषव्याघ्राः शस्त्रस्पर्शहता युधि। ब्रह्मदण्डविनिष्पिष्टाः समीपे लवणाम्भसः॥<br><br>622: आपाने पानकलिता दैवेनाभिप्रचोदिताः। एरकारूपिभिर्वर्जेनिजरितरेतरम्॥<br><br>623: यत्र सर्वक्षयं कृत्वा तावुभौ रामकेशवौ। नातिचक्रामतुः कालं प्राप्तं सर्वहरं महत्॥<br><br>624: यत्रार्जुनो द्वारवतीमेत्य वृष्णिविनाकृताम्। दृष्ट्वा विषादमगमत्परां चार्तिं नरर्षभः॥<br><br>625: स संस्कृत्य नरश्रेष्ठं मातुलं शौरिमात्मनः। ददर्श यदुवीराणामापाने वैशसं महत्॥<br><br>626: शरीरं वासुदेवस्य रामस्य च महात्मनः। संस्कारं लम्भयामास वृष्णीनां च प्रधानतः॥<br><br>627: स वृद्धबालमादाय द्वारवत्यास्ततो जनम्। ददर्शापदि कष्टायां गाण्डीवस्य पराभवम्॥<br><br>628: सर्वेषां चैव दिव्यानामस्तत्राणामप्रसन्नताम्। नाशं वृष्णिकलत्राणां प्रभावानामनित्यताम्॥<br><br>629: दृष्ट्वा निर्वेदमापन्नो व्यासवाक्यप्रचोदितः। धर्मराजं समासाद्य संन्यासं समरोचयत्॥<br><br>630: इत्येतन्मौसलं पर्व षोडशं परिकीर्तितम्। अध्यायाष्टौ समाख्याताः श्लोकानां च शतत्रयम्। । श्लोकानां विंशतिश्चैव संख्याता तत्त्वदर्शिना। महाप्रस्थानिकं तस्मादूर्ध्वं सप्तदशं स्मृतम्॥<br><br>631: यत्र राज्यं परित्यज्य पाण्डवाः पुरुषर्षभाः। द्रौपद्या सहिता देव्या महाप्रस्थानमास्थिताः॥<br><br>632: यत्र तेऽग्नि ददृशिरे लौहित्यं प्राप्य सागरम्। यत्राग्निना चोदितश्च पार्थस्तस्मै महात्मने॥<br><br>633: ददौ संपूज्य तद्दिव्यं गाण्डीवं धनुरुत्तमम्। यत्र भ्रातृन्निपतितान् द्रौपदी च युधिष्ठिरः॥<br><br>634: दृष्ट्वा हित्वा जगामैव सर्वाननवलोकयन्। एतत्सप्तदशं पर्व महाप्रस्थानिकं स्मृतम्॥<br><br>635: यत्राध्यायास्त्रयः प्रोक्ताः श्लोकानां च शतत्रयम्। विंशतिश्च तथा श्लोकाः संख्यातास्तत्त्वदर्शिना॥<br><br>636: ३६७। स्वर्गपर्व ततो ज्ञेयं दिव्यं यत्तदमानुषम्। प्राप्तं दैवस्थं स्वर्गान्नेष्टवान्यत्र धर्मराट्॥<br><br>637: आरोढुं सुमहाप्राज्ञ आनृशंस्याच्छुना विना। तामस्या विचला ज्ञात्वा स्थिति धर्मे महात्मनः॥<br><br>638: श्वरूपं यत्र तत्त्यक्त्वा धर्मेणासौ समन्वितः। स्वर्ग प्राप्तः स च तथा यातना विपुला भृशम्॥<br><br>639: देवदूतेन नरकं यत्र व्याजेन दर्शितम्। शुश्राव यत्र धर्मात्मा भ्रातृणां करुणा गिरः॥<br><br>640: निदेशे वर्तमानानां देशे तत्रैव वर्तताम्। अनुदर्शितश्च धर्मेण देवराज्ञा च पाण्डवः॥<br><br>641: आप्लुत्याकाशगङ्गायां देहं त्यक्त्वा स मानुषम्। स्वधर्मनिर्जितं स्थानं स्वर्गे प्राप्य स धर्मराट्॥<br><br>642: मुमुदे पूजितः सर्वैः सेन्द्रैः सुरगणैः सह। एतदष्टादशं पर्व प्रोक्तं व्यासेन धीमता॥<br><br>643: अध्यायाः पञ्च संख्याताः पर्वण्यस्मिन्महात्मना। श्लोकानां द्वे शते चैव प्रसंख्याते तपोधनाः॥<br><br>644: नव श्लोकास्तथैवान्ये संख्याताः परमर्षिणा। अष्टादशैवमेतानि पर्वाण्येतान्यशेषतः॥<br><br>645: खिलेषु हरिवंशश्च भविष्यं च प्रकीर्तितम्। दश श्लोकसहस्राणि विंशच्छ्लोकशतानि च॥<br><br>646: खिलेषु हरिवंशे च संख्यातानि महर्षिणा। एतत्सर्वं समाख्यातं भारते पर्वसंग्रहः॥<br><br>647: अष्टादश समाजग्मुरक्षौहिण्यो युयुत्सया। तन्महादारुणं युद्धमहान्यष्टादशाभवत्॥<br><br>648: यो विद्याच्चतुरो वेदान् साङ्गोपनिषदो द्विजः। न चाख्यानमिदं विद्यान्नैव स स्याद्विचक्षणः॥<br><br>649: अर्थशास्त्रमिदं प्रोक्तं धर्मशास्त्रमिदं महत्। कामशास्त्रमिदं प्रोक्तं व्यासेनामितबुद्धिना॥<br><br>650: श्रुत्वा त्विदमुपाख्यानं श्राव्यमन्यन्न रोचते। पुंस्कोकिलगिरं श्रुत्वा रूक्षा ध्वांक्षस्य वागिव॥<br><br>651: इतिहासोत्तमादस्माज्जायन्ते कविबुद्धयः। पञ्चभ्य इव भूतेभ्यो लोकसंविधयस्त्रयः॥<br><br>652: अस्याख्यानस्य विषये पुराणं वर्तते द्विजाः। अन्तरिक्षस्य विषये प्रजा इव चतुर्विधाः॥<br><br>653: क्रियागुणानां सर्वेषामिदमाख्यानमाश्रयः। इन्द्रियाणां समस्तानां चित्रा इव मनःक्रियाः॥<br><br>654: अनाश्रित्यैतदाख्यानं कथा भुवि न विद्यते। आहारमनपाश्रित्य शरीरस्येव धारणम्॥<br><br>655: इदं कविवरैः सर्वैराख्यानमुपजीव्यते। उदयप्रेप्सुभिर्भूत्यैरभिजात इवेश्वरः॥<br><br>656: अस्य काव्यस्य कवयो न समर्था विशेषणे। साधोरिव गृहस्थस्य शेषास्त्रय इवाश्रमाः॥<br><br>657: धर्मे मतिर्भवतु वः सततोत्थितानां स ह्येक एव परलोकगतस्य बन्धुः। अर्थाः स्त्रियश्च निपुणैरपि सेव्यमाना नैवाप्तभावमुपयान्ति न च स्थिरत्वम्॥<br><br>658: द्वैपायनौष्ठपुटनिःसृतमप्रमेयं पुण्यं पवित्रमथ पापहरं शिवं च। यो भारतं समधिगच्छति वाच्यमानं किं तस्य पुष्करजलैरभिषेचनेन॥<br><br>659: यदह्नात् कुरुते पापं ब्राह्मणस्त्विन्द्रियैश्चरन्। महाभारतमाख्याय सन्ध्यां मुच्यति पश्चिमाम्॥<br><br>660: यद्रात्रौ कुरुते पापं कर्मणा मनसा गिरा। महाभारतमाख्याय पूर्व सन्ध्यां प्रमुच्यते॥<br><br>661: यो गोशतं कनकशृङ्गमयं ददाति विप्राय वेदविदुषे च बहुश्रुताय। पुण्यां च भारतकथां शृणुयाच्च नित्यं तुल्यं फलं भवति तस्य च तस्य चैव। । ३९३। आख्यानं तदिदमनुत्तमं महार्थं विज्ञेयं महदिह पर्वसंग्रहेण। श्रुत्वादौ भवति नृणां सुखावगाहं विस्तीर्णं लवणजलं यथा प्लवेन॥<br><br>662: सौतिरुवाच जनमेजयः पारिक्षितः सह भ्रातृभिः भ्रातृभिः कुरुक्षेत्रे दीर्घसत्रमुपास्ते। तस्य भ्रातरस्त्रयः श्रुतसेन। उग्रसेनो भीमसेन इति। तेषु तत्सत्रमुपासीनेष्वागच्छत्सारमेयः॥<br><br>663: जनमेजयस्य भ्रातृभिरभिहतो भ्रातृभिरभिहतो रोरूयमाणो मातुः समीपमुपागच्छत्॥<br><br>664: पुत्रदुःखार्ता तं माता रोरूयमाणमुवाच 'किं रोदिषि, केनास्यभिहत' इति॥<br><br>665: प्रत्युवाच-'जनमेजयस्य भ्रातृभिरभिहतोऽस्मि' इति॥<br><br>666: तं माता प्रत्युवाच-'व्यक्तं त्वया तत्रापराद्धम्, येनास्यभिहतः' इति॥<br><br>667: स तां पुनरुवाच 'नापराध्यामि, किंचिन्नावेक्षे, हवींषि नावलिह' इति॥<br><br>668: तच्छ्रुत्वा माता सरमा तत्सत्रमुपागच्छत्, यत्र स जनमेजयः सह भ्रातृभिर्दीर्घसत्रमुपास्ते॥<br><br>669: तया क्रुद्धया तत्रोक्त 'अयं मे पुत्रो न किंचिदपराध्यति, नावेक्षते, हवींषि, नावलेढि, किमर्थमभिहतः' इति॥<br><br>670: न किंचिदुक्तवन्तस्ते सा तानुवाच 'यस्मादयमभिहतो ऽनपकारी, तस्माददृष्टं त्वां भयमागमिष्यति' इति। ॥<br><br>671: जनमेजय एवमुक्तो देवशुन्या सरमया भृशं संभ्रान्तो विषण्णश्चासीत्॥<br><br>672: तस्मिन्सत्रे समाप्ते हास्तिनपुरं प्रत्येत्य पुरोहितमनुरूपमन्विष्यमाणः परं यत्नमकरोद्यो मे पापकृत्यां शमयेदिति॥<br><br>673: स कदाचिन्मृगयां गतः पारिक्षितो जनमेजयः कस्मिंश्चित्स्वविषय आश्रममपश्यत्॥<br><br>674: तत्र कश्चिद्ऋषिरासाञ्चक्रे श्रुतश्रवा नाम। तपस्यभिरतः पुत्र आस्ते सोमश्रवा नाम॥<br><br>675: तस्य तं पुत्रमभिगम्य जनमेजयः पारिक्षितः पौरोहित्याय ववे॥<br><br>676: स नमस्कृत्य तमृषिमुवाच-'भगवन्यं तव पुत्रो मम पुरोहितोऽस्तु' इति॥<br><br>677: स एवमुक्तः प्रत्युवाच जनमेजयम् 'भो जनमेजय, पुत्रोऽयं मम सर्म्या जातो महातपस्वी स्वाध्यायसंपन्नो मत्तपोवीर्यसंभृतो मच्छुक्रं पीतवत्यास्तस्याः कुक्षौ जातः॥<br><br>678: समर्थोऽयं भवतः सर्वाः पापकृत्याः शमयितुमन्तरेण महादेवकृत्याम्॥<br><br>679: अस्य त्वेकमुपांशुव्रतं यदेनं कश्चिद् ब्राह्मण: कंचिदर्थमभियाचेत्तं तस्मै दद्यादयम् यद्येतदुत्सहसे ततो नयस्वैनम्' इति॥<br><br>680: तेनैवमुक्तो जनमेजयस्तं प्रत्युवाच-'भगवंस्तत् तथा भविष्यति ॥<br><br>681: स तं पुरोहितमुपादायोपावृत्तो भ्रातूनुवाच-'मयाऽयं वृत उपाध्याय यदयं ब्रूयात्तत् कार्यमविचारयद्भिर्भवद्भिः' इति। तेनैवमुक्ता भ्रातरस्तस्य तथा चक्रुः स तथा भ्रातृन् संदिश्य तक्षशिलां प्रत्यभिप्रतस्थे तं च देशं वशे स्थापयामास॥<br><br>682: एतस्मिन्नन्तरे कश्चिद् ऋषिौम्यो नामायोदः। तस्य शिष्यास्त्रयो बभूवुः॥<br><br>683: उपमन्युरारुणिर्वेदश्चेति स एकं शिष्यमारुणिं पाञ्चाल्यं प्रेषयामास 'गच्छ, केदारखण्डं बधान' इति॥<br><br>684: स उपाध्यायेन संदिष्ट आरुणिः पाञ्चाल्यस्तत्र गत्वा तम्, केदारखण्डं बर्द्ध नाशकत्। क्लिश्यमानोऽपश्यदुपायम् भवत्वेवं करिष्यामि॥<br><br>685: स तत्र संविवेश केदारखण्डे। शयाने च तथा तस्मिंस्तदुदकं तस्थौ॥<br><br>686: ततः कदाचिदुपाध्याय आपोदो धौम्यः शिष्यानपृच्छत् 'क्व आरुणिः पाञ्चाल्यो गतः' इति॥<br><br>687: ते तं प्रत्यूचुः ‘भगवंस्त्वयैव प्रेषितः' गच्छ केदारखण्डं बधान इति। स एवमुक्तस्तान् शिष्यान् प्रत्युवाच'तस्मात्तत्र सर्वे गच्छामो यत्र स गतः' इति। ॥<br><br>688: स तत्र गत्वा तस्याहानाय शब्दं चकार-'भो आरुणे, पाञ्चाल्य, क्वासि वत्स, एहि, इति॥<br><br>689: स तच्छ्रुत्वा आरुणिरुपाध्यायवाक्यं तस्मात् केदारखण्डात् सहसोत्याय तमुपाध्यायमुपतस्थे॥<br><br>690: प्रोवाच चैनम् 'अयमस्मि, अत्र केदारखण्डे निःसरमाणमुदकमवारणीयं संरोद्धं संविष्टः, भगवच्छब्दं श्रुत्वैव, सहसा विदार्य केदारखण्डम्, भवन्तमुपस्थितः। तदभिवादये भगवन्तम्, आज्ञापयतु भवान् कमर्थं करवाणि इति॥<br><br>691: २९-३०॥<br><br>692: स एवमुक्त उपाध्यायः प्रत्युवाच 'यस्माद्भवान् केदारखण्डं विदार्योत्थितः, तस्मादुद्दालक एव नाम्ना भवान् भविष्यति इत्युपाध्यायेनानुगृहीतः॥<br><br>693: 'यस्माच्च त्वया मद्वचनमनुष्ठितम्, तस्माच्छ्रेयो ऽवाप्स्यसि। सर्वे च ते वेदाः प्रतिभास्यन्ति, सर्वाणि च धर्मशास्त्राणि' इति॥<br><br>694: स एवमुक्त उपाध्यायेनेष्टं देशं जगाम। अथापर: शिष्योऽस्यैवापोदस्य धौम्यस्योपमन्युर्नाम॥<br><br>695: तं चोपाध्यायः प्रेषयामास-'वत्सोपमन्यो! गा रक्षस्व' इति॥<br><br>696: स उपाध्यायवचनादरक्षद्गाः। स चाहनि गा रक्षित्वा दिवसक्षये गुरुगृहमागम्योपाध्यायस्याग्रतः स्थित्वा नमश्चक्रे॥<br><br>697: तमुपाध्यायः पीवानमपश्यदुवाच चैनं 'वत्सोपमन्यो केन! वृत्तिं कल्पयसि, पीवानसि दृढम् इति॥<br><br>698: स उपाध्यायं प्रत्युवाच-'भो भैक्ष्येण वृत्तिं कल्पयामि' इति॥<br><br>699: तमुपाध्यायः 'मय्यनिवेद्य भैक्ष्य नोपयोक्तव्यम्' इति। स तथेत्युक्तो भैक्ष्यं चरित्वोपाध्यायाय न्यवेदयत्॥<br><br>700: स तस्मादुपाध्यायःसर्वमेव भैक्ष्यमगृह्णात्। स तथेत्युक्तः पुनररक्षद्गाः। अहनि रक्षित्वा निशामुखे गुरुकुलमागम्य गुरोरग्रत:स्थित्वा नमश्चक्रे॥<br><br>701: तमुपाध्यायस्तथापि पीवानमेव दृष्ट्वोवाच'वत्सोपमन्यो! सर्वमशेषतस्ते भैक्ष्यं गृह्णामि। केनेदानीं वृत्तिं कल्पयसि' इति॥<br><br>702: 'भगवते निवेद्य पूर्वमपरं चरामि। तेन वृत्तिं कल्पयामि' इति॥<br><br>703: तमुपाध्यायः प्रत्युवाच 'नैषा न्याय्या 'नैषा न्याय्या गुरुवृत्तिः अन्येषामपि भैक्ष्योपजीविनां वृत्त्युपरोधं करोषि, इत्येवं वर्तमानो लुब्धोऽसि' इति॥<br><br>704: स तथेत्त्युक्त्वा गा अरक्षत्। रक्षित्वा पुनरुपाध्यायगृहमागम्योपाध्यायस्याग्रतः स्थित्वा नमश्चक्रे॥<br><br>705: तमुपाध्यायस्तथापि पीवानमेव दृष्ट्वा पुनरुवाच-'वत्सोपमन्यो! अहं ते सर्वं भक्ष्यं गृह्णामि न चान्यच्चरसि। पीवानसि भृशम् केन वृत्तिं कल्पयसि' इति॥<br><br>706: स एवमुक्तस्तमुपाध्यायं प्रत्युवाच-'भो एतासां गवां पयसा वृत्ति कल्पयामि' इति। तमुवाचोपाध्यायः 'नैतन्याय्यं पय उपयोक्तुम्। भवतो मया नाभ्यनुज्ञात' इति॥<br><br>707: स तथेति प्रतिज्ञाय गा रक्षित्वा पुनरुपाध्यायगृहमेत्य गुरोरग्रत: स्थित्वा नमश्चक्रे॥<br><br>708: तमुपाध्याय: पीवानमेव दृष्टोवाच 'वत्सोपमन्यो भैक्ष्य नाश्नासि, न चान्यच्चरसि, पयो न पीबसि, पीवानसि भृशम् केनेदानी वृत्ति कल्पयसि' इति॥<br><br>709: स एवमुक्त उपाध्यायं प्रत्युवाच-'भोः फेनं पिबामि यमिमे वत्सा मातृणां स्तनात्पिबन्त उद्गिरन्ति॥<br><br>710: तमुपाध्यायः प्रत्युवाच ‘एते त्वदनुकम्पया गुणवन्तो वत्साः प्रभूततरं फेनमुद्गिरन्ति। तदेषामपि तदेषामपि वत्सानां वृत्त्युपरोधं करोष्येवं वर्तमानः। फेनमपि भवान्न पातुमर्हति' इति। स तथेति प्रतिश्रुत्य पुनररक्षद्गाः॥<br><br>711: तथा प्रतिषिद्धो भैक्ष्यं नाश्नाति न चान्यच्चरति पयो न पिबति। फेनं नोपयुङ्क्ते स कदा चिदरण्ये क्षुधार्तोऽर्कपत्राण्यभक्षयत्॥<br><br>712: तैरर्कपत्रैक्षितैः क्षारतिक्तकटुरूक्षैस्तीक्ष्णविपाकैश्चक्षुष्युपहतोऽन्धो बभूव। ततः सोऽन्धोऽपि चङ्कम्यमाण: कूपे पपात॥<br><br>713: अथ तस्मिन्ननागच्छति, सूर्ये चास्ताचलावलम्बिनि उपाध्यायः शिष्यानवोचत्-'नायात्युपमन्युः। ' ते ऊचु 'वनं गतो गा रक्षितुम्' इति॥<br><br>714: तानाह उपाध्याय:-'मयोपमन्युः सर्वतः प्रतिषिद्धः स नियतं कुपितस्ततो नागच्छति चिरं ततोऽन्वेष्यः' इत्येवमुक्त्वा शिष्यैः सार्धमरण्यं गत्वा तस्याह्वानाय शब्दं चकार-'भो उपमन्यो! क्वासि वत्स! एहि' इति॥<br><br>715: स उपाध्यायवचनं श्रुत्वा प्रत्युवाचोच्चैः-'अयमस्मिन् कूपे पतितोऽहम्' इति। तमुपाध्यायः प्रत्युवाच-'कथं त्वमस्मिन् कूपे पतितः' इति॥<br><br>716: स उपाध्यायं प्रत्युवाच-'अर्कपत्राणि भक्षयित्वाऽन्धीभूतोऽस्मि। अतः कूपे पत्तितः' इति॥<br><br>717: तमुपाध्यायः प्रत्युवाच-'अश्विनौ स्तुहि। तौ देवभिषजौ त्वां चक्षुष्मन्तं कर्तारौ' इति। स एवमुक्त उपाध्यायेनोपमन्युरश्विनौ स्तोतुमुपचक्रमे देवावश्विनौ वाग्भिधंग्भिः॥<br><br>718: प्रपूर्वगौ पूर्वजौ चित्रभानू गिरा वाऽऽशंसामि तपसा ह्यनन्तौ। वधिक्षिपन्तौ भुवनानि विश्वा॥<br><br>719: हिरण्मयौ शकुनी साम्परायौ नासत्यदस्त्रौ सुनसौ वै जयन्तौ। वधिव्ययन्तावसितं विवस्वतः॥<br><br>720: ममुञ्चतामश्विनौ सौभगाय। तावत् सुवृत्तावनमन्त मायया वसत्तमा गा अरुणा उदावहन्॥<br><br>721: षष्टिश्च गावस्त्रिशताश्च धेनव एकं वत्सं सुवते तं दुहन्ति। स्तावश्विनौ दुहतो धर्ममुक्थ्यम्॥<br><br>722: एकां नाभिं सप्तशता अराः श्रिताः प्रधिष्वन्या विंशतिरर्पिता अराः। अनेमि चक्रं परिवर्ततेऽजरं मायाऽश्विनौ समनक्ति चर्षणी॥<br><br>723: एकं चक्रं वर्तते द्वादशारं घण्णाभिमेकाक्षमृतस्य धारणम्। स्तावश्विनौ मुञ्चतं मा विषीदतम्॥<br><br>724: अश्विनाविन्दुममृतं वृत्तभूयौ तिरोधत्तामश्विनौ दासपत्नी। हित्वा गिरिमश्विनौ गा मुदा चरन्तौ तवृष्टिमह्ना प्रस्थितौ बलस्य॥<br><br>725: युवां दिशो जनयथो दशाये समानं मूर्ध्नि रथयानं वियन्ति। तासां यातमृषयोऽनुप्रयान्ति देवा मनुष्याः क्षितिमाचरन्ति॥<br><br>726: युवां वर्णान् विकुस्थो विश्वरूपां स्तेऽधिक्षियन्ते भुवनानि विश्वा। ते भानवोऽप्यनुसृताश्चरन्ति देवा मनुष्याः क्षितिमाचरन्ति॥<br><br>727: तौ नासत्यावश्विनौ वां महेऽहं स्रजं च यां विभृथः पुष्करस्य। तौ नासत्यावमृतावृतावृधावृते देवास्तत् प्रपदे न सूते॥<br><br>728: मुखेन गर्भं लभेतां युवानी गतासुरेतत् प्रपदेन सूते। स्तावश्विनौ मुञ्चथो जीवसे गाः॥<br><br>729: स्तोतुं न शक्नोमि गुणैर्भवन्तौ चक्षुर्विहीनः पथि संप्रमोहः। दुर्गेऽहमस्मिन् पतितोऽस्मि कूपे युवां शरण्यौ शरणं प्रपद्ये॥<br><br>730: इत्येवं तेनाभिष्टुतावश्विनावाजग्मतुराहतुश्चैनम्-'प्रीतौ स्वः, एष तेऽपूपः, अशानैनम्' इति॥<br><br>731: स एवमुक्तः प्रत्युवाच-'नानृतमूचतुर्भगवन्तौ न त्वहमेतमपूपमुपयोक्तुमुत्सहे गुरवेऽनिवेद्य' इति॥<br><br>732: ततस्तमश्विनावूचतुः 'आवाभ्यां पुरस्ताद्भवत उपाध्यायेनैवमेवाभिष्टुताभ्यामपूपो दत्तः, उपयुक्तः स तेनानिवेद्य गुरवे। त्वमपि तथैव कुरुष्व यथा कृतमुपाध्यायेन' इति॥<br><br>733: एवमुक्तः प्रत्युवाच-'एतत् प्रत्यनुनये भवन्तावश्विनौ, नोत्सहेऽहमनिवेद्य गुरवेऽपूपमुपयोक्तुम्' इति॥<br><br>734: तमश्विनावाहतु:-'प्रीतौ स्वस्तवानया गुरुभक्त्या उपाध्यायस्य ते कार्णायसा दन्ता भवतोऽपि हिरण्मया भविष्यन्ति, चक्षुष्मांश्च भविष्यसीति, श्रेयश्चावाप्स्यसि इति॥<br><br>735: एवमुक्तोऽश्विभ्यां लब्धचक्षुरुपाध्यायसकाशमागम्याभ्यवादयत्॥<br><br>736: आचचक्षे च स चास्य प्रीतिमान् बभूव। । आह चैनम् 'यथाऽश्विनावाहतुस्तथा त्वं श्रेयोऽवाप्स्यसि॥<br><br>737: सर्वे च ते वेदाः प्रतिभास्यन्ति, सर्वाणि च धर्मशास्त्राणि, इति। एषा तस्यापि परीक्षोपमन्योः॥<br><br>738: अथापरः शिष्यस्तस्यैवायोदस्य धौम्यस्य वेदो नाम। तमुपाध्यायः समादिदेश-'वत्स, वेद इहास्यतां तावन्मम गृहे कञ्चित् कालम्। शुश्रूषुणा च भवितव्यम्। श्रेयस्ते भविष्यति' इति॥<br><br>739: स तथेत्युक्त्वा गुरुकुले दीर्घकालं गुरुशुश्रूषणपरोऽवसत्-गौरिव नित्यं गुरुणा धूर्षु नियोज्यमानः शीतोष्णक्षुत्तृष्णादुःखसहः सर्वत्राप्रतिकूलः। तस्य महताकालेन गुरुः परितोषं जगाम॥<br><br>740: तत्परितोषाच्च श्रेयः सर्वज्ञतां चावाप। एषा तस्यापि परीक्षा वेदस्य॥<br><br>741: स उपाध्यायेनानुज्ञातः समावृत्तस्तस्माद्गुरुकुलवासाद् गृहाश्रमं प्रत्यपद्यत। तस्यापि स्वगृहे वसतस्त्रयः शिष्याः बभूवुः। स शिष्यान्नकिंचिदुवाच कर्म वा क्रियता गुरुशुश्रूषा चेति। दुःखाभिज्ञो हि गुरुकुलवासस्य शिष्यान् परिक्लेशेन योजयितुं नेयेष॥<br><br>742: अथ कस्मिंश्चित् काले वेदं ब्राह्मणं जनमेजयः पौष्यश्च क्षत्रियावुपेत्य वरयित्वोपाध्यायं चक्रतुः॥<br><br>743: स कदाचिद्याज्यकार्येणाभिप्रस्थित उत्तङ्कनामानं शिष्यं नियोजयामास॥<br><br>744: 'भो यत् किंचिदस्मद्गृहे परिहीयते, तदिच्छाम्यहमपरिहीयमानं भवता क्रियमाणम्' इति। स एवं प्रतिसंदिश्योत्तवं वेदः प्रवासं जगाम॥<br><br>745: अथोत्तङ्कः शुश्रूषुर्गुरुनियोगमनुतिष्ठमानो गुरुकुले वसति स्मा स तत्र वसमान उपाध्यायस्त्रीभिः सहिताभिराहूयोक्तः॥<br><br>746: 'उपाध्यायिनी ते ऋतुमती। उपाध्यायश्च प्रोषितः अस्या यथाऽयमृतुर्वन्ध्यो न भवति, तथा क्रियताम् एषा विषीदति' इति॥<br><br>747: एवमुक्तस्ताः स्त्रियःप्रत्युवाच-'न मया स्त्रीणां वचनादिदमकार्यं करणीयम्। ह्यहमुपाध्यायेन संदिष्टः-अकार्यमपि त्वया कार्यम्' इति॥<br><br>748: तस्य पुनरुपाध्याय: कालान्तरेण गृहमाजगाम तस्मात् प्रवासात्। स तु तद्वृत्तं तस्याशेषमुपलभ्य प्रीतिमानभूत्॥<br><br>749: उवाच चैनम्-'वत्सोत्तङ्क, किं ते प्रियं करवाणि' इति। धर्मतो हि शुश्रूषितोऽस्मि भवता। तेन प्रीतिः परस्परेण नौ संवृद्धा। तदनुजाने भवन्तम्, सर्वानेव कामानवाप्स्यसि, गम्यताम् इति॥<br><br>750: स एवमुक्तः प्रत्युवाच-'किं ते प्रियं करवाणि' इति, एवमाहुः॥<br><br>751: यश्चाधर्मेण वै ब्रूयाद्यश्चाधर्मेण पृच्छति। तयोरन्यतरः प्रैति विद्वेषं चाधिगच्छति॥<br><br>752: सोहमनुज्ञातो भवता इच्छामीष्टं गुर्वर्थमुपहर्तुमिति। तनेवैमुक्त उपाध्यायः प्रत्युवाच-'वत्सोत्तङ्क! उष्यतां तावत्' इति॥<br><br>753: स कदाचिदुपाध्यायमाहोत्तङ्कः-'आज्ञापयतु भवान् किं ते प्रियमुपहरामि गुर्वर्थम्' इति॥<br><br>754: तमुपाध्यायः प्रत्युवाच वत्सोत्तङ्क बहुशो मां चोदयसि गुर्वर्थमुपाहरामीति तद्गच्छैनां प्रविश्योपाध्यायिनीं पृच्छ किमुपाहरामीति॥<br><br>755: एषा यद्वीति तदुपाहरस्वेति। एवमुक्त उपाध्यायेनोपाध्यायिनीमपृच्छद्भगवत्युपाध्यायेनासम्यनुज्ञातो गृहं गंतुमिच्छामीष्टं ते गुर्वर्थमुपहृत्यानृणो गन्तुमिति॥<br><br>756: स स स तदाज्ञापयतु भवती किमुपहरामि गुर्वर्थमिति सैवमुक्तोपाध्यायिनी तमुत्तकं प्रत्युवाच। गच्छ पौष्यं प्रति राजानं कुण्डले भिक्षितुं तस्य क्षत्रियया पिनद्धे॥<br><br>757: आनयस्व चतुर्थेऽहनि पुण्यकं भविता ताभ्यामाबद्धाभ्यां शोभमाना ब्राह्मणान्यपरिवेष्टुमिच्छामि तत्संपादयस्व एवं हि कुर्वतःश्रेयो भविताऽन्यथा कुतःश्रेय इति॥<br><br>758: एवमुक्तस्तया प्रातिष्ठतोत्तङ्कः। पथि गच्छन्नपश्यदृषभमतिप्रमाणं तमधिरूढं पुरुषमतिप्रमाणमेव। स पुरुष उत्तङ्कमभ्यभाषत॥<br><br>759: भो उत्तकैतत्पुरीषमस्य ऋषभस्य भक्षयस्वेति स एवमुक्तो नैच्छत्॥<br><br>760: तमाह पुरुषो भूयो भक्षयस्वेत्तङ्क मा विचारयोपाध्यायेनापि ते भक्षितं पूर्वमिति॥<br><br>761: स एवमुक्तो बाढमित्युक्त्वा तदा तवृषभस्य मूत्रं पुरीषं च भक्षयित्वोत्तङ्कःसंभ्रमादुत्थित एवाप उपस्पृश्य प्रतस्थे॥<br><br>762: यत्र स क्षत्रियः पौष्यस्तमुपेत्यासीनमपश्यदुत्तङ्कः। स उत्तङ्कस्तमुपेत्याशीभिरभिनंद्योवाच॥<br><br>763: अर्थी भवन्तमुपागतोऽस्मीति स एनमभिवाद्योवाच। भगवन्पौष्य:खल्वहं किं करवाणीति॥<br><br>764: तमुवाचगुर्वर्थं कुण्डलयोरर्थेनाभ्यागतोऽस्मीति। ये वै ते क्षत्रियया पिनद्धे कुण्डले ते भवान्दातु-मर्हतीति॥<br><br>765: तं पौष्यः प्रविश्यान्तःपुरं क्षत्रिया याच्यतामिति। स तेनैवमुक्तः प्रविश्यान्तःपुरं क्षत्रियां नापश्यत्॥<br><br>766: स पौष्यं पुनरुवाच न युक्तं भवताऽहमनृतेनोपचरितुं न हि तेऽन्तःपुरे क्षत्रिया सन्निहिता नैनां पश्यामि॥<br><br>767: स एवमुक्तः पौष्यःक्षणमात्रं विमृश्योत्तकं प्रत्युवाच। नियतं भवानुच्छिष्टः। स्मर तावन्न हि सा क्षत्रिया उच्छिष्टेनाशुचिना शक्या द्रष्टुं। पतिव्रतात्वात्सैषा नाशुचेर्दर्शनमुपैतीति॥<br><br>768: अथैवमुक्त उत्तङ्कः स्मृत्वोवाचास्ति खलु मयोत्थितेनोपस्पृष्टं गच्छता चेति। तं पौष्यः प्रत्युवाच एष ते व्यतिक्रमो नोत्थितेनोपस्पृष्टं भवतीति शीघ्रं गच्छता चेति॥<br><br>769: अथोत्तङ्कस्तं तथेत्युक्त्वा प्राडुमुख उपविश्य सुप्रक्षालितपाणिपादवदनो निःशब्दाभिरफेनाभिरनुष्णाभिहृद्गताभिराद्भिस्त्रिः पीत्वा द्विः परिमृज्य खान्यद्भिपस्पृश्य चान्तःपुरं प्रविवेश॥<br><br>770: ततस्तां क्षत्रियामपश्यत् सा च दृष्ट्वैवोत्तत प्रत्युत्थायाभिवाद्योवाच स्वागतं ते भगवन्नाज्ञापय किं करवाणीति॥<br><br>771: स तामुवाचैते कुण्डले गुर्वर्थं मे भिक्षिते दातुमर्हसीति। सा प्रीता तेन तस्य सद्भावेन पात्रमयमनतिक्रमणीयश्चेति मत्वा ते कण्डलेऽवमुच्यास्मै प्रायच्छदाह तक्षको नागराजः सुभृशं प्रार्थयत्यप्रमत्तो नेतुमर्हसीति॥<br><br>772: स एवमुक्तस्तां क्षत्रियां प्रत्युवाच भगवति सुनिवृता भव। न मां शक्तस्तक्षको नागराजो घर्षयितुमिति॥<br><br>773: स एवमुक्त्वा तां क्षत्रियामामन्त्र्य पौष्यसकाशमागच्छत्। आह चैनं भोः पौष्य प्रीतोऽस्मीति तमुत्तकं पौष्यः प्रत्युवाच॥<br><br>774: भगवंश्चिरेण पात्रमासाद्यते भवांश्च गुणवानतिथिस्तदिच्छे श्राद्धं कर्तुं, क्रियतां क्षण इति॥<br><br>775: तमुत्तङ्कः प्रत्युवाच कृतक्षण एवास्मि शीघ्रमिच्छामि। यथोपपन्नममुपस्कृतं भवतेति तथेत्युक्त्वा यथोपपन्नेनान्नेनैनं भोजयामास॥<br><br>776: अथोत्तङ्कः सकेशं शीतमन्नं दृष्ट्वा अशुच्येतदिति मत्वा तं पौष्यमुवाच। यस्मान्मे अशुच्यन्नं ददासि तस्मादन्धो भविष्यसीति॥<br><br>777: तं पौष्यः प्रत्युवाच यस्मात्त्वमप्यदुष्टमन्नं दूषयसि तस्मात्त्वमनपत्यो भविष्यसीति तमुत्तङ्कः प्रत्युवाच॥<br><br>778: न युक्तं भवताऽन्नमशुचि दत्वा प्रतिशापं दातुं तस्मादन्नमेव प्रत्यक्षीकुरु। ततः पौष्यस्तदन्नमशुचि दृष्ट्वा तस्याशुचिभावमपरोक्षयामास॥<br><br>779: अथ तदन्नं मुक्तकेश्यां स्त्रिया यत्कृतमनुष्णं सकेशं चाशुच्येतदिति मत्वा तमृषिमुत्तकं प्रसादयामास॥<br><br>780: भगवन्नेतदज्ञानादन्नं सकेशमुपाहृतं शीतं तत्क्षामये भवन्तं न भवेयमन्ध इति तमुत्तङ्कः प्रत्युवाच॥<br><br>781: न मृषा ब्रवीमि भूत्वा त्वमन्धो न चिरादनन्धो भविष्यसीति। ममापि शापो भवता दत्तो न भवेदिति॥<br><br>782: तं पौष्यः प्रत्युवाच न चाहं शक्तः शापं प्रत्यादातुं न हि मे मन्युरधाप्युपशमं गच्छति किं चैतद्भवता न ज्ञायते तथा॥<br><br>783: नवनीतं हृदयं ब्राह्मणस्य, वाचि क्षुरो निशितस्तीक्ष्णधारः। तदुभयमेतद्विपरीतं क्षत्रियस्य वाड्नवनीतं हृदयं तीक्ष्णधारमिति॥<br><br>784: तदेवं गते न शक्तोऽहं तीक्ष्णहृदयत्वात्तं शापमन्यथा कर्तुं गम्यतामिति। तमुत्तङ्कः प्रत्युवाच। प्रत्युवाच। भवताऽहमन्नस्याशुचिभावमालक्ष्य प्रत्यनुनीतः प्राक् तेऽभिहितम्॥<br><br>785: यस्माददुष्टमन्नं दूषयसि तस्मादनपत्यो भविष्यसीति दुष्टे चान्ने नैष मम शापो भविष्यतीति॥<br><br>786: साधयामस्तावदित्युक्त्वा प्रातिष्ठतोत्तंङ्कस्ते कुण्डले गृहीत्वा। सोऽपश्यदथ पथि नग्नं क्षपणकमागच्छन्तं मुहुर्मुहुर्दृश्यमानं च॥<br><br>787: अथोत्तङ्कस्ते कुण्डले संन्यस्य भूमावुदकार्थं प्रचक्रमे। एतस्मिन्नन्तरे स क्षपणकस्त्वरमाण उपसृत्य ते कुण्डले गृहीत्वा प्राद्रवत्॥<br><br>788: तमुत्तकोऽभिसृत्य कृतोदककार्यः शुचिः प्रयतो नमो देवेभ्यो गुरुभ्यश्च कृत्वा महता जवेन तमन्वयात्॥<br><br>789: तस्य तक्षको दृढमासन्नः स तं जग्राह गृहीतमात्रः स तद्रूपं विहाय तक्षकस्वरूपं कृत्वा सहसा धरण्यां विवृतं महाबिलं प्रविवेश॥<br><br>790: प्रविश्य च नागलोकं स्वभवनमगच्छत्। अथोत्तङ्कस्तस्याः क्षत्रियाया वचः स्मृत्वा तं तक्षकमन्वगच्छत्॥<br><br>791: स तद्विलं दण्डकाष्ठेन चखान न चाशकत्। तं क्लिश्यमानमिन्द्रोऽपश्यत्स वज्रं प्रेषयामास॥<br><br>792: गच्छास्य ब्राह्मणस्य साहाय्यं कुरुष्वेति। अथ वज्रं दण्डकाष्ठमनुप्रविश्य तद्विलमदारयत्॥<br><br>793: तमुत्तोऽनुविवेश तेनैव बिलेन प्रविश्य च तं नागलोकमपर्यन्तमनेकाविधप्रासादहऱ्यावलभीनि!हशतसंकुलमुच्चावचक्रीडश्चर्यस्थानावकीर्णमपश्यत्॥<br><br>794: स तत्र नागांस्तानस्तुवदेभिः श्लोकैः य ऐरावतराजानः सर्पाः समितिशोभनाः। क्षरन्त इव जीमूताः सविद्युत्पवनेरिताः॥<br><br>795: सुरूपा बहुरूपाश्च तथा कल्माषकुण्डलाः। आदित्यवन्नाकपृष्ठे रेजुरैरावतोद्भवाः॥<br><br>796: बहूनि नागवेश्मानि गङ्गायास्तीर उत्तरे। तत्रस्थानपि संस्तौमि महतः पन्नगानहम्॥<br><br>797: इच्छेत्कोऽर्षांशुसेनायां चर्तुमैरावतं विना। शतान्यशीतिरष्टौ च सहस्राणि च विंशतिः॥<br><br>798: सर्पाणां प्रग्रहा यन्ति धृतराष्ट्रो यदैजति। ये चैनमुपसर्पन्ति ये च दूरपथं गताः। अहमैरावतज्येष्ठभ्रातृभ्योऽकरवं नम:॥<br><br>799: यस्य वासः कुरुक्षेत्रे खाण्डवे कुरुक्षेत्रे खाण्डवे चाभवत्पुरा। तं नागराजमस्तौषं कुण्डलार्थाय तक्षकम्॥<br><br>800: तक्षकश्चाश्वसेनश्च नित्यं सहचरावुभौ। कुरुक्षेत्रं च वसतां नदीमिक्षुमतीमनु॥<br><br>801: जघन्यजस्तक्षकश्च श्रुतसेनेति यः सुतः। अवसद्यो महद्युम्नि प्रार्थयन्नाममुख्यताम्॥<br><br>802: करवाणि सदा चाहं नमस्तस्मै महात्मने। एवं स्तुत्वा स विप्रर्षिरुत्तङ्को भुजगोत्तमान्। नैव ते कुण्डले लेभे ततश्चिन्तामुपागमत्॥<br><br>803: एवं स्तुवन्नपि नागान्यदा ते कुण्डले नालभत्तदाऽपश्यत्स्त्रियौ तन्त्रे अधिरोप्य सुवेमे पटं वयन्त्यौ। तस्मिंस्तन्त्रे कृष्णाः सिताश्च तन्तवश्चक्रं चापश्यत् द्वादशारं षड्भिः कुमारैः परिवर्त्यमानं पुरुषं चापश्यदश्वं च दर्शनीयम्॥<br><br>804: स तान्सर्वांस्तुष्टाव एभिर्मन्त्रवदेव श्लोकैः। त्रीण्यर्पितान्यत्र शतानि मध्ये घष्टिश्च नित्यं चरति ध्रुवेऽस्मिन्। चक्रे चतुर्विशतिपर्वयोगे षड्वै कुमाराः परिवर्तयन्ति॥<br><br>805: तन्त्रं चेदं विश्वरूपे युवत्यौ वयतस्तंतून्सततं वर्तयन्त्यौ। कृष्णान्सितांश्चैव विवर्तयन्त्यौ भूतान्यजस्रं भुवनानि चैव॥<br><br>806: वज्रस्य भर्ता भुवनस्य गोप्ता वृत्रस्य हन्ता नमुचेनिहन्ता। कृष्णे वसानो वसने महात्मा सत्यानृते यो विविनक्ति लोके॥<br><br>807: यो वाजिनं गर्भमपां पुराणं वैश्वानरं वाहनमभ्युपैति। नमोऽस्तु तस्मै जगदीश्वराय लोकत्रयेशाय पुरंदराय॥<br><br>808: ततः स एनं पुरुषः प्राह-'प्रीतोऽस्मि तेऽहमनेन स्तोत्रेण, किं ते प्रियं करवाणि' इति स तमुवाच॥<br><br>809: नागा मे वशमीयुरिति। स चैनं पुरुषः पुनरुवाच एतमश्चमपाने धमस्वेति॥<br><br>810: ततोऽश्वस्यापानमधमत्ततोऽश्वाद्धम्यमानात्सर्वस्त्रोतोभ्यः पावकार्चिषः सधूमा निष्पेतुः॥<br><br>811: ताभिर्नागलोक उपधूपितेऽथ संभ्रान्तस्तक्षको ऽग्नेस्तेजोभयाद्विषण्ण: कुण्डले गृहीत्वा सहसा भवनान्निष्क्रम्योत्तङ्कमुवाच॥<br><br>812: इमे कुण्डले गृह्णातु भवानिति स ते प्रतिजग्राहोत्तङ्कः प्रतिगृह्य च कुणलेऽचिन्तयत्॥<br><br>813: अद्य तत्पुण्यकमुपाध्यायिन्या दूरं चाहमभ्यागत: स कथं संभावयेयमिति तत एनं चिन्तयानमेव स पुरुष उवाच॥<br><br>814: उत्तङ्क एनमेवाश्वमधिरोह त्वां क्षणेनैवोपाध्यायकुलं प्रापयिष्यतीति॥<br><br>815: स तथेत्युक्त्वा तमश्वमधिरुह्य प्रत्याजगामोपाध्यायकुलमुपाध्यायिनी च स्माता केशानावापयन्त्युपविष्टोत्तको नागच्छतीति शापायास्य मनो दधे॥<br><br>816: अथ तस्मिन्नन्तरे स उत्तङ्कः प्रविश्य उपाध्यायकुलमुपाध्यायिनीमभ्यवादयत् ते चास्यै कुण्डले प्रायच्छत्सा चैनं प्रत्युवाच॥<br><br>817: उत्तङ्क देशे कालेऽभ्यागतः स्वागतं ते वत्स त्वमनागसि मया न शप्तः श्रेयस्तवोपस्थितं सिद्धिमाप्नुहीति॥<br><br>818: अथोत्तङ्क उपाध्यायमभ्यवादयत्। तमुपाध्यायः प्रत्युवाच वत्सोत्तङ्क स्वागतं ते किं चिरंकृतमिति॥<br><br>819: तमुत्तङ्क उपाध्यायं प्रत्युवाच भोस्तक्षकेण मे नागराजेन विघ्नः कृतोऽस्मिन्कर्मणि तेनाऽस्मि नागलोकं गतः॥<br><br>820: तत्र च मया दृष्टे स्त्रियौ तन्त्रेऽधिरोप्य पटं वयन्त्यौ तस्मिश्च कृष्णाः सिताश्च तन्तवः किं तत्॥<br><br>821: तत्र च मया चक्रं दृष्टं द्वादशारं षड्वैनं कुमारा: परिवर्तयन्ति तदपि किम्। पुरुषश्चापि मया दृष्टः स चाऽपि कः। अश्वश्चातिप्रमाणो दृष्टः स चाऽपि कः॥<br><br>822: पथि गच्छता च मया ऋषभो दृष्टस्तं च पुरुषोऽधिरूढस्तेनाऽस्मि सोपचारमुक्त उत्तङ्कस्य ऋषभस्य पुरीषं भक्षय उपाध्यायेनापि ते भक्षितमिति॥<br><br>823: ततस्तस्य वचनान्मया तदृषभस्य पुरीषमुपयुक्तं स चापि कः। तदेतद्भवतोपदिष्टमिच्छेयं श्रोतुं किं तदिति। स तेनैवमुक्त उपाध्यायः प्रत्युवाच॥<br><br>824: ये ते स्त्रियौ धाता विधाता च ये च ते कृष्णाः सितास्तन्तवस्ते रात्र्यहनी। यदपि तच्चक्रं द्वादशारं षड्वै कुमाराः परिवर्तयन्ति तेऽपि षऋतवः संवत्सरश्चक्रम्॥<br><br>825: यः पुरुषः स पर्जन्यो योऽश्वः सोऽग्निर्य ऋषभस्त्वया पथि गच्छता दृष्टः स ऐरावतो नागराट्॥<br><br>826: यश्चैनमधिरूढः पुरुषः स चेन्द्रो यदपि ते भक्षितं तस्य ऋषभस्य पुरीषं तदमृतं तेन खल्वसि तस्मिन्नागभवने न व्यापन्नस्त्वम्॥<br><br>827: स हि भगवानिन्द्रो मम सखा त्वदनुक्रोशादिममनुग्रहं कृतवान्। तस्मात्कृण्डले गृहीत्वा पुनरागतोऽसि॥<br><br>828: तत्सौम्य गम्यतामनुजाने भवन्तं श्रेयोऽवाप्स्यसीति। स उपाध्यायेनानुज्ञातो भगवानुत्तङ्कः क्रुद्धस्तक्षकं प्रतिचिकीर्षमाणो हास्तिनपुरं प्रतस्थे॥<br><br>829: स हास्तिनपुरं प्राप्य न चिराद्विप्रसत्तमः। समागच्छत राजानमुत्तको जनमेजयम्। . १७०॥<br><br>830: पुरा तक्षशिलासंस्थं निवृत्तमपराजितम्। सम्यग्विजयिनं दृष्ट्वा समन्तान्मन्त्रिभिर्वृतम्॥<br><br>831: तस्मै जयाशिषः पूर्वं यथान्यायं प्रयुज्य सः। उवाचैनं वचः काले शब्दसंपन्नया गिरा॥<br><br>832: उत्तङ्क उवाच अन्यस्मिन्करणीये तु कार्ये पार्थिवसत्तम। बाल्यादिवान्यदेव तवं कुरुषे नृपसत्तम॥<br><br>833: सौतिरुवाच एवमुक्तस्तु विप्रेण स राजा जनमेजयः। अर्चयित्वा यथान्यायं प्रत्युवाच द्विजोत्तमम्॥<br><br>834: जनमेजय उवाच आसां प्रजानां परिपालनेन स्वं क्षत्रधर्मं परिपालयामि। प्रब्रूहि मे किं करणीयमद्य येनासि कार्येण समागतस्त्वम्॥<br><br>835: सौतिरुवाच स एवमुक्तस्तु नृपोत्तमेन द्विजोत्तमः पुण्यकृतां वरिष्ठः। उवाच राजानमदीनसत्वं स्वमेव कार्यं नृपते कुरुष्व॥<br><br>836: उत्तङ्क उवाच तक्षकेण महीन्द्रेन्द्र येन ते हिंसित: पिता। तस्मै प्रतिकुरुष्व त्वं पन्नगाय दुरात्मने॥<br><br>837: कार्यकालं हि मन्येऽहं विधिदृष्टस्य कर्मणः। तद्गच्छापचिति राजन्पितुस्तस्य महात्मनः॥<br><br>838: ते ह्यनपराधी स दुष्टान्तरात्मना। पञ्चत्वमगमद्राजा वजाहत इव दुमः॥<br><br>839: बलदर्पसमुत्सितस्तक्षकः पन्नगाधमः। अकार्यं कृतवान्पापो योऽदशत्पितरं तव॥<br><br>840: राजर्षिवंशगोप्तारममरप्रतिमं नृपम्। यियासुं कश्यपं चैव न्यवर्तयत पापकृत्॥<br><br>841: हेतुमर्हसि तं पापं ज्वलिते हव्यवाहने। सर्पसत्रे महाराज त्वरितं तद्विधीयताम्॥<br><br>842: एवं पितुश्चापचितिं कृतवांस्त्वं भविष्यसि। मम प्रियं च सुमहत्कृतं राजन् भविष्यति॥<br><br>843: कर्मणः पृथिवीपाल मम येन दुरात्मना। विघ्नः कृतो महाराज गुर्वर्थं चरतोऽनघ॥<br><br>844: सौतिरुवाच एतच्छ्रुत्वा तु नृपतिस्तक्षकाय चुकोप है। उत्तङ्कवाक्यहविषा दीप्तोऽग्निर्हविषा यथा॥<br><br>845: अपृच्छत्स तदा राजा मन्त्रिणस्तान्सुदुःखितः। उत्तङ्कस्यैव सान्निध्ये पितुः स्वर्गगति प्रति॥<br><br>846: तदैव हि स राजेन्द्रो दुःखशोकाल्पुतोऽभवत्। यदैव वृत्तं पितरमुत्तङ्कादशृणोत्तदा॥<br><br>847: लोमहर्षणपुत्र उग्रश्रवाः पौराणिको नैमिषारण्ये शौनकस्य कुलपतेादशवार्षिक सत्रे ऋषीनभ्यागतानुपतस्थे॥<br><br>848: पौराणिकः पुराणे कृतश्रमः स कृताञ्जलिस्तानुवाच। किं भवन्तः श्रोतुमिच्छन्ति किमहं ब्रवाणीति॥<br><br>849: तमृषयः ऊचुः परमं लोमहर्षणे वक्ष्यामस्त्वां नः प्रतिवक्ष्यसि वचः शुश्रूषतां कथायोगं न: कथायोगे॥<br><br>850: तत्र भगवान् कुलपतिस्तु मध्यास्ते॥<br><br>851: योऽसौ दिव्या:कथा वेद देवतासुरसंश्रिताः। मनुष्योरगगन्धर्वकथा वेद च सर्वशः॥<br><br>852: स चाप्यस्मिन्मखे सौते विद्वान् कुलपतिर्द्विजः। दक्षोधृतव्रतो धीमान् शास्त्रे चारण्यके गुरुः॥<br><br>853: सत्यवादी शमपरस्तपस्वी नियतव्रतः। सर्वेषामेव नो मान्यः स तावत्प्रतिपाल्यताम्॥<br><br>854: तस्मिन्नध्यासति गुरावासनं परमार्चितम्। ततो वक्ष्यसि यत्त्वां स प्रक्ष्यति द्विजसत्तमः॥<br><br>855: सौतिरुवाच एवमस्तु गुरौ तस्मिन्नुपविष्टे महात्मनि। तेन पृष्टः कथा: पुण्या वक्ष्यामि विविधाश्रयाः॥<br><br>856: सोऽथ विप्रर्षभः सर्वं कृत्वा कार्यं यथाविधि। देवान्वाग्भिः पितॄनद्भिस्तर्पयित्वाजगाम ह। यत्र ब्रह्मर्षयः सिद्धाः सुखासीना धृतव्रताः। यज्ञायतनमाश्रित्य सूतपुत्रपुरःसराः॥<br><br>857: ऋत्विक्ष्वथ सदस्येषु स वै गृहपतिस्तदा। उपविष्टेषूपविष्टः शौनकोऽथाब्रवीदिदम्॥<br><br>858: शौनक उवाच पुराणमखिलं तात पिता तेऽधीतवान्पुरा। कच्चित्त्वमपि तत्सर्वमधीषे लौमहर्षणे॥<br><br>859: पुराणे हि कथा दिव्या आदिवंशाश्च धीमताम्। कथ्यन्ते ये पुराऽस्माभिः श्रुतपूर्वाः पितुस्तव। ॥<br><br>860: चैव ततो मया। तत्र वंशमहं पूर्वं श्रोतुमिच्छामि भार्गवम्। कथयस्व कथामेतां कल्याः स्म श्रवणे तव॥<br><br>861: सौतिरुवाच यदधीतं पुरा सम्यक् द्विजश्रेष्ठैर्महात्मभिः। वैशंपायनविप्रायैस्तैश्चापि कथितं यथा॥<br><br>862: यदधीतं च पित्रा मे सम्यक् तावच्छृणुष्व यो देवैः सेन्द्रैःसर्षिमरुद्गणैः॥<br><br>863: पूजितः प्रवरो वंशो भार्गवो भृगुनन्दन। इमं वंशमहं पूर्वं भार्गवं ते महामुने॥<br><br>864: निगदामि यथायुक्तं पुराणाश्रयसंयुतम्। भृगुर्महर्षिर्भगवान् ब्रह्मणा वै स्वयंभुवा॥<br><br>865: वरुणस्य क्रतौ जातः पावकादिति नः श्रुतम्। भृगोः सुदयितः पुत्रश्च्यवनो नाम भार्गवः॥<br><br>866: च्यवनस्य च दायादः प्रमतिर्नाम धार्मिकः। प्रमतेरप्यभूत्पुत्रो घृताच्यां रुरुरित्युत॥<br><br>867: रुरोरपि सुतो जज्ञे शुनको वेदपारगः। प्रमद्वरायां धर्मात्मा तव पूर्वपितामहः॥<br><br>868: तपस्वी च यशस्वी च श्रुतवान् ब्रह्मवित्तमः। धार्मिकः सत्यवादी च नियतो नियताशनः॥<br><br>869: शौनक उवाच सूतपुत्र यथा तस्य भार्गवस्य महात्मनः। च्यवनत्वं परिख्यातं तन्ममाचक्ष्व पृच्छतः॥<br><br>870: सौतिरुवाच भृगोः सुदयिता भार्या पुलोमेत्यभिविश्रुता। तस्यां समभवद्गर्भो भृगुवीर्यसमुद्भवः॥<br><br>871: तस्मिन् गर्भेऽथ संभूते पुलोमायां भृगूद्वह। समये समशीलिन्यां धर्मपत्न्यां यशस्विनः॥<br><br>872: अभिषेकाय निष्क्रान्ते भृगौ धर्मभृतां वरे। आश्रमं तस्य रक्षोऽथ पुलोमाभ्याजगाम ह॥<br><br>873: तं प्रविश्याश्रमं दृष्ट्वा भृगोर्भार्यामनिन्दिताम्। हृच्छयेन समाविष्टो विचेताः समपद्यत॥<br><br>874: अभ्यागतं तु तद्रक्षः पुलोमा चारुदर्शना। न्यमन्त्रयत वन्येन फलमूलादिना तदा॥<br><br>875: तां तु रक्षस्तदा ब्रह्मन् हृच्छयेनाभिपीडितम्। दृष्ट्वा हृष्टमभूद्राजन् जिहीर्षुस्तामनिन्दिताम्॥<br><br>876: जातमित्यब्रवीत्कार्यं जिहीर्षुर्मुदितः शुभाम्। सा हि पूर्वं वृता तेन पुलोम्ना तु शुचिस्मिता॥<br><br>877: तां तु प्रादात्पिता पश्चाद् भृगवे शास्त्रवत्तदा। तस्य तत्किल्बिषं नित्यं हृदि वर्तति भार्गव॥<br><br>878: इदमन्तरमित्येवं हर्तुं चक्रे मनस्तदा। अथाग्निशरणेऽपश्यज्ज्वलन्तं जातवेदसम्॥<br><br>879: तमपृच्छत्ततो रक्षः पावकं ज्वलितं तदा। शंस मे कस्य भार्येयमग्ने पृच्छे ऋतेन वै॥<br><br>880: मुखं त्वमसि देवानां वद पावक पृच्छते। मया हीयं वृता पूर्वं भार्यार्थे वरवर्णिनी॥<br><br>881: पश्चादिमां पिता प्रादाद्धगवेऽनृतकारकः। सेयं यदि वरारोहा भृगोर्भार्या रहोगता॥<br><br>882: तथा सत्यं समाख्याहि जिहीर्षाम्याश्रमादिमाम्। समन्युस्तत्र हृदयं प्रदहन्निव तिष्ठति। मत्पूर्वाभार्यां यदिमां भृगुराप सुमध्यमाम्॥<br><br>883: सौतिरुवाच एवं रक्षस्तमामन्त्र्य ज्वलितं जातवेदसम्। शङ्कमानं भृगोर्भार्यां पुन:पुनरपृच्छत॥<br><br>884: त्वमग्ने! सर्वभूतानामन्तश्चरसि नित्यदा। साक्षिवत्पुण्यपापेषु सत्यं ब्रूहि कवे वचः॥<br><br>885: मत्पूर्वाऽपहता भार्या भृगुणाऽनृतकारिणा। सेयं यदि तथा मे त्वं सत्यमाख्यातुमर्हसि॥<br><br>886: श्रुत्वा त्वत्तो भृगोर्भार्यां हरिष्याम्याश्रमादिमाम्। जातवेदः पश्यतस्ते वद सत्यां गिरं मम॥<br><br>887: सौतिरुवाच तस्यैतद्वचनं श्रुत्वा सप्ताचिर्दुःखितोऽभवत्। भीतोऽनृताच्च शापाच्च भृगोरित्यब्रवीच्छनैः॥<br><br>888: अग्निरुवाच त्वया वृता पुलोमेयं पूर्वं दानवनन्दन। किं त्वियं विधिना पूर्वं मन्त्रवन वृता त्वया॥<br><br>889: पित्रा तु भृगवे दत्ता पुलोमेयं यशस्विनी। ददाति न पिता तुभ्यं वरलोभान्महायशाः॥<br><br>890: अथेमां वेददृष्टेन कर्मणा विधिपूर्वकम्। भार्यामृषि गुः प्राप मां पुरस्कृत्य दानव॥<br><br>891: सेयमित्यवगच्छामि नानृतं वक्तुमुत्सहे। नानृतं हि सदा लोके पूज्यते दानवोत्तम॥<br><br>892: सौतिरुवाच अग्नेस्थ वचः श्रुत्वा तद्रक्षः प्रजहार ताम्। ब्रह्मन्वराहरूपेण मनोमारुतरंहसा॥<br><br>893: ततः स गर्भो निवसत्कुक्षौ भृगुकुलोद्वह। रोषान्मातुश्च्युतः कुक्षेश्च्यवनस्तेन सोऽभवत्॥<br><br>894: तं दृष्ट्वा मातुरुदराच्च्युतमादित्यवर्चसम्। तद्रक्षो भस्मसाद्भूतं पपात परिमुच्य ताम्॥<br><br>895: सा तमादाय सुश्रोणि ससार भृगुनन्दनम्। च्यवनं भार्गवं पुत्रं पुलोमा दुःखमूर्छिता॥<br><br>896: तां ददर्श स्वयं ब्रह्मा सर्वलोकपितामहः। रुदतीं बाष्पपूर्णाक्षी भृगोर्भार्यामनिन्दिताम्॥<br><br>897: सान्त्वयामास भगवान्वधूं ब्रह्मा पितामहः। अश्रुबिन्दूद्भवा तस्याः प्रावर्तत महानदी॥<br><br>898: आवर्तन्ती सृति तस्या भृगोः पत्न्यास्तपस्विनः। तस्या मार्ग सृतवतीं दृष्ट्वा तु सरितं तदा॥<br><br>899: नाम तस्यास्तदा नद्याश्चक्रे लोकपितामहः। वधूसरेति भगवांश्च्यवनस्याश्रमं प्रति॥<br><br>900: स एवं च्यवनो जज्ञे भृगोः पुत्रः प्रतापवान्। तं ददर्श पिता तत्र च्यवनं तां च भाविनीम्। स पुलोमां ततो भार्यां पप्रच्छ कुपितो भृगुः॥<br><br>901: भृगुरुवाच केनाऽसि रक्षसे तस्मै कलिता त्वं जिहीर्षते। न हि त्वां वेद तद्रक्षो मद्भार्यां चारुहासिनीम्॥<br><br>902: तत्त्वमाख्याहि तं ह्यद्य शप्तुमिच्छाम्यहं रुषा। बिभेति को न शापान्मे कस्यचायं व्यतिक्रमः॥<br><br>903: पुलोमोवाच अग्निना भगवंस्तस्मै रक्षसेऽहं निवेदिता। ततो मामनयद्रक्षः क्रोशन्ती कुररीमिव॥<br><br>904: साऽहं तव सुतस्यास्य तेजसा परिमोक्षिता। भस्मीभूतं च तद्रक्षो मामुत्सृज्य पपात वै॥<br><br>905: सौतिरुवाच इति श्रुत्वा पुलोमाया भृगुः परममन्युमान्। शशापाग्निमतिक्रुद्धः सर्वभक्षो भविष्यसि॥<br><br>906: सौतिरुवाच शप्तस्तु भृगुणा वह्निः क्रुद्धो वाक्यमथाब्रवीत्। किमिदं साहसं ब्रह्मन्कृतवानसि मां प्रति॥<br><br>907: धर्मे प्रयतमानस्य सत्यं च वदतः समम्। पृष्टो यदब्रवं सत्यं व्यभिचारोऽत्र को मम॥<br><br>908: पृष्टो हि साक्षी यः साक्ष्यं जानानोऽप्यन्यथा वदेत्। स पूर्वानात्मनः सप्त कुले हन्यात्तथा परान्॥<br><br>909: यश्च कार्यार्थतत्त्वज्ञो जानानोऽपि न भाषते। सोऽपि तेनैव पापेन लिप्येन नात्र संशयः॥<br><br>910: शक्तोऽहमपि शप्तुं त्वां मान्यास्तु ब्राह्मणा मम। जानतोऽपि च ते ब्रह्मन्कथयिष्ये निबोध तत्॥<br><br>911: योगेन बहुधात्मानं कृत्वा तिष्ठामि मूर्तिषु। अग्निहोत्रेषु सत्रेषु क्रियासु च मखेषु च॥<br><br>912: वेदोक्तेन विधानेन मयि यद्भूयते हविः। देवता पितरश्चैव तेन तृप्ता भवन्ति वै॥<br><br>913: आपो देवगणाः सर्वे आपः पितृगणास्तथा। दर्शश्च पौर्णमासश्च देवानां पितृभिः सह॥<br><br>914: देवताः पितरस्तस्मात्पितरश्चापि देवताः। एकीभूताश्च पूज्यन्ते पृथक्त्वेन च पर्वसु॥<br><br>915: देवता: पितरश्चैव भुञ्जते मयि यद्भुतम्। देवतानां पितॄणां च मुखमेतदहं स्मृतम्॥<br><br>916: अमावास्यां हि पितरः पौर्णमास्यां हि देवताः। मन्मुखेनैव हूयन्ते भुञ्जते च हुतं हविः॥<br><br>917: सर्वभक्षः कथं त्वेषां भविष्यामि मुखं त्वहम्। सौतिरुवाच चिन्तयित्वा ततो वह्निश्चक्रे संहारमात्मनः। द्विजानामग्निहोत्रेषु यज्ञसत्रक्रियासु च॥<br><br>918: निरोंकारवषट्काराः स्वधास्वाहाविवर्जिताः। विनाऽग्निना प्रजाः सर्वास्तत आसन्सुदुःखिताः॥<br><br>919: अथर्षयः समुद्विग्ना देवान्गत्वाब्रुवन्वचः। अग्निनाशाक्रियाभ्रंशाभ्रान्ता लोकास्त्रयोऽनघाः। । विधद्ध्वमत्र तत्कार्यं न स्यात्कालात्ययो यथा। अथर्षयश्च देवाश्च ब्रह्माणमुपगम्य तु॥<br><br>920: अग्नेरावेदयन्शापं क्रियासहरमेव च। भृगुणा वै महाभागः शप्तोऽग्निः कारणान्तरे॥<br><br>921: कथं देवमुखो भूत्वा यज्ञभागाग्रभुक्तथा। हुतभुक्सर्वलोकेषु सर्वभक्षत्वमेष्यति॥<br><br>922: श्रुत्वा तु तद्वचस्तेषामग्निमाहूय विश्वकृत्। उवाच वचनं श्लक्ष्णं भूतभावनमव्ययम्॥<br><br>923: लोकानामिह सर्वेषां त्वं कर्ता चान्त एव च। त्वं धारयसि लोकांस्त्रीन् क्रियाणां च प्रवर्तकः॥<br><br>924: स तथा कुरु लोकेश नोच्छिोरन्यथा क्रियाः। कस्मादेवं विमूढस्त्वमीश्वरःसन्हुताशन॥<br><br>925: त्वं पवित्र सदा लोके सर्वभूतगतिश्च ह। न त्वं सर्वशरीरेण सर्वभक्षत्वमेष्यसि॥<br><br>926: अपाने ह्यर्चिी यास्ते सर्वं भक्ष्यन्ति ताः शिखिन्। क्रव्यादा च तनुर्या ते सा सर्वं भक्षयिष्यति॥<br><br>927: यथा सूर्यांशुभिः स्पृष्टं सर्वं शुचि विभाव्यते। तथा त्वदर्चिनिर्दग्धं सर्वं शुचि भविष्यति॥<br><br>928: त्वमग्ने परमं तेजः स्वप्रभावाद्विनिर्गतम्। स्वतेजसैव तं शापं कुरु सत्यमृषेविभो। देवानां चात्मनो भागं गृहाण त्वं मुखे हुतम्॥<br><br>929: सौतिरुवाच एवमस्त्विति तं वह्निः प्रत्युवाच पितामहम्। जगाम शासनं कर्तुं देवस्य परमेष्ठिनः॥<br><br>930: देवर्षयश्च मुदितास्ततो जग्मुर्यथागतम्। ऋषयश्च यथापूर्वं क्रियाः सर्वाः प्रचक्रिरे॥<br><br>931: दिवि देवा मुमुदिरे भूतसंघाश्च लौकिकाः। अग्निश्च परमां प्रीतिमवाप हतकल्मषः॥<br><br>932: एवं स भगवाञ्छापं लेभेऽग्निर्भृगुतः पुरा। एवमेष पुरावृत्त इतिहासोऽग्निशापजः। पुलोम्नश्च विनाशोऽयं च्यवनस्य च संभवः॥<br><br>933: सौतिरुवाच स चापि च्यवनो ब्रह्मम्भार्गवोऽजनयत्सुतम्। सुकन्यायां महात्मानं प्रमतिं दीप्ततेजसम्॥<br><br>934: प्रमतिस्तु रुरुं नाम घृताच्यां समजीजनत्। रुरुः प्रमद्वरायां तु शुनकं समजीजनत्॥<br><br>935: तस्य ब्रह्मन् रुरोः सर्वं चरितं भूरितेजसः। विस्तरेण प्रवक्ष्यामि तच्छृणु त्वमशेषतः॥<br><br>936: ऋषिरासीन्महान्पूर्वं तयोविद्यासमन्वितः। स्थूलकेश इति ख्यातः सर्वभूतहिते रतः॥<br><br>937: एतस्मिन्नेव काले तु मेनकायां प्रजज्ञिवान्। गन्धर्वराजो विप्रर्षे विश्वावसुरिति स्मृतः॥<br><br>938: अप्सरा मेनका तस्य तं गर्भं भृगुनन्दन। उत्ससर्ज यथाकालं स्थूलकेशाश्रमं प्रति॥<br><br>939: उत्सृज्य चैव तं गर्भ नद्यास्तीरे जगाम सा। अप्सरा मेनका ब्रह्मन्निर्दया निरपत्रपा॥<br><br>940: कन्यामरगर्भाभा ज्वलन्तीमिव च श्रिया। तां ददर्श समुत्सृष्टां नदीतीरे महानृषिः॥<br><br>941: स्थूलकेशः स तेजस्वी विजने बन्धुवर्जिताम्। स तां दृष्ट्वा तदा कन्यां स्थूलकेशो महाद्विजः॥<br><br>942: जग्राह च मुनिश्रेष्ठः कृपाविष्टः पुपोष च। ववृधे सा वरारोहा तस्याश्रमपदे शुभे॥<br><br>943: जातकाद्याः क्रियाश्चास्या विधिपूर्वं यथाक्रमम्। स्थूलकेशो महाभागश्चकार सुमहानृषिः॥<br><br>944: प्रमदाभ्यो वरा सा तु सत्त्वरूपगुणान्विता। ततः प्रमद्वरेत्यस्या नाम चक्रे महानृषिः॥<br><br>945: तामाश्रमपदे तस्य रुरुर्दृष्ट्वा प्रमद्वराम्। बभूव किल धर्मात्मा मदनोहतस्तदा॥<br><br>946: पितरं सखिभिः सोऽथ श्रावयामास भार्गवम्। प्रमतिश्चाभ्ययाचत्तां स्थूलकेशं यशस्विनम्॥<br><br>947: ततः प्रादात्पिता कन्यां रुरवे तां प्रमद्वराम्। विवाहं स्थापयित्वाऽग्रे नक्षत्रे भगदैवते॥<br><br>948: ततः कतिपयाहस्य विवाहे समुपस्थिते। सखीभिः क्रीडती सार्धं सा कन्या वरवर्णिनी॥<br><br>949: नापश्यत्संप्रसुप्तं वै भुजंगं तिर्यगायतम्। पदा चैनं समाक्रामन्मुमूर्षुःकालचोदिता॥<br><br>950: स तस्याः संप्रमत्तायाश्चोदितः कालधर्मणा। विषोपलिप्तान्दशनाम्भृशमङ्गे न्यपातयत्॥<br><br>951: सा दष्टा तेन सर्पण पपात सहसा भुवि। विवर्णा विगतश्रीका भ्रष्टाभरणचेतना॥<br><br>952: निरानन्दकरी तेषां बधूनां मुक्तमूर्धजा। व्यसुरप्रेक्षणीया सा प्रेक्षणीयतमाऽभवत्॥<br><br>953: प्रसुप्तेवाभवच्चापि भुवि सर्पविषार्दिता। भूयो मनोहरतरा बभूव तनुमध्यमा॥<br><br>954: ददर्श तां पिता चैव ये चैवान्ये तपस्विनः। विचेष्टमानां पतितां भूतले पद्मवर्चसम्॥<br><br>955: ततः सर्वे द्विजवराः समाजग्मुः कृपान्विताः। स्वस्त्यात्रेयो महाजानुः कुशिकः शंखमेखलः॥<br><br>956: उद्दालकः कठश्चैव श्वेतश्चैव महायशाः। । भरद्वाजः कौणकुत्स्य आर्टिषेणोऽथ गौतमः॥<br><br>957: प्रमति: सहपुत्रेण तथाऽन्ये वनवासिनः। तां ते कन्यां व्यसुं दृष्ट्वा भुजंगस्य विषार्दिताम्। । रुरुदुः कृपयाविष्टा रुरुस्त्वार्तो बहिर्ययौ। ते च सर्वे द्विजश्रेष्ठास्तत्रैवोपाविशंस्तदा। ॥<br><br>958: सौतिरुवाच तेषु तत्रोपविष्टेषु ब्राह्मणेषु महात्मसु। रुक्षुक्रोश गहनं वनं गत्वाऽतिदुःखितः॥<br><br>959: शोकेनाभिहतः सोऽथ विलपन्करुणं बहु। अब्रवीद्वचनं शोचन्धियां स्मृत्वा प्रमद्वराम्॥<br><br>960: शेते सा भुवि तन्वङ्गी मम शोकविवर्धिनी। बान्धवानां च सर्वेषां किं नु दुःखमत:परम्॥<br><br>961: यदि दत्तं तपस्तप्तं गुरवो वा मया यदि। सम्यगाराधितास्तेन संजीवतु मम प्रिया॥<br><br>962: यथा च जन्मप्रभृति यतात्माऽहं धृतव्रतः। प्रमद्वरा तथा ह्येषा समुत्तिष्ठतु भामिनी॥<br><br>963: एवं लालप्यतस्तस्य भार्यार्थे दुःखितस्य च। देवदूतस्तदाऽभ्येत्य वाक्यमाह रुरुं वने। ॥<br><br>964: देवदूत उवाच अभिधत्से ह यद्वाचा रुरो दुखेन तन्मृषा। यतो मर्त्यस्य धर्मात्मन्नायुरस्ति गतायुषः॥<br><br>965: गतायुरेषा कृपणा गन्धर्वाप्सरसोः तस्माच्छोके मनस्तात मा कृथास्त्वं कथंचन॥<br><br>966: उपायश्चात्र विहितः पूर्वं देवैर्महात्मभिः। तं यदीच्छसि कर्तुं त्वं प्राप्स्यसीह प्रमद्वराम्॥<br><br>967: रुरुरुवाच क उपायः कृतो देवै—हि तत्त्वेन खेचर। करिष्येऽहं तथा श्रुत्वा त्रातुमर्हति मां भवान्॥<br><br>968: देवदूत उवाच आयुषोऽर्धं प्रयच्छत्वं कन्यायै भृगुनन्दन। सुता। एवमुत्थास्यति रुरो तव भार्या प्रमद्वरा॥<br><br>969: रुरुरुवाच आयुषोऽर्धं प्रयच्छामि कन्यायै खेचरोत्तम। श्रृंगाररूपाभरणा समुत्तिष्ठतु मे प्रिया॥<br><br>970: सौतिरुवाच ततो गन्धर्वराजश्च देवदूतश्च सत्तमौ। धर्मराजमुपेत्येदं वचनं प्रत्यभाषताम्॥<br><br>971: धर्मराजायुषोर्धेन रुरोर्भार्या प्रमद्वरा। समुत्तिष्ठतु कल्याणी मृतैवं यदि मन्यसे॥<br><br>972: धर्मराज उवाच प्रमद्वरां रुरोर्भार्यां देवदूत यदीच्छसि। उत्तिष्ठत्वायुषोऽर्धेन रुरोरेव समन्विता॥<br><br>973: सौतिरुवाच एवमुक्ते ततः कन्या सोदतिष्ठत्प्रमद्वरा। रुरोस्तस्यायुषोऽर्धेन सुप्तेव वरवर्णिनी॥<br><br>974: एतदृष्टं भविष्ये हि रुरोरुत्तमतेजसः। आयुषोऽतिप्रवृद्धस्य भार्यार्थेऽर्धमलुप्यत॥<br><br>975: तत इष्टेऽहनि तयोः पितरौ चक्रतुर्मुदा। विवाहं तौ च रेमाते परस्परहितैषिणौ॥<br><br>976: स लब्ध्वा दुर्लभां भार्या पद्मकिञ्जल्कसुप्रभाम्। व्रतं चक्रे विनाशाय जिह्मगानां धृतव्रतः॥<br><br>977: स दृष्ट्वा जिह्मगान्सर्वांस्तीव्रकोपसमन्वितः। अभिहन्ति यथा सत्त्वं गृह्य प्रहरणं सदा॥<br><br>978: स कदाचिद्वनं विप्रो रुरुरभ्यागमन्महत्। शयानं तत्र चापश्यत् डुण्डुभं वयसान्वितम्॥<br><br>979: तत उद्यम्य दण्डं स कालदण्डोपमं तदा। जिघांसुः कुपितो विप्रस्तमुवाचाऽथ डुण्डुभः॥<br><br>980: नापराध्यामि ते किंचिदहमद्य तपोधन। संरंभाच्च किमर्थं मामभिहंसि रुषाऽन्वितः॥<br><br>981: रुरुरुवाच मम प्राणसमाभार्या दष्टासीद्भुजगेन ह। तत्र मे समयो घोर आत्मनोरग वै कृतः॥<br><br>982: भुजंगं वै सदा हन्यां यं यं पश्येयमित्युत। ततोऽहं त्वां जिघांसामि जीवितेनाद्य मोक्ष्यसे॥<br><br>983: डुण्डुभ उवाच अन्ये ते भुजगा ब्रह्मन् ये दशन्तीह मानवान्। डुण्डुभानहिगन्धेन न त्वं हिंसितुमर्हसि॥<br><br>984: एकानर्थान्पृथगर्थानेकदुःखान्पृथक्सुखान्। डुण्डुभान्धर्मविद्भूत्वा न त्वं हिंसितुमर्हसि॥<br><br>985: सौतिरुवाच इति श्रुत्वा वचस्तस्य भुजगस्य रुरुस्तदा। नावधीद्भयसंविग्नमृर्षि मत्वाऽथ डुण्डुभम्॥<br><br>986: उवाच चैनं भगवान् रुरुः संशमयन्निव। कामं मां भुजग ब्रूहि कोऽसीमां विक्रियां गतः॥<br><br>987: डुण्डुभ उवाच अहं पुरा रुरो नाम्ना ऋषिरासं सहस्रपात्। सोऽहं शापेन विप्रस्य भुजगत्वमुपागतः। :॥<br><br>988: रुरुरुवाच किमर्थं शप्तवान्क्रुद्धो द्विजस्त्वां भुजगोत्तम। कियन्तं चैव कालं ते वपुरेतद्भविष्यति॥<br><br>989: डुण्डुभ उवाच सखा बभूव मे पूर्वं खगमो नाम वै द्विजः। भृशं संशितवाक्तात तपोबलसमन्वितः॥<br><br>990: स मया क्रीडता बाल्ये कृत्वा तार्ण भुजंगमम्। अग्निहोत्रे प्रसक्तस्तु भीषितः प्रमुमोह वै॥<br><br>991: लब्वा स च पुनः संज्ञां मामुवाच तपोधनः। निर्दहन्निव कोपेन सत्यवाक्संशितव्रतः॥<br><br>992: यथावीर्यस्त्वया सर्पः कृतोऽयं मद्विभीषया। तथावीर्यो भुजंगस्त्वं मम शापाद्भविष्यसि॥<br><br>993: तस्याहं तपसो वीर्यं जानन्नासं तपोधन। भृशमुद्विग्नहृदयस्तमवोचमहं तदा॥<br><br>994: प्रणत: संभ्रमादेव प्राञ्जलिः पुरतः स्थितः। सखेति सहसेदं ते नर्मार्थं वै कृतं मया॥<br><br>995: क्षन्तुमर्हसि मे ब्रह्मन् शापोऽयं विनिवर्त्यताम्। सोऽथ मामब्रवीदृष्ट्वा भृशमुद्विग्मनचेतसम्॥<br><br>996: मुहुरुष्णं विनिःश्वस्य सुसंभ्रान्तस्तपोधनः। नानृतं वै मया प्रोक्तं भवितेदं कथंचन॥<br><br>997: यत्तु वक्ष्यामि ते वाक्यं शृणु तन्मे तपोधन। श्रुत्या च हृदि ते वाक्यमिदमस्तु सदानघ॥<br><br>998: उत्पत्स्यति रुरुर्नाम प्रमतेरात्मजः शुचिः। तं दृष्ट्वा शापमोक्षस्ते भविता न चिरादिव॥<br><br>999: स त्वं रुरुरितिख्यातः प्रमतेरात्मजोऽपि च। स्वरूपं प्रतिपद्याहमद्य वक्ष्यामि ते हितम्॥<br><br>1000: स डौण्डुभं परित्यज्य रूपं विप्रर्षभस्तदा। स्वरूपभास्वरं भूयः प्रतिपेदे महायशाः॥<br><br>1001: इदं चोवाच वचनं रुरुमप्रतिमौजसम्। अहिंसा परमो धर्मः सर्वप्राणभृतां वर॥<br><br>1002: तस्मात्प्राणभृतः सर्वान्न हिंस्याब्राह्मणः क्वचित्। ब्राह्मणः सौम्य एवेह भवतीति परा श्रुतिः॥<br><br>1003: वेदवेदाङ्गविन्नाम सर्वभूताभयप्रदः। अहिंसा सत्यवचनं क्षमा चेति विनिश्चितम्॥<br><br>1004: ब्राह्मणस्य परो धर्मो वेदानां धारणापि च। क्षत्रियस्य हि यो धर्मः स हि नेष्येत वै तव॥<br><br>1005: दण्डधारणमुग्रत्वं प्रजानां परिपालनम्। तदिदं क्षत्रियस्यासीत्कर्म वै शृणु मे रुरो॥<br><br>1006: जनमेजयस्य यज्ञेऽस्मिन् सर्पाणां हिंसनं पुरा। परित्राणां च भीतानां सर्पाणां ब्राह्मणादपि॥<br><br>1007: तपोवीर्यबलोपेताद्वेवदेदाङ्गपारगात्। आस्तीकाद्विजमुख्याद्वै सर्पसत्रे द्विजोत्तम॥<br><br>1008: रुरुरुवाच कथं हिंसितवान्सन्स राजा जनमेजयः। सर्पा वा हिंसितास्तत्र किमर्थं द्विजसत्तम॥<br><br>1009: किमर्थं मोक्षिताश्चैव पन्नगास्तेन धीमता। आस्तीकेन द्विजश्रेष्ठ श्रोतुमिच्छाम्यशेषतः॥<br><br>1010: ऋषिरुवाच श्रोष्यसि त्वं रुरो सर्वमास्तीकचरितं महत्। ब्राह्मणानां कथयतामित्युक्त्वान्तरधीयत॥<br><br>1011: सौतिरुवाच रुस्श्चापि वनं सर्वं पर्यधावत्समन्ततः। तमृषि नष्टमन्विच्छन्संश्रान्तो न्यपत वि॥<br><br>1012: स मोहं परमं गत्वा नष्टसंज्ञ इवाभवत्। तदृषेर्वचनं तथ्यं चिन्तयानं पुनः पुनः॥<br><br>1013: लब्धसंज्ञो रुस्चायात्तदाचख्यौ पितुस्तदा। पिता चास्य तदाख्यानं पृष्टः सर्वं न्यवेदयत्॥<br><br>1014: शौनक उवाच किमर्थं राजशार्दूल: स राजा जनमेजयः। सर्पसत्रेण सणां गतोऽन्तं तद्वदस्व मे॥<br><br>1015: निखिलेन यथातत्त्वं सौते सर्वमशेषतः। आस्तीकश्च द्विजश्रेष्ठः किमर्थं जयतां वरः॥<br><br>1016: मोक्षयामास भुजगान् प्रदीप्ताद्वसुरेतसः। कस्य पुत्रः स राजासीत्सर्पसत्रं य आहरत्॥<br><br>1017: स च द्विजातिप्रवरः कस्य पुत्रोऽभिधत्स्व मे। सौतिरुवाच महदाख्यानमास्तीकं यथैतत्प्रोच्यते द्विजः। सर्वमेतदशेषेण शृणु मे वदतां वर॥<br><br>1018: शौनक उवाच श्रोतुमिच्छाम्यशेषेण कथामेतां मनोरमाम्। आस्तीकस्य पुराणाह्मणस्य यशस्विनः॥<br><br>1019: सौतिरुवाच इतिहासमिमं विप्राः पुराणं परिचक्षते। कृष्णद्वैपायनप्रोक्तं नैमिषारण्यवासिषु॥<br><br>1020: पूर्वं प्रचोदितः सूतः पिता मे लोमहर्षणः। शिष्यो व्यासस्य मेधावी ब्राह्मणेष्विदमुक्तवान्॥<br><br>1021: तस्मादहमुपश्रुत्य प्रवक्ष्यामि यथातथम्। इदमास्तीकमाख्यानं तुभ्यं शौनक पृच्छते॥<br><br>1022: कथयिष्याम्यशेषेण सर्वपापप्रणाशनम्। आस्तीकस्य पिता ह्यासीत्प्रजापतिसमः प्रभुः॥<br><br>1023: ब्रह्मचारी यताहारस्तपस्युग्रे रतः सदा। जरत्कारुरिति ख्यात अर्ध्वरेता महातपाः॥<br><br>1024: यायावराणां प्रवरो धर्मज्ञः संशितव्रतः। स कदाचिन्महाभागस्तपोबलसमन्वितः॥<br><br>1025: चचार पृथिवीं सर्वां यत्र सायंगृहो मुनिः। तीर्थेषु च समाप्लावं कुर्वनटति सर्वशः॥<br><br>1026: चरन्दीक्षां महातेजा दुश्चरामकृतात्मभिः। वायुभक्षो निराहारः शुष्यन्ननिमिषो मुनिः॥<br><br>1027: इतस्ततः परिचरन् दीप्तपावकसप्रभः। अटमानः कदाचित्स्वान् स ददर्श पितामहान्॥<br><br>1028: लम्बमानान्महागर्ते पादैरूधैरवाङ्मुखान्। तानब्रवीत्स दुष्टवैव जरत्कारुः पितामहान्॥<br><br>1029: के भवन्तोऽवलम्बन्ते गर्ने ह्यस्मिन्नधोमुखाः। वीरणस्तम्बके लग्नाः सर्वतः परिभक्षिते॥<br><br>1030: मूषकेन निगूढेन गर्तेऽस्मिन्नित्यवासिना। पितर ऊचुः यायावरा नाम वयमृषयः संशितव्रताः। संतानप्रक्षयाब्रह्मन्नधो गच्छाम मेदिनीम्॥<br><br>1031: अस्माकं संततिस्त्वेको जरत्कारुरिति स्मृतः। मन्दभाग्योऽल्पभाग्यानां तप एव समास्थितः॥<br><br>1032: न स पुत्राञ्जनयितुं दारान्मूढश्चिकीर्षति। तेन लम्बामहे गर्ने संतानस्य क्षयादिह॥<br><br>1033: अनाथास्तेन नाथेन यया दुष्कृतिनस्तथा। कस्त्वं बन्धुरिवास्माकमनुशोचसि सत्तम॥<br><br>1034: ज्ञातुमिच्छामहे ब्रह्मन् कोभवानिह न: स्थितः। किमर्थं चैव नः शोच्याननुशोचसि सत्तम॥<br><br>1035: जरत्कारुरुवाच मम पूर्वे भवन्तो वै पितरः सपितामहाः। ब्रूत किं करवाण्यद्य जरत्कारुरहं स्वयम्॥<br><br>1036: पितर ऊचुः यतस्व यत्नवांस्तात संतानाय कुलस्य नः। आत्मनोऽर्थेस्मदर्थे च धर्म इत्येव वा विभो॥<br><br>1037: न हि धर्मफलैस्तात न तपोभिः सुसंचितैः। तां गतिं प्राप्नुवन्तीह पुत्रिणो यां व्रजन्ति वै॥<br><br>1038: तद्दारग्रहणे यत्नं संतत्यां च मनः कुरु। पुत्रकास्मन्नियोगात्त्वमेतन्नः परमं हितम्॥<br><br>1039: जरत्कारुरुवाच न दारान्वै करिष्येऽहं न धनं जीवितार्थतः। भवतां तु हितार्थाय करिष्ये दारसंग्रहम्॥<br><br>1040: समयेन च कर्ताहमनेन विधिपूर्वकम्। यथा यधुपलप्स्यामि करिष्ये नान्यथा ह्यहम्॥<br><br>1041: सनाम्नी या भवित्री मे दित्सिता चैव बन्धुभिः। भैक्ष्यवत्तामहं कन्यामुपयंस्ये विधानतः॥<br><br>1042: दरिद्राय हि मे भार्यां को दास्यति विशेषतः। प्रतिग्रहीष्ये भिक्षां तु यदि कश्चित्प्रदास्यति॥<br><br>1043: एवं दारक्रियाहेतोः प्रयतिष्ये पितामहाः। अनेन विधिना शश्वन्न करिष्येऽहमन्यथा। ॥<br><br>1044: तत्र चोत्पत्स्यते जन्तुर्भवतां तारणाय वै। शाश्वतं स्थानमासाद्य मोदन्तां पितरो मम॥<br><br>1045: सौतिरुवाच ततो निवेशाय तदा स विप्रः संशितव्रतः। महीं चचार दारार्थी न च दारानविन्दतः॥<br><br>1046: स कदाचिद्वनं गत्वा विप्रः पितृवचः स्मरन्। चुक्रोश कन्याभिक्षार्थी तिस्रो वाचः शनैरिव॥<br><br>1047: तं वासुकिः प्रत्यगृह्णादुद्यम्य भगिनीं तदा। न स तां प्रतिजग्राह न सनाम्नीति चिन्तयन्॥<br><br>1048: सनाम्नी चोद्यतां भार्यां गृह्णीयामिति तस्य हि। मनो निविष्टमभवज्जरत्कारोर्महात्मनः॥<br><br>1049: तमुवाच महाप्राज्ञो जरत्करुमहातपाः। किं नाम्नी भगिनीयं ते ब्रूहि सत्यं भुजंगम॥<br><br>1050: वासुकिरुवाच जरत्कारो जरत्कारुः स्वसेयमनुजा मम। प्रतिगृह्णीष्व भार्यार्थे मया दत्तां सुमध्यमाम्। त्वदर्थं रक्षिता पूर्वं प्रतीच्छेमां द्विजोत्तम॥<br><br>1051: एवमुक्त्वा ततः प्रादाद्भार्यार्थे वरवर्णिनीम्। स च तां प्रतिजग्राह विधिदृष्टेन कर्मणा॥<br><br>1052: सौतिरुवाच मात्रा हि भुजगा: शप्ताः पूर्वं ब्रह्मविदांवर। जनमेजयस्य वो यज्ञे धक्ष्यत्यनिलसारथिः॥<br><br>1053: तस्य शापस्य शान्त्यर्थं प्रददौ पन्नगोत्तमः। स्वसारमृषये तस्मै सुव्रताय महात्मने। ॥<br><br>1054: स च तां प्रतिजग्राह विधिदृष्टेन कर्मणा। आस्तीको नामपुत्रश्च तस्यां जज्ञे महामनाः॥<br><br>1055: तपस्वी च महात्मा च वेदवेदाङ्गपारगः। समः सर्वस्य लोकस्य पितृमातृभयापहः॥<br><br>1056: अथ दीर्घस्य कालस्य पाण्डवेयो नराधिपः। आजहार महायज्ञं सर्पसत्रमिति श्रुतिः॥<br><br>1057: तस्मिन्प्रवृत्ते सत्रे तु सर्याणामन्तकाय वै। मोचयामास तान्नागानास्तीकः सुमहातपाः॥<br><br>1058: भ्रातृ॑श्च मातुलांश्चैव तथैवान्यान्स पन्नगान्। पितुंश्च तारयामास संतत्या तपसा तथा॥<br><br>1059: व्रतैश्च विविधैर्ब्रह्मन्स्वाध्यायैश्चानृणोऽभवत्। देवांश्च तर्पयामास यज्ञैर्विविधदक्षिणैः। :॥<br><br>1060: ऋषींश्च ब्रह्मचर्येण संतत्या च पितामहान्। अपहृत्य गुरुं भारं पितॄणां संशितव्रतः॥<br><br>1061: जरत्कारुर्गतः स्वर्गं सहित: स्वैः पितामहैः। आस्तीकं च सुतं प्राप्य धर्मं चानुत्तमं मुनिः॥<br><br>1062: जरत्कारुः सुमहता कालेन स्वर्गमेयिवान्। एतदाख्यानमास्तीकं यथावत्कथितं मया। प्रब्रूहि भृगुशार्दूल किमन्यत्कथयामि ते॥<br><br>1063: शौनक उवाच सौते त्वं कथयस्वेमां विस्तरेण कथां पुनः। आस्तीकस्य कवेः साधोः शुश्रूषा परमा हि नः॥<br><br>1064: मधुरं कथ्यते सौम्य श्लक्ष्णाक्षरपदं त्वया। प्रीयामहे भृशं तात पितेवेदं प्रभाषसे॥<br><br>1065: अस्मच्छुश्रूषणे नित्यं पिता हि निरतस्तव। आचष्टैतद्यथाख्यानं पिता ते त्वं तथा वद॥<br><br>1066: सौतिरुवाच आयुष्मन्निदमाख्यानमास्तीकं कथयामि ते। यथाश्रुतं कथयतः सकाशाद्वै पितुर्मया॥<br><br>1067: पुरा देवयुगे ब्रह्म प्रजापतिसुते शुभे। आस्तां भगिन्यौ रूपेण समुपेतेद्धतेऽनघ॥<br><br>1068: ते भार्ये कश्यपस्यास्तां कद्रूश्च विनता च ह। प्रादात्ताभ्यां वरं प्रीतः प्रजापतिसमः पतिः॥<br><br>1069: कश्यपो धर्मपत्नीभ्यां मुदा परमया युतः। वरातिसगं श्रुत्वैवं कश्यपादुत्तमं च ते॥<br><br>1070: हषार्दप्रतिमां प्रीतिं प्रापतुःस्म वरस्त्रियौ। वने कदूः सुतान्नागान्सहस्रं तुल्यवर्चसः॥<br><br>1071: द्वौ पुत्रौ विनता वने कदूपुत्राधिको बले। तेजसा वपुषा चैव विक्रमेणाधिकौ च तौ॥<br><br>1072: तस्यै भर्ता वरं प्रादादत्यर्थं पुत्रमीप्सितम्। एवमस्त्विति तं चाह कश्यपं विनता तदा॥<br><br>1073: यथावत्प्रार्थित लख्वा वरं तुष्टाऽभवत्तदा। कृतकृत्या तु विनता लब्ध्वा वीर्याधिको सुतौ॥<br><br>1074: कदूश्च लब्ध्वा पुत्राणां सहस्रं तुल्यवर्चसाम्। धार्यो प्रयत्नतो गर्भावित्युक्त्वा स महातपाः॥<br><br>1075: ते भार्ये वरसंतुष्टे कश्यपो वनशाविशत्। सौतिरुवाच कालेन महता कद्दूरण्डानां दशतीर्दश। जनयामास विप्रेन्द्र द्वे चाण्डे विनता तदा॥<br><br>1076: तयोरण्डानि निदधुः प्रहृष्टाः परिचारिकाः। सोपस्वेदेषु भाण्डेषु पञ्चवर्षशतानि च॥<br><br>1077: ततः पञ्चशते काले कद्रूपुत्रा विनिःसृताः। अण्डाभ्यां विनतायास्तु मिथुनं न व्यदृश्यत॥<br><br>1078: ततः पुत्रार्थिनी देवी वीडिता च तपस्विनी। अण्डं बिभेद विनता तत्र पुत्रमपश्यत॥<br><br>1079: अध्यर्धकायसंपन्नमितरेणाप्रकाशता। स पुत्रः क्रोधसंरब्धः शशापैनामिति श्रुतिः॥<br><br>1080: योऽहमेवं कृतो मातस्त्वया लोभपरीतया। शरीरेणासमग्रेण तस्माद्दासी भविष्यसि॥<br><br>1081: पञ्चवर्षशतान्यस्या यया विस्पर्धसे सह। एष च त्वां सुतो मातर्दासीत्वान्मोचयिष्यति॥<br><br>1082: यद्येनमपि मातस्त्वं मामिवाण्डबिभेदनात्। न करिष्यस्यनङ्गं वा व्यङ्गं वापि तपस्विनम्॥<br><br>1083: प्रतिपालयितव्यस्ते जन्मकालोऽस्य धीरया। विशिष्टं बलमीप्सन्त्या पञ्चवर्षशतात्परः॥<br><br>1084: एवं शप्त्वा ततः पुत्रो विनतामन्तरिक्षगः। अरुणो दृश्यते ब्रह्मन्प्रभातसमये यदा॥<br><br>1085: आदित्यरथमध्यास्ते सारथ्यं समकल्पयत्। गरुडोऽपि यथाकालं जज्ञे पन्नगभोजनः॥<br><br>1086: स जातमात्रो विनतां परित्यज्य खमाविशत्। आदास्यन्नात्मनो भोज्यमन्नं विहितमस्य यत्। विधात्रा भृगुशार्दूल क्षुधितः पतगेश्वरः॥<br><br>1087: सूत उवाच एतस्मिन्नेव काले तु भगिन्यौ ते तपोधन। अपश्यतां समायाते उच्चैःश्रवसमन्तिकात्॥<br><br>1088: यं तं देवगणाः सर्वे हृष्टरूपमपूजयन्। मथ्यमानेऽमृते जातमश्वरत्नमनुत्तमम्॥<br><br>1089: अमोघबलमश्वानामुत्तमं जगतां वरम्। श्रीमन्तमजरं दिव्यं सर्वलक्षणपूजितम्॥<br><br>1090: शौनक उवाच कथं तदमृतं देवैर्मथितं क्व च शंस मे। यत्र जज्ञे महावीर्यः सोऽश्वराजो महाद्युतिः॥<br><br>1091: सौतिरुवाच ज्वलन्तमचलं मेलं तेजोराशिमनुत्तमम्। आक्षिपन्तं प्रभां भानो:स्वशृंगैःकाञ्चनोज्वलैः॥<br><br>1092: कनकाभरणं चित्रं देवगन्धर्वसेवितम्। अप्रमेयमनाधृष्यमधर्मबहुलैर्जनैः॥<br><br>1093: व्यालैरावारितं घोरैर्दिव्यौषधिविदीपितम्। नाकमावृत्य तिष्ठन्तमुच्छ्रयेण महागिरिम्॥<br><br>1094: अगम्यं मनसाऽप्यन्यैर्नदीवृक्षसमन्वितम्। नानापतगसबैश्च नादितं सुमनोहरैः॥<br><br>1095: तस्य शृङ्गमुपारुह्य बहुरत्नाचितं शुभम्। अनन्तकल्पमुद्विद्धं सुरा: सर्वे महौजसः। ॥<br><br>1096: ते मन्त्रयितुमारब्धास्तत्रासीना दिवौकसः। अमृताय समागम्य तपोनियमसंयुताः॥<br><br>1097: तत्र नारायणो देवो ब्रह्माणमिदमब्रवीत्। चिन्तयत्सु सुरेष्वेवं मन्त्रयत्सु च सर्वशः॥<br><br>1098: देवैरसुरसंड्बैश्च मथ्यतां कलशोदधिः। भविष्यत्यमृतं तत्र मथ्यमाने महोदधौ॥<br><br>1099: सर्वोषधी: समावाप्य सर्वरत्नानि चैव ह। मन्यध्वमुदधिं देवा वेत्स्यध्वममृतं ततः॥<br><br>1100: सौतिरुवाच ततोऽभ्रशिखराकारैर्गिरिशृंङ्गैरलंकृतम्। मन्दरं पर्वतवरं लताजालसमाकुलम्॥<br><br>1101: नानाविहगसंघुष्टं नानादंष्ट्रिसमाकुलम्। किन्नरैरप्सरोभिश्च देवैरपि च सेवितम्॥<br><br>1102: एकादशसहस्राणि योजनानां समुच्छ्रितम्। अधोभूमेः सहस्रेषु तावत्स्वेव प्रतिष्ठितम्॥<br><br>1103: तमुद्धर्तुमशक्ता वै सर्वे देवगणास्तदा। विष्णुमासीनमभ्येत्य ब्रह्माणं चेदमब्रुवन्॥<br><br>1104: भवन्तावत्र कुर्वीतां बुद्धिंः नैःश्रेयसी पराम्। मन्दरोद्धरणे यत्नः क्रियतां च हिताय नः॥<br><br>1105: सौतिरुवाच तथेति चाब्रवीद्विष्णुर्ब्रह्मणा सह भार्गव अचोदयदमेयात्मा फणीन्द्रं पद्मलोचनः॥<br><br>1106: ततोऽनन्तः समुत्थाय ब्रह्मणा परिचोदितः। नारायणेन चाप्युक्तस्तस्मिन्कर्मणि वीर्यवान्॥<br><br>1107: अथ पर्वतराजानं तमनन्तो महाबलः। उज्जहार बलाद्ब्रह्मन् सवनं सवनौकसम्॥<br><br>1108: ततस्तेन सुराः सार्धं समुद्रमुपतस्थिरे। तमूचुरमृतस्यार्थे निर्मथिष्यामहे जलम्॥<br><br>1109: अपां पतिरथोवाच ममाप्यंशो भवेत्ततः। सोढाऽस्मि विपुलं मर्द मन्दरभ्रमणादिति॥<br><br>1110: ऊचुश्च कूर्मराजानमकूपारे सुरासुराः। अधिष्ठानं गिरेरस्य भवान्भवितुमर्हति॥<br><br>1111: कूर्मेण तु तथेत्युक्त्वा पृष्ठमस्य समर्पितम्। तं शैलं तस्य पृष्ठस्थं वज्रणेन्द्रो न्यपीडयत्॥<br><br>1112: मन्थानं मन्दरं कृत्वा तथा नेत्रं च वासुकिम्। देवा मथितुमारब्धाः समुद्र निधिमम्भसाम्॥<br><br>1113: अमृतार्थे पुरा ब्रह्मंस्तथैवासुरदानवाः। एकमन्तमुपाश्लिष्टा नागराज्ञो महासुराः॥<br><br>1114: विबुधाः सहिताः सर्वे यत: पुच्छं ततः स्थिताः। अनन्तो भगवान्देवो यतो नारायणस्ततः। शिर उत्क्षिप्य नागस्य पुनः पुनरवाक्षिपत्॥<br><br>1115: वासुकेरथ नागस्य सहसाक्षिप्यतः सुरैः। सधूमाः सार्चिधो वाता निष्पेतुरसकृन्मुखात्॥<br><br>1116: ते धूमसंघा: संभूता मेघसंघा: सविद्युतः। अभ्यवर्षन्सुरगणान् श्रमसंतापकर्शितान्॥<br><br>1117: तस्माच्च गिरिकूटाग्रात्प्रच्युताः पुष्पवृष्टयः। सुरासुरगणान्सर्वान्समन्तात्समवाकिरन्॥<br><br>1118: बभूवात्र महानादो महामेघरवोपमः। उदधेर्मथ्यमानस्य मन्दरेण सुरासुरैः॥<br><br>1119: तत्र नानाजलचरा विनिष्पिष्टा महाद्रिणा। विलयं समुपाजग्मुः शतशो लवणाम्भसि॥<br><br>1120: वारुणानि च भूतानि विविधानि महीधरः। पातालतलवासीनि विलयं समुपानयत्॥<br><br>1121: तस्मिश्च भ्राम्यमाणेऽद्रौ संघृष्यन्तः परस्परम्। न्यपतन्पतगोपेताः पर्वताग्रान्महाद्रुमाः॥<br><br>1122: तेषां संघर्षजश्चाग्निरर्चिभि: प्रज्वलन्मुहुः। विद्युद्भिरिव नीलाभ्रमावृणोन्मन्दरं गिरिम्॥<br><br>1123: ददाह कुंजरांस्तत्र सिंहांश्चैव विनिर्गतान्। विगतासूनि सर्वाणि सत्त्वानि विविधानि च॥<br><br>1124: तमग्निममरश्रेष्ठः प्रदहन्तमितस्ततः। वारिणा मेघजेनेन्द्रः शमयामास सर्वशः। ॥<br><br>1125: ततो नानाविधास्तत्र सुस्रुवुः सागराम्भसि। महाद्रुमाणां निर्यासा बहवश्चौषधीरसाः॥<br><br>1126: तेषाममृतवीर्याणां रसानां पयसैव च। अमरत्वं सुरा जग्मुः काञ्चनस्य च नि:स्रवात्॥<br><br>1127: ततस्तस्य समुद्रस्य तज्जातमुदकं पयः। रसोत्तमैर्विमिदं च तत: क्षीरादभूद्धृतम्॥<br><br>1128: ततो ब्रह्माणमासीनं देवा वरदमब्रुवन्। श्रान्ता:स्म सुभृशं ब्रह्मन्नोद्भवत्यमृतं च तत्॥<br><br>1129: विना नारायणं देवं सर्वेऽन्ये देवदानवाः। चिरारब्धमिदं चापि सागरस्यापि मन्थनम्॥<br><br>1130: ततो नारायणं देवं ब्रह्मा वचनमब्रवीत्। विधत्स्वैषां बलं विष्णो भवानत्र परायणम्॥<br><br>1131: विष्णुरुवाच बलं ददामि सर्वेषां कमैतद्ये समास्थिताः। क्षोभ्यतां कलशः सर्वैर्मन्दरः परिवर्त्यताम्॥<br><br>1132: सूत उवाच नारायणवचः श्रुत्वा बलिनस्ते महोदधेः। तत्पयः सहिता भूयश्चक्रिरे भृशमाकुलम्॥<br><br>1133: ततः शतसहस्रांशुर्मथ्यमानात्तु सागरात्। प्रसन्नात्या समुत्पन्नः सोमः शीतांशुरुज्ज्वलः॥<br><br>1134: श्रीरनन्तरमुत्पन्ना घृतात्पाण्डुरवासिनी। सुरादेवी समुत्पन्ना तुरगः पाण्डुरस्तथा॥<br><br>1135: कौस्तुभस्तु मणिर्दिव्य उत्पन्नो घृतसंभवः। मरीचिविकचः श्रीमान्नारायण उरोगतः॥<br><br>1136: पारिजातश्च तत्रैव सुरभिश्च महामुने। जज्ञाते तौ तदा सर्वकामफलप्रदायिनौ॥<br><br>1137: श्री: सुरा चैव सोमश्च तुरगश्च मनोजवः। यतो देवास्ततो जग्मुरादित्यपथमाश्रिताः॥<br><br>1138: धन्वन्तरिस्ततो देवो वपुष्मानुदतिष्ठत। श्वेतं कमण्डलुं बिभ्रदमृतं यत्र तिष्ठति॥<br><br>1139: एतदत्यद्भुतं दृष्ट्वा दानवानां समुत्थितः। अमृतार्थे महान्नादो ममेदमिति जल्पताम्॥<br><br>1140: श्वेतैर्दन्तैश्चतुर्भिस्तु महाकायस्ततः परम्। ऐरावतो महानागोऽभवद्वज्रभृता धृतः॥<br><br>1141: अतिनिर्मथनादेव कालकूटस्ततः परः। जगदावृत्य सहसा सधूमोऽग्निरिव ज्वलन्॥<br><br>1142: त्रैलोक्यं मोहितं यस्य गन्धमाघ्राय तद्विषम्। प्राग्रसल्लोकरक्षार्थं ब्रह्मणो वचनाच्छिवः॥<br><br>1143: दधार भगवान्कण्ठे मन्त्रमूर्तिर्महेश्वरः। तदा प्रभृति देवस्तु नीलकण्ठ इति श्रुतिः॥<br><br>1144: एतत्तदद्भुतं दृष्ट्वा निराशा दानवाः स्थिताः। अमृतार्थे च लक्ष्यर्थे महान्तं वैरमाश्रिताः॥<br><br>1145: ततो नारायणो मायां मोहिनी समुपाश्रितः। स्त्रीरूपमद्भुतं कृत्वा दानवानभिसंश्रितः॥<br><br>1146: ततस्तदमृतं तस्यै ददुस्ते मूढचेतसः। स्त्रियै दानवदैतेयाः सर्वे तद्गतमानसाः॥<br><br>1147: सौतिरुवाच अथावरणमुग्यानि नानाप्रहरणानि च। प्रगृह्याभ्यद्रवन्देवान्सहिता दैत्यदानवाः॥<br><br>1148: ततस्तदमृतं देवो विष्णुरादाय वीर्यवान्। जहार दानवेन्द्रेभ्यो नरेण सहितः प्रभुः॥<br><br>1149: ततो देवगणाः सर्वे पपुस्तदमृतं तदा। विष्णोः सकाशात्संप्राप्य संभ्रमे तुमुले सति॥<br><br>1150: ततः पिबत्सु तत्कालं देवेष्वमृतमीप्सितम्। राहुविबुधरूपेण दानवः प्रापिबत्तदा॥<br><br>1151: तस्य कण्ठमनुप्राप्ते दानवस्यामृते तदा। आख्यातं चन्द्रसूर्याभ्यां सुराणां हितकाम्यया॥<br><br>1152: ततो भगवता तस्य शिरश्छिन्नमलंकृतम्। चक्रायुधेन चक्रेण पिबतोऽमृतमोजसा॥<br><br>1153: तच्छैलशृङ्गप्रतिमं दानवस्य शिरो महत्। चक्रच्छिन्नं खमुत्पत्य ननादातिभयंकरम्॥<br><br>1154: तत्कबन्धं पपातास्य विस्फुरद्धरणीतले। सपर्वतवनद्वीपां दैत्यस्याकम्पयन्महीम्॥<br><br>1155: ततो वैरविनिर्बन्धः कृतो राहुमुखेन वै। शाश्वतश्चन्द्रसूर्याभ्यां ग्रसत्यद्यापि चैव तौ॥<br><br>1156: विहाय भगवांश्चापि स्त्रीरूपमतुलं हरिः। नानाप्रहरणैर्भीमैर्दानवान्समकम्पयत्॥<br><br>1157: ततः प्रवृत्तः संग्राम: समीपे लवणाम्भसः। सुराणामसुराणां च सर्वघोरतरो महान्॥<br><br>1158: प्रासाश्च विपुलास्तीक्ष्णा न्यपतन्त सहस्रशः। तोमराश्चसुतीक्ष्णाग्राः शस्त्राणि विविधानि च॥<br><br>1159: ततोऽसुराश्चक्रभिन्ना वमन्तो रुधिरं बहु। असिशक्तिगदारुग्णा निपेतुर्धरणीतले॥<br><br>1160: छिन्नानि पट्टिशैश्चैव शिरांसि युधि दारुणैः। तप्तकाञ्चनमालीनि निपेतुरनिशं तदा॥<br><br>1161: रुधिरेणानुलिप्ताङ्गा निहताश्च महासुराः। अद्रीणामिव कूटानि धातुरक्तानि शेरते॥<br><br>1162: हाहाकारः समभवत्तत्र तत्र सहस्रशः। अन्योऽन्यं छिन्दतां शस्त्रैरादित्ये लोहितायति॥<br><br>1163: परिघेरायसैस्तीक्ष्णैः संनिकर्षे च मुष्टिभिः। निघ्नतां समरेऽन्योऽन्यं शब्दो दिवमिवास्पृशत्॥<br><br>1164: छिन्द्धि भिन्द्धि प्रधाव त्वं पातयाभिसरेति च। व्यश्रूयन्त महाघोराः शब्दास्तत्र समन्ततः॥<br><br>1165: एवं सुतुमुले युद्धे वर्तमाने महाभये। नरनारायणौ देवौ समाजग्मतुराहवम्॥<br><br>1166: तत्र दिव्यं धनुर्दृष्ट्वा नरस्य भगवानपि। चिन्तयामास तच्चक्रं विष्णुर्दानवसूदनम्। ॥<br><br>1167: ततोऽम्बराच्चिन्तितमात्रमागतं महाप्रभं चक्रममित्रतापनम्। विभावसोस्तुल्यमकुण्ठमण्डलं सुदर्शनं संयति भीमदर्शनम्॥<br><br>1168: तदागतं ज्वलितहुताशनप्रभं भयंकरं करिकरबाहुरच्युतः। मुमोच वै प्रबलवदुगवेगवान्। महाप्रभं परनगरावदारणम्॥<br><br>1169: तदन्तकज्वलनसमानवर्चसं पुनः पुनर्व्यपतत वेगवत्तदा। विदारयद्दितिदनुजान्सहस्रशः करेरितं पुरुषवरेण संयुगे॥<br><br>1170: दहत्क्वचिज्ज्वलन इवावलेलिहत् प्रसह्य तानसुरगणान्यकृन्तत। प्रवेरितं वियति मुहुः क्षितौ तथा पपौ रणे रुधिरमथो पिशाचवत्॥<br><br>1171: तथाऽसुरा गिरिभिरदीनचेतसो मुहुर्मुहुः सरगणमादयस्तदा। महाबला विगलितमेघवर्चसः सहस्रशो गगनमभिप्रपद्य ह॥<br><br>1172: अथाम्बराद्भयजननाः प्रपेदिरे सपादपा बहुविधमेघरूपिणः। महाद्रयः परिगलिताग्रसानवः परस्परं द्रुतमभिहत्य सस्वनाः॥<br><br>1173: ततो मही प्रविचलिता सकानना महाद्रिपाताभिहता समन्ततः। परस्परं भृशमभिवर्जतां मुहू रणाजिरे भृशमभिसंप्रवर्तिते॥<br><br>1174: नरस्ततो वरकनकाग्रभूषणैमहेषुभिर्गगनपथं समावृणोत्। विदारयन्गिरिशिखराणि पत्रिभिः महाभयेऽसुरगणविग्रहे तदा॥<br><br>1175: ततः महीं लवणजलं च सागरं महासुराः प्रविविशुरर्दिताः सुरैः। वियद्गतं ज्वलितहुताशनप्रभं सुदर्शनं परिकुपितं निशम्य ते॥<br><br>1176: ततः सुरैविजयमवाप्य मन्दरः स्वमेव देशं गमितः सुपूजितः। विनाद्य खं दिवमपि चैव सर्वशः ततो गताः सलिलधरा यथागतम्॥<br><br>1177: ततोऽमृतं सुनिहितमेव चक्रिरे सुराः परां मुदमभिगम्य पुष्कलाम्। ददौ च तं निधिममृतस्य रक्षितुं किरीटिने बलभिदथामरैः सह॥<br><br>1178: सौतिरुवाच एतत्ते कथितं सर्वममृतं मथितं तथा। यत्र सोऽश्वः समुत्पन्नः श्रीमानतुलविक्रमः॥<br><br>1179: यं निशम्य तदा कदूर्विनतामिदमब्रवीत्। उच्चैःश्रवा हि किं वर्णो भद्रे प्रब्रूहि मा चिरम्॥<br><br>1180: विनतोवाच श्वेत एवाश्वराजोऽयं किं वा त्वं मन्यसे शुभे। ब्रूहि वर्णं त्वमप्यस्य ततोऽत्र विपणावहे॥<br><br>1181: कदूरुवाच कृष्णवालमहं मन्ये हयमेनं शुचिस्मिते। एहि सार्धं मया दीव्य दासीभावाय भामिनि॥<br><br>1182: सौतिरुवाच एवं ते समयं कृत्वा दासीभावाय वै मिथः। जग्मतुः स्वगृहानेव श्वो द्रक्ष्याव इति स्म ह॥<br><br>1183: ततः पुत्रसहस्रं तु कर्जिा चिकीर्षती। आज्ञापयामास तदा वाला भूत्वाचनप्रभाः॥<br><br>1184: आविशध्वं हयं क्षिप्रं दासी न स्यामहं यथा। नावपद्यन्त ये वाक्यं ताशशाप भुजंगमान्॥<br><br>1185: सर्पसत्रे वर्तमाने पावको वः प्रधक्ष्यति। जनमेजयस्य राजर्षेः पाण्डवेयस्य धीमतः॥<br><br>1186: शापमेनं तु शुश्राव स्वयमेव पितामहः। अतिक्रूरं समुत्सृष्टं कवा दैवादतीव हि॥<br><br>1187: सार्धं देवगणैः सर्वैर्वाचं तामन्वमोदत। बहुत्वं प्रेक्ष्य सर्पाणां प्रजानां हितकाम्यया॥<br><br>1188: तिग्मवीर्यविषा होते दन्दशूका महाबलाः। तेषां तीक्ष्णविषत्वाद्धि प्रजानां च हिताय च॥<br><br>1189: युक्तं मात्रा कृतं तेषां परपीडोपसर्पिणाम्। अन्येषामपि सत्त्वानां नित्यं दोषपरास्तु ये॥<br><br>1190: तेषां प्राणान्तिकी दण्डो दैवेन विनिपात्यते। एवं संभाष्य देवस्तु पूज्य कदूं च तां तदा॥<br><br>1191: आहूय कश्यपं देव इदं वचनमब्रवीत्। यदेते दन्दशूकाश्च सर्पा जातस्त्वयानघ॥<br><br>1192: विषोल्बणा महाभोगा मात्रा शप्ताः परंतप। तत्र मन्युस्त्वया तात न कर्तव्यः कथंचन॥<br><br>1193: दृष्टं पुरातनं ह्येतद्यज्ञे सर्पविनाशनम्। इत्युक्त्वा सृष्टिकृदेवस्तं प्रसाद्य प्रजापतिम्। प्रादाद्विषहरी विद्यां कश्यपाय महात्मने॥<br><br>1194: सौतिरुवाच ततो रजन्या व्युष्टायां प्रभातेऽभ्युदिते रवौ। कदूश्च विनताचैव भगिन्यौ तै तपोधन॥<br><br>1195: अमषिते सुसंरब्धे दास्ये कृतपणे तदा। जग्मतुस्तुरगं द्रष्टुमुच्चैःश्रवसमन्तिकात्॥<br><br>1196: ददृशातेऽथ ते तत्र समुद्र निधिमम्भसाम्। महान्तमुदकागाधं क्षोभ्यमाणं महास्वनम्॥<br><br>1197: तिमिङ्गिलझषाकीर्णं मकरैरावृतं तथा। सत्त्वैश्च बहुसाहर्नानारूपैः समावृतम्॥<br><br>1198: भीषणैर्विकृतैरन्यैोरैजलचरैस्तथा। उग्रैर्नित्यमनाधृष्यं कूर्मग्राहसमाकुलम्॥<br><br>1199: आकरं सर्वरत्नानामालयं वरुणस्य च। नागानामालयं रम्यमुत्तमं सरितां पतिम्॥<br><br>1200: पातालज्वलनावासमसुराणां च बान्धवम्। भयंकरं च सत्त्वानां पयसां निधिमर्णवम्॥<br><br>1201: शुभं दिव्यममानाममृतस्याकरं परम्। अप्रमेयमचिन्त्यं च सुपुण्यजलमद्भुतम्॥<br><br>1202: घोरं जलचरारावरौद्रं भैरवनि:स्वनम्। गंभीरावर्तकलिलं सर्वभूतभयंकरम्॥<br><br>1203: वेलादोलानिलचलं क्षोभोद्वेगसमुच्छ्रितम्। वीचीहस्तैः प्रचलितैर्नृत्यन्तमिव सर्वतः॥<br><br>1204: चन्द्रवृद्धिक्षयवशादुद्वृत्तोर्मिसमाकुलम्। पाञ्चजन्यस्य जननं रत्नाकरमनुत्तमम्॥<br><br>1205: गां विन्दता भगवता गोविन्देनामितौजसा। वराहरूपिणा चान्तर्विक्षोभितजलाविलम्॥<br><br>1206: ब्रह्मर्षिणा व्रतवता वर्षाणां शतमत्रिणा। अनासादितगाधं च पातालतलमव्ययम्॥<br><br>1207: अध्यात्मयोगनिद्रां च पद्मनाभस्य सेवतः। युगादिकालशयनं विष्णोरमिततेजसः॥<br><br>1208: वज्रपातनसंत्रस्तमैनाकस्याभयप्रदम्। डिम्बाहवादितानां च असुराणां परायणम्॥<br><br>1209: वडवामुखदीप्ताग्नेस्तोयहव्यप्रदं शिवम्। अगाधपारं विस्तीर्णमप्रमेयं सरित्यतिम्॥<br><br>1210: महानदीभिर्बह्वीभिःस्पर्धयेव सहस्रशः अभिसार्यमाणमनिशं ददृशाते महार्णवम्। आपूर्यमाणमत्यर्थं नृत्यमानमिवोर्मिभिः॥<br><br>1211: गंभीरं तिमिमकरोग्रसंकुलं तं। गर्जन्त जलचररावरौद्रनादैः। विस्तीर्णं ददृशतुरम्बरप्रकाशं तेऽगाधं निधिमुरुमम्भसामनन्तम्॥<br><br>1212: सौतिरुवाच नागाश्च संविदं कृत्वा कर्तव्यमिति तद्वचः। निःस्नेहा वै दहेन्माता असंप्राप्तमनोरथा॥<br><br>1213: प्रसन्ना मोक्षयेदस्मांस्तस्माच्छापाच्च भामिनी। कृष्णं पुच्छं करिष्यामस्तुरगस्य न संशयः॥<br><br>1214: तथा हि गत्वा ते तस्य पुच्छे वाला इति स्मृताः। एतस्मिन्नन्तरे ते तु सपत्न्यौ पणिते तदा॥<br><br>1215: ततस्ते पणितं कृत्वा भगिन्यौ द्विजसत्तम। जग्मतुः परया प्रीत्या परं पारं महोदधेः॥<br><br>1216: कदूश्च विनताचैव दाक्षायण्यौ विहायसा। आलोकयन्त्यावक्षोभ्यं समुद्र निधिमम्भसाम्॥<br><br>1217: वायुनाऽतीव सहसा क्षोभ्यमाणं महास्वनम्। तिमिगिलसमाकीर्णं मकरैरावृतं तथा॥<br><br>1218: संयुतं बहुसाहस्रैः सत्त्वैर्नानाविधैरपि। घोरै?रमनाधृष्यं गंभीरमतिभैरवम्॥<br><br>1219: आकरं सर्वरत्नानामालयं वरुणस्य च। नागानामालयं चापि सुरम्यं सरितां पतिम्॥<br><br>1220: पातालज्वलनावासमसुराणां तथालयम्। भयंकराणां सत्त्वानां पयसो निधिमव्ययम्॥<br><br>1221: शुभं दिव्यममानाममृतस्याकरं परम्। अप्रमेयमचिन्त्यं च सुपुण्यजलसंमितम्॥<br><br>1222: महानदीभिर्बह्वीभिस्तत्र तत्र सहस्रशः। आपूर्यमाणमत्यर्थं नृत्यन्तमिव चोर्मिभिः॥<br><br>1223: इत्येवं तरलतरोर्मिसंकुलं ते गंभीरं विकसितमम्बरप्रकाशं। पातालज्वलनशिखाविदीपिताङ्गं गर्जन्तं द्रुतमभिजग्मतुस्ततस्ते॥<br><br>1224: सौतिरुवाच तं समुद्रमतिक्रम्य कर्विनतया सह। न्यपतत्तुरगाभ्याशे न चिरादिव शीघ्रगा॥<br><br>1225: ततस्ते तं हयश्रेष्ठं ददृशाते महाजवम्। शशाङ्ककिरणप्रख्यं कालवालमुभे तदा। ॥<br><br>1226: निशम्य च बहून्वालान् कृष्णान्पुच्छसमाश्रितान्। विषण्णरूपां विनतां कदूर्दास्ये न्ययोजयत्॥<br><br>1227: ततः सा विनता तस्मिन्पणितेन पराजिता। अभवदुःखसंतप्ता दासीभावं समास्थिता॥<br><br>1228: एतस्मिन्नन्तरे चापि गरुडः काल आगते। विना मात्रा महातेजा विदार्याण्डमजायत॥<br><br>1229: महासत्त्वबलोपेतः सर्वा विद्योतयन्दिशः। कामरूपः कामगमः कामवीर्यो विहंगमः॥<br><br>1230: अग्निराशिरिवोद्भासन्समिद्धोऽतिभयंकरः। विद्युदविस्पष्टपिङ्गाक्षो युगान्ताग्निसमप्रभः॥<br><br>1231: प्रवृद्धः सहसा पक्षी महाकायो नभोगतः। घोरो घोरस्वनो रौद्रो वह्निरौर्व इवापरः॥<br><br>1232: तं दृष्ट्वा शरणं जग्मुर्देवाः सर्वे विभावसुम्। प्रणिपत्याब्रुवंश्चैनमासीनं विश्वरूपिणम्॥<br><br>1233: अग्ने मा त्वं प्रवर्धिष्ठाः कच्चिन्नो न दिधक्षसि। असौ हि राशिः सुमहान्समिद्धस्तव सर्पति॥<br><br>1234: अग्निरुवाच नैतदेवं यथा यूयं मन्यध्वमसुरार्दनाः। गरुडो बलवानेष मम तुल्यश्च तेजसा॥<br><br>1235: जातः परमतेजस्वी विनतानन्दवर्धनः। तेजोराशिमिमं दृष्ट्वा युष्मान्मोहः समाविशत्॥<br><br>1236: नागक्षयकरश्चैव काश्यपेयो महाबलः। देवानां च हिते युक्तस्त्वहितौ दैत्यरक्षसाम्॥<br><br>1237: न भीः कार्या कथं चात्र पश्यध्वं सहिता मम॥<br><br>1238: एवमुक्तास्तदा गत्वा गरुडं वाग्भिरस्तुवन्। ते दूरादभ्युपेत्यैनं देवाः सर्षिगणास्तदा॥<br><br>1239: देवा ऊचुः त्वमृषिस्त्वं महाभागस्त्वं देवः पतगेश्वरः। त्वं प्रभुस्तपनः सूर्यः परमेष्ठी प्रजापतिः॥<br><br>1240: त्वमिन्द्रस्त्वं हयमुखस्त्वं शर्वस्त्वं जगत्पतिः। त्वं मुखं पद्मजो विप्रस्त्वमग्निः पवनस्तथा। ॥<br><br>1241: त्वं हि धाता विधाता च त्वं विष्णुः सुरसत्तमः। त्वं महानभिभूः शश्वदमृतं त्वं महद्यशः॥<br><br>1242: त्वं प्रभास्त्वमभिप्रेतं त्वं नस्त्राणमनुत्तमम्। बलोमिमान्साधुरदीनसत्त्वः समृद्धिमान्दुर्विषहस्त्वमेव॥<br><br>1243: त्वत्त: सृतं सर्वमहीनकीर्ते ह्यनागतं चोपगतं च सर्वम्। त्वमुत्तमः सर्वमिदं चराचरं गभस्तिभिर्भानुरिवावभाससे॥<br><br>1244: समाक्षिपन्भानुमतः प्रभां मुहुः त्वमन्तकः सर्वमिदं ध्रुवाध्रुवम्। दिवाकरः परिकुपितो यथा दहेत् प्रजास्तथा दहसि हुताशनप्रभः॥<br><br>1245: भयंकरः प्रलय इवाग्निरुत्थितः विनाशयन्युगपरिवर्तनान्तकृत्॥<br><br>1246: खगेश्वरं शरणमुपागता वयं महौजसं ज्वलनसमानवर्चसम्। तडित्प्रभं वितिमिरमभ्रगोचरं महाबलं गरुडमुपेत्य खेचरम्। परावरं वरदमजय्यविक्रम तवौजसा सर्वमिदं प्रतापितम्॥<br><br>1247: जगत्प्रभो तप्तसुवर्णवर्चसा त्वं पाहि सर्वांश्च सुरान्महात्मनः। भयान्विता नभसि विमानगामिनो विमानिता विपथगतिं प्रयान्ति ते॥<br><br>1248: ऋषेः सुतस्त्वमसि दयावतः प्रभो महात्मनः खगवर कश्यपस्य ह। स मा क्रुधः कुरु जगतो दयां परां त्वमीश्वरः प्रशममुपैहि पाहि नः॥<br><br>1249: महाशनिस्फुरितसमस्वनेन ते दिशोऽम्बरं त्रिदिवमियं च मेदिनी। चलन्ति नः खगहृद्यानि चानिशं निगृह्यतां वपुरिदमग्निसंनिभम्॥<br><br>1250: तव द्युतिं कुपितकृतान्तसंनिभां निशम्य नश्चलति मनोऽव्यवस्थितम्॥<br><br>1251: प्रसीद नः पतगपते प्रयाचतां शिवश्च नो भव भगवन्सुखावहः। एवं स्तुतः सुपर्णस्तु देवैः सर्षिगणैस्तदा तेजसः प्रतिसंहारमात्मनः स चकार ह॥<br><br>1252: सौतिरुवाच स श्रुत्वाऽथात्मनो देहं सुपर्णः प्रेक्ष्य च स्वयम्। शरीरप्रतिसंहारमात्मनः संप्रचक्रमे॥<br><br>1253: सुपर्ण उवाच न मे सर्वाणि भूतानि बिभियुर्देहदर्शनात्। भीमरूपात्समुद्विग्नास्तस्मात्तेजस्तु संहरे॥<br><br>1254: सौतिरुवाच ततः कामगम: पक्षी कामवीर्यो विहंगमः। अरुणं चात्मनः पृष्ठमारोप्य स पितुर्ग्रहात्॥<br><br>1255: मातुरन्तिकमागच्छत्परं तीरं महोदधेः। तत्रारुणश्च निक्षिप्तो दिशं पूर्वां महाद्युतिः॥<br><br>1256: सूर्यस्तेजोभिरत्युप्रैर्लोकान्दग्धुमना यदा। रुरुरुवाच किमर्थं भगवान्सूर्यो लोकान्दग्धुमनास्तदा। किमस्यापहृतं देवैयेनमं मन्युराविशत्॥<br><br>1257: प्रमतिरुवाच चन्द्रादित्यैर्यदा राहुराख्यातो ह्यमृतं पिबन्। वैरानुबन्धं कृतवांश्चन्द्रादित्ये तदाऽनघ॥<br><br>1258: वध्यमाने ग्रहेणाथ आदित्ये मन्युराविशत्। सुरार्थाय समुत्पन्नो रोषो राहोस्तु मां प्रति॥<br><br>1259: बबनर्थकरं पापमेकोऽहं समवाप्नुयाम्। सहाय एव कार्येषु च कृच्छ्रेषु दृश्यते॥<br><br>1260: पश्यन्ति ग्रस्यमानं मां सहन्ते वै दिवौकसः। तस्माल्लोकविनाशार्थं ह्यवतिष्ठे न संशयः॥<br><br>1261: एवं कृतमति: सूर्यो ह्यस्तमभ्यगमद्गिरिम्। तस्माल्लोकविनाशाय संतापयत भास्करः॥<br><br>1262: ततो देवानुपागम्य प्रोचुरेवं महर्षयः। अद्यार्धरात्रसमये सर्वलोकभयावहः॥<br><br>1263: उत्पत्स्यते महान्दाहस्त्रैलोक्यस्य विनाशनः। ततो देवाः सर्षिगणा उपगम्य पितामहम्॥<br><br>1264: अब्रुवन्किमिवेहाद्य महद्दाहकृतं भयम्। न तावद् दृश्यते सूर्यः क्षयोऽयं प्रतिभाति च। उदिते भगवद्भानौ कथमेतद्भविष्यति॥<br><br>1265: पितामह उवाच एष लोकविनाशाय रविरुद्यन्तुमुद्यतः। दृश्यन्नेव हि लोकान्स भस्मराशीकरिष्यति॥<br><br>1266: तस्य प्रतिविधानं च विहितं पूर्वमेव हि॥<br><br>1267: कश्यपस्य सुतो धीमानरुणेत्यभिविश्रुतः। महाकायो महातेजाः स स्थास्यति पुरो रवेः॥<br><br>1268: करिष्यति च सारथ्यं तेजश्चास्य हरिष्यति। लोकानां स्वस्ति चैवं स्यादृषीणां च दिवौकसाम्। । प्रमतिरुवाच ततः पितामहाज्ञातः सर्वं चक्रे तदाऽरुणः। उदितश्चैव सविता ह्यरुणेन समावृतः॥<br><br>1269: एतत्ते सर्वमाख्यातं यत्सूर्यं मन्युराविशत्। अरुणश्च यथैवास्य सारथ्यमकरोत्प्रभुः। भूय एवापरं प्रश्नं शृणु पूर्वमुदाहृतम्॥<br><br>1270: सौतिरुवाच ततः कामगम: पक्षी महावीर्यो महाबलः। मातुरन्तिकमागच्छत्परं पारं महोदधेः॥<br><br>1271: यत्र सा विनता तस्मिन्पणितेन पराजिता। अतीव दुःखसंतप्ता दासीभावमुपागता॥<br><br>1272: ततः कदाचिद्विनतां प्रणतां पुत्रसंनिधौ। काले चाहूय वचनं कदूरिदमभाषत। । नागानामालयं भद्रे सुरम्यं चारुदर्शनम्। समुद्रकुक्षावेकान्ते तत्र मां विनते नय॥<br><br>1273: ततः सुपर्णमाता तामवहत्सर्पमातरम्। पन्नगागरुडश्चापि मातुर्वचनचोदितः॥<br><br>1274: स सूर्यमभितो याति वैनतेयो विहंगमः। सूर्यरश्मिप्रतप्ताश्च मूर्च्छिताः पन्नगाऽभवन्। ॥<br><br>1275: तदवस्थान्सुतान्दृष्ट्वा कदूः शक्रमथास्तुवत्। नमस्ते सर्वदेवेश नमस्ते बलसूदन॥<br><br>1276: नमुचिघ्न नमस्तेऽस्तु सहस्राक्ष शचीपते। सर्पाणां सूर्यतप्तानां वारिणा त्वं प्लवो भव॥<br><br>1277: त्वमेव परमं त्राणमस्माकममरोत्तम। ईशो ह्यसि पयः स्रष्टुं त्वमनल्पं पुरन्दर॥<br><br>1278: त्वमेव मेघस्त्वं वायुस्त्वमग्निर्विद्युतोऽम्बरे। त्वमभ्रगणविक्षेप्ता त्वामेवाहुर्महाधनम्॥<br><br>1279: त्वं वज्रमतुलं घोरं घोषवांस्त्वं बलाहकः। स्रष्टा त्वमेव लोकानां संहर्ता चापराजितः॥<br><br>1280: त्वं ज्योतिः सर्वभूतानां त्वमादित्यो विभावसुः। त्वं महद्भूतमाश्चर्यं त्वं राजा त्वं सुरोत्तमः॥<br><br>1281: त्वं विष्णुस्त्वं सहस्राक्षस्त्वं देवस्त्वं परायणम्। त्वं सर्वमनृतं देवः त्वं सोमः परमार्चितः॥<br><br>1282: त्वं मुहूर्तस्तिथिस्त्वं च त्वं लवस्त्वं पुनः क्षणः। शुक्लस्त्वं बहुलस्त्वं च कला काष्ठा त्रुटिस्तथा। संवत्सरर्तवो मासा रजन्यश्च दिनानि च॥<br><br>1283: त्वमुत्तमा सगिरिवना वसुन्धरा सभास्करं वितिमिरमम्बरं तथा। महोदधिः सतिमितिमिगिलस्तथा महोर्मिमान्बहुमकरो झषाकुलः॥<br><br>1284: महायशास्त्वमिति सदाऽभिपूज्यसे मनीषिभिर्मुदितमना महर्षिभिः। अभिष्टुतः पिबसि च सोममध्वरे वषट् कृतान्यपि च हवींषि भूतये॥<br><br>1285: त्वं विप्रैः सततमिहेज्यसे फलार्थ वेदाङ्गेष्वतुलबलौघ गीयसे च। त्वद्धतोर्यजनपरायणा द्विजेन्द्रा वेदाङ्गान्यभिगमयन्ति सर्वयत्नैः॥<br><br>1286: सौतिरुवाच एवं स्तुतस्तदा कव्वा भगवान्हरिवाहनः। नीलजीमूतसंघातैः सर्वमम्बरमावृणोत्॥<br><br>1287: मेघानाज्ञापयामास वर्षध्वममृतं शुभम्। ते मेघामुमुचुस्तोयं प्रभूतं विधुदुज्ज्वलाः॥<br><br>1288: परस्परमिवात्यर्थं गर्जन्तः सततं दिवि। संवर्तितमिवाकाशं जलदैः सुमहाद्भुतैः॥<br><br>1289: सृजद्भिरतुलं तोयमजस्रं सुमहारवैः। संप्रनृत्तमिवाकाशं धारोमिभिरनेकशः॥<br><br>1290: मेघस्तनितनिर्घोषैर्विद्युत्पवनकम्पितैः। तैर्मेधैः सततासारं वर्षद्भिरनिशं तदा॥<br><br>1291: नष्टचन्द्रार्ककिरणमम्बरं समपद्यत। नागानामुत्तमो हर्षस्तथा वर्षति वासवे॥<br><br>1292: आपूर्यत मही चापि सलिलेन समन्ततः। रसातलमनुप्राप्तं शीतलं विमलं जलम्॥<br><br>1293: तदा भूरभवच्छन्ना जलोर्मिभिरनेकशः। रामणीयकमागच्छन्मात्रा सह भुजंगमाः॥<br><br>1294: सौतिरुवाच संप्रहृष्टात्स्ततो नागा जलधाराप्लुतास्तदा। सुपर्णेनोह्यमानास्ते जग्मुस्तं द्वीपमाशु वै॥<br><br>1295: तं द्वीपं मकरावासं विहितं विश्वकर्मणा। तत्र ते लवणं घोरं ददृशुः पूर्वमागताः॥<br><br>1296: सुपर्णसहिताः सर्पाः काननं च मनोरमम्। सागराम्बुपरिक्षिप्तं पक्षिसंघनिनादितम्॥<br><br>1297: विचित्रफलपुष्पाभिर्वनराजिभिरावृतम्। भवनैरावृतं रम्यैस्तथा पद्माकरैरपि॥<br><br>1298: प्रसन्नसलिलैश्चापि ह्रदैर्दिव्यैर्विभूषितम्। दिव्यगन्धवहैः पुण्यैर्मारुतैरुपवीजितम्॥<br><br>1299: उत्पतद्भिरिवाकाशं वृक्षैर्मलयजैरपि। शोभितं पुष्पवर्षाणि मुञ्चद्भिर्मारुतोद्धतैः॥<br><br>1300: वायुविक्षिप्तकुसुमैस्तथाऽन्यैरपि पादपैः। किरद्भिरिव तत्रस्थानागान्पुष्पाम्बुवृष्टिभिः॥<br><br>1301: मन:संहर्षजं दिव्यं गन्धर्वाप्सरसां प्रियम्। मत्तभ्रमरसंघुष्टं मनोज्ञाकृतिदर्शनम्॥<br><br>1302: रमणीयं शिवं पुण्यं सर्वैर्जनमनोहरैः। नानापक्षिरुतं रम्यं कदूपुत्रप्रहर्षणम्॥<br><br>1303: तत्ते वनं समासाद्य विजह्वः पन्नगास्तदा। अब्रुवंश्च महावीर्यं सुपर्णं पतगेश्वरम्॥<br><br>1304: वहास्मानपरं द्वीपं सुरम्यं विमलोदकम्। त्वं हि देशान्बहूनम्यान्व्रजन्पश्यसि खेचर॥<br><br>1305: स विचिन्त्याब्रवीत्पक्षी मातरं विनतां तदा। किं कारणं मया मातः कर्तव्यं सर्पभाषितम्॥<br><br>1306: विनतोवाच दासीभूतास्मि दुर्योगात्सपल्याः पतगोत्तम। पणं वितथमास्थाय सस्पधिना कृतम्॥<br><br>1307: तस्मिंस्तु कथिते मात्रा कारणे गगनेचरः। उवाच वचनं सस्तेिन दुःखेन दुःखितः॥<br><br>1308: किमाहत्य विदित्वा वा किं वा कृत्वेह पौरुषम्। दास्याद्वो विप्रमुच्येयं तथ्यं वदत लेलिहाः॥<br><br>1309: सौतिरुवाच श्रुत्वा तमब्रुवन्सर्पा आहरामृतमोजसा। ततो दास्याद्विप्रमोक्षो भविता तव खेचर॥<br><br>1310: सौतिरुवाच इत्युक्तो गरुडः सर्पस्ततो मातरमब्रवीत्। गच्छाम्यमृतमाहर्तुं भक्ष्यमिच्छामि वेदितुम्॥<br><br>1311: विनतोवाच समुद्रकुक्षावेकान्ते निषादालयमुत्तमम्। निषादानां सहस्राणि तान्भुक्त्वाऽमृतमानय॥<br><br>1312: न च ते ब्राह्मणं हन्तुं कार्या बुद्धिः कथंचन। अवध्यः सर्वभूतानां ब्राह्मणो ह्यनलोपमः॥<br><br>1313: अग्निरों विषं शस्त्रं विप्रो भवति कोपितः। गुरुर्हि सर्वभूतानां ब्राह्मणः परिकीर्तितः॥<br><br>1314: एवमादिभिरूपैस्तु सतां वै ब्राह्मणो मतः। स ते तात न हन्तव्यः संक्रुद्धेनापि सर्वथा॥<br><br>1315: ब्राह्मणानामभिद्रोहो न कर्तव्यः कथंचन। न ह्येवमग्निर्नादित्यो भस्म कुर्यात्तथाऽनघ॥<br><br>1316: यथा कुर्यादभिक्रुद्धो ब्राह्मणः संशितव्रतः। तदेतैर्विविधैर्लिङ्गैस्त्वं विद्यास्तं द्विजोत्तमम्। भूतानामग्रभूविप्रो वर्णश्रेष्ठः पिता गुरुः॥<br><br>1317: गरुड उवाच किं रूपो ब्राह्मणो मतः किं शीलः किं पराक्रमः। किंस्विदग्निनिभो भाति किंस्वित्सौम्यप्रदर्शनः॥<br><br>1318: यथाहमभिजानीयां ब्राह्मणं लक्षणैः शुभैः। तन्मे कारणतो मातः पृच्छतो वक्तुमर्हसि॥<br><br>1319: विनतोवाच यस्ते कण्ठमनुप्राप्तो निगीर्णं बडिशं यथा। दहेदङ्गारवत्पुत्र तं विद्याद्राह्मणर्षभम्॥<br><br>1320: विप्रस्त्वया न हन्तव्यः संक्रुद्धेनापि सर्वदा। प्रोवाच चैनं विनता पुत्रहार्दादिदं वचः॥<br><br>1321: जठरे न च जीर्येद्यस्तं जानीहि द्विजोत्तमम्। पुनः प्रोवाच विनता पुत्रहार्दादिदं वचः॥<br><br>1322: जानन्त्यप्यतुलं वीर्यमाशीर्वादपरायणा। प्रीता परमदुःखार्ता नागैविप्रकृता सती॥<br><br>1323: विनतोवाच पक्षौ ते मारुतः पातु चन्द्रसूर्यौ च पृष्ठतः। शिरश्च पातु वह्निस्ते वसवः सर्वतस्तनुम्॥<br><br>1324: अहं च ते सदा पुत्र शान्तिस्वस्तिपरायणा। इहासीना भविष्यामि स्वस्तिकारे रता सदा॥<br><br>1325: अरिष्टं व्रज पन्थानं पुत्र कार्यार्थसिद्धये। सौतिरुवाच ततः स मातुर्वचनं निशम्य वितत्य पक्षौ नभ उत्पपात। ततो निषादान्बलवानुपागतो बुभुक्षित: काल इवान्तकोऽपरः॥<br><br>1326: स तान्निषादानुपसंहरंस्तदा रजः समुद्भूय नभःस्पृशं महत्। समुद्रकुक्षौ च विशोषयन्पयः समीपजाम्भूधरजान्विचालयन्॥<br><br>1327: ततः स चक्रे महदाननं तदा निषादमार्ग प्रतिरुध्य पक्षिराट्। ततो निषादास्त्वरिताः प्रवव्रजुः यतो मुखं तस्य भुजंगभोजिनः॥<br><br>1328: तदाननं विवृतमतिप्रमाणवत् समभ्ययुर्गगनमिवार्दिताः खगाः। सहस्रशः पवनरजो विमोहिता यथाऽनिलप्रचलितपादपे वने॥<br><br>1329: ततः खगो वदनममित्रतापनः समाहरत्परिचपलो महाबलः। निषूदयन्बहुविधमत्स्यजीविनो बुभुक्षितो गगनचरेश्वरस्तदा॥<br><br>1330: सौतिरुवाच तस्य कण्ठमनुप्राप्तो ब्राह्मणः सह भार्यया। दहन्दीप्त इवाङ्गारस्तमुवाचन्तरिक्षगः॥<br><br>1331: द्विजोत्तम विनिर्गच्छ तूर्णमास्यादपावृतात्। न हि मे ब्राह्मणो वध्यः पापेष्वपि रतः सदा॥<br><br>1332: ब्रुवाणमेवं गरुडं ब्राह्मणः प्रत्यभाषत। निषादी मम भार्येयं निर्गच्छतु मया सह॥<br><br>1333: गरुड उवाच एतामपि निषादी त्वं परिगृह्याशु निष्पत। तूर्णं संभावयात्मानमजीर्णं मम तेजसा॥<br><br>1334: सौतिरुवाच ततः स विप्रो निष्क्रान्तो निषादीसहितस्तदा। वर्धयित्वा च गरुडमिष्टं देशं जगाम ह॥<br><br>1335: सह भार्ये विनिष्क्रान्ते तस्मिन्विप्रे च पक्षिराट्। वितत्य पक्षावाकाशमुत्पपात मनोजवः॥<br><br>1336: ततोऽपश्यत्स पितरं पृष्ठश्चाख्यातवान्पितुः। यथान्यायममेयात्मा तं चोवाच महानृषिः॥<br><br>1337: कश्यप उवाच कच्चिद्वः कुशलं नित्यं भोजने बहुलं सुत। कच्चिच्च मानुषे लोके तवान्नं विद्यते बहु॥<br><br>1338: गरुड उवाच माता मे कुशला शश्वत्तथा भ्राता तथा ह्यहम्। न हि मे कुशलं तात भोजने बहुले सदा॥<br><br>1339: अहं हि सर्पः प्रहित: पोममाहर्तुमुत्तमम्। मातुर्दास्यविमोक्षार्थमाहरिष्ये तमद्य वै॥<br><br>1340: मात्रा चात्र समादिष्टो निषादान्भक्षयेति ह। न च मे तृप्तिरभवद्भक्षयित्वा सहस्रशः॥<br><br>1341: तस्माद्भक्ष्यं त्वमपरं भगवन्प्रदिशस्व मे। यद्भुक्त्वाऽमृतमाहर्तुं समर्थः स्यामहं प्रभो॥<br><br>1342: क्षुत्पिपासाविघातार्थं भक्ष्यमाख्यातु मे भवान्। कश्यप उवाच इदं सरो महापुण्यं देवलोकेऽपि विश्रुतम्। यत्र कूर्माग्रजं हस्ती सदाकर्षत्यवाङ्मुखः॥<br><br>1343: तयोर्जन्मान्तरे वैरं संप्रवक्ष्याम्यशेषतः। तन्मे तत्त्वं निबोधत्स्व यत्प्रमाणौ च तावुभौ॥<br><br>1344: आसीद्विभावसुर्नाम महर्षिः कोपनो भृशम्। भ्राता तस्यानुजश्चासीत्सुप्रतीको महातपाः॥<br><br>1345: स नेच्छति धनं भ्राता सहैकस्थं महामुनिः। विभाग कीर्तयत्येवसुप्रतीको हि नित्यशः॥<br><br>1346: अथाब्रवीच्च तं भ्राता सुप्रतीकं विभावसुः। विभागं बहवो मोहात्कर्तुमिच्छन्ति नित्यशः॥<br><br>1347: ततो विभक्तास्त्वन्योऽन्य विक्रुध्यन्तेऽर्थमोहिताः। ततः स्वार्थपरान्मूढान्पृथग्भूतान्स्वकैर्धनैः॥<br><br>1348: विदित्वा भेदयन्त्येतानमित्रामित्ररूपिणः। विदित्वा चापरे भिन्नानन्तरेषु पतन्त्यथ॥<br><br>1349: भिन्नानामतुलो नाशः क्षिप्रमेव प्रवर्तते। तस्माद्विभागं भ्रातृणां न प्रशंसन्ति साधवः॥<br><br>1350: गुरुशास्त्रेऽनिबद्धानामन्योऽन्येनाभिशंकिनाम्। नियन्तुं न हि शक्यस्त्वं भेदतो धनमिच्छसि॥<br><br>1351: यस्मात्तस्मात्सुप्रतीक हस्तित्वं समवाप्स्यसि। शप्तस्त्वेवं सुप्रतीको विभावसुमथाब्रवीत्॥<br><br>1352: त्वमप्यन्तर्जलचरः कच्छपः संभविष्यसि। एवमन्योन्यशापात्तौ सुप्रतीकविभावसू॥<br><br>1353: गजकच्छपतां प्राप्तावार्थं मूढचेतसौ। रोषदोषानुषङ्गेन तिर्यग्योनिगतावुभौ॥<br><br>1354: परस्पर द्वेषरतौ प्रमाणबलदर्पितौ। सरस्यस्मिन्महाकायौ पूर्ववैरानुसारिणौ॥<br><br>1355: तयोरन्यतरः श्रीमान्समुपैति महागजः। यस्य बृंहितशब्देन कूर्मोऽप्यन्तर्जलेशयः॥<br><br>1356: उत्थितोऽसौ महाकायः कृत्स्नं विक्षोभयन्सरः। यं दृष्ट्वा वेष्टितकरः पतत्येष गजो जलम्॥<br><br>1357: दन्तहस्ताग्रलांगूलपदावेगेन वीर्यवान्। विक्षोभयंस्ततोनागः सरो बहुझषाकुलम्॥<br><br>1358: कूर्मोऽष्यभ्युद्यतशिरा युद्धायाभ्येति वीर्यवान्। षडुच्छ्रितो योजनानि गजस्तद्द्विगुणायतः॥<br><br>1359: कूर्मस्त्रियोजनोत्सेधो दशयोजनमण्डलः। तावुभौ युद्धसंमत्तौ परस्परवधैषिणौ। ॥<br><br>1360: उपयुज्याशु कर्मेदं साधयेत्सितमात्मनः। महाभ्रघनसंकाशं तं भुक्त्वामृतमानय। महागिरिसमप्रख्यं घोररूपं च हस्तिनम्॥<br><br>1361: सौतिरुवाच इत्युक्त्वा गरुडं सोऽथ माङ्गल्यमकरोत्तदा॥<br><br>1362: युध्यतः सह देवैस्ते युद्धे भवतु मङ्गलम्। पूर्णकुम्भो द्विजा गावो यच्चान्यत्किंचिदुत्तमम्॥<br><br>1363: शुभं स्वस्त्ययनं चापि भविष्यति तवाण्डज। युध्यमानस्य संग्रामे देवैः सार्धं महाबल॥<br><br>1364: ऋचो यजूंषि सामानि पवित्राणि हवींषि च। रहस्यानी च सर्वाणि सर्वे वेदाश्च ते बलम्॥<br><br>1365: इत्युक्तो गरुडः पित्रा गतस्तं ह्रदमन्तिकात्। अपश्यन्निर्मलजलं नानापक्षिसमाकुलम्॥<br><br>1366: स तत्स्मृत्वा पितुर्वाक्यं भीमवेगोऽन्तरिक्षगः। नखेन गजमेकेन कूर्ममेकेन चाक्षिपत्॥<br><br>1367: समुत्पपात चाकाशं तत उच्चैविहंगमः। सोऽलम्बं तीर्थमासाद्य देववृक्षानुपागमत्॥<br><br>1368: ते भीताः समकम्पन्त तस्य पक्षानिलाहताः। नो भञ्ज्यादिति तदा दिव्याः कनकशाखिनः॥<br><br>1369: प्रचलाङ्गान्स तान्दृष्ट्वा मनोरथफलद्रुमान्। अन्यानतुलरूपाङ्गानुपचक्राम खेचरः॥<br><br>1370: काञ्चनै राजतैश्चैव फलैर्वैदूर्यशाखिनः। सागराम्बुपरिक्षिप्तान्भ्राजमानान्महादुमान्॥<br><br>1371: तमुचाच खगश्रेष्ठं तत्र रौहिणपादपः। अतिप्रवृद्धः सुमहानापतन्तं मनोजवम्॥<br><br>1372: रौहिण उवाच यैषा मम महाशाखा शतयोजनमायता। एतामास्थाय शाखां त्वं खादेमौ गजकच्छपौ॥<br><br>1373: ततो दुमं पतगसहस्रसेवितम् महीधरप्रतिमवपुः प्रकम्पयन्। खगोत्तमो द्रुतमभिपत्य वेगवान् बभञ्जतामविरलपत्रसंचयाम्॥<br><br>1374: सौतिरुवाच स्पृष्टमात्रा तु पद्भ्यां सा गरुडेन बलीयसा। अभज्यत तरोः शाखां भग्नां चैकामधारयत्॥<br><br>1375: तां भक्त्वा स महाशाखां स्मयमानो विलोकयन्। अथात्र लम्बतोऽपश्यद्वालखिल्यानधोमुखान्॥<br><br>1376: ॥<br><br>1377: ऋषयो ह्यत्र लम्बन्ते न हन्यामिति तानृषीन्। तपोरतान्लम्बमानान्ब्रह्मर्षीनभिवीक्ष्य सः॥<br><br>1378: हन्यादेतान्संपतन्ती शाखेत्यथ विचिन्त्य सः। नखैदूंढतरं वीरः संगृह्य गजकच्छपौ॥<br><br>1379: स तद्विनाशसंत्रासादभिपत्य खगाधिपः। शाखामास्येन जग्राह तेषामेवान्ववेक्षया॥<br><br>1380: अतिदैवं तु तत्तस्य कर्म दृष्ट्वा महर्षयः। विस्मयोत्कम्पहृदया नाम चक्रुर्महाखगे॥<br><br>1381: गुरुं भारं समासाद्यड्डीन एष विहंगमः। गरुडस्तु खगश्रेष्ठस्तस्मात्पन्नगभोजनः॥<br><br>1382: ततः शनैः पर्यपतत्पक्षैः शैलाप्रकम्पयन्। एवं सोऽभ्यपतद्देशान्बहून्सगजकच्छपः॥<br><br>1383: दयार्थं बालखिल्यानां न च स्थानमविन्दत। स गत्वा पर्वतश्रेष्ठं गन्धमादनमञ्जसा॥<br><br>1384: ददर्श कश्यपं तत्र पितरं तपसि स्थितम्। ददर्श तं पिता चापि दिव्यरूपं विहंगमम्॥<br><br>1385: तेजोवीर्यबलोपेतं मनोमारुतरंहसम्। शैल,ङ्गप्रतीकाशं ब्रह्मदण्डमिवोद्यतम्॥<br><br>1386: अचिन्त्यमनभिध्येयं सर्वभूतभयंकरम्। महावीर्यधरं रौद्रं साक्षादग्निमिवोद्यतम्॥<br><br>1387: अप्रधृष्यमजेयं च देवदानवराक्षसैः। भेत्तारं गिरिशृङ्गाणां समुद्रजलशोषणम्॥<br><br>1388: लोकसंलोडनं घोरं कृतान्तसमदर्शनम्। तमागतमभिप्रेक्ष्य भगवान्कश्यपस्तदा। विदित्वा चास्य संकल्पमिदं वचनमब्रवीत्॥<br><br>1389: कश्यप उवाच पुत्र मा साहसं कार्षीर्मा सद्यो लप्स्यसे व्यथाम्। मा त्वां दहेयुः संक्रुद्धा वालखिल्या मरीचिपाः॥<br><br>1390: सौतिरुवाच ततः प्रसादयामास कश्यपः पुत्रकारणात्। वालखिल्यान्महाभागांतपसा हतकल्मषान्॥<br><br>1391: कश्यप उवाच प्रजाहितार्थमारम्भो गरुडस्य तपोधनाः। चिकीर्षति महत्कर्म तदनुज्ञातुमर्हथ॥<br><br>1392: सौतिरुवाच एवमुक्ता भगवता मुनयस्ते समभ्ययुः। मुक्त्वा शाखां गिरिं पुण्यं हिमवन्तंतपोऽर्थिनः॥<br><br>1393: ततस्तेष्वपयातेषु पितरं विनतासुतः। शाखाव्याक्षिप्तवदनः पर्यपृच्छत कश्यपम्॥<br><br>1394: भगवन्क्व विमुञ्चामि तरोः शाखामिमामहम्। वर्जितं मानुषैर्देशमाख्यातु भगवान्मम॥<br><br>1395: ततो निःपुरुषं शैलं हिमसंरुद्धकन्दरम्। अगम्यं मनसाप्यन्यैस्तस्याचख्यौ स कश्यपः॥<br><br>1396: तं पर्वतं महाकुक्षिमुद्दिश्य स महाखगः! जवेनाभ्यपतत्तार्क्ष्य: सशाखागजकच्छपः॥<br><br>1397: न तां वध्री परिणहेच्छतचर्मा महातनुम्। शाखिनो महतीं शाखां यां प्रगृह्य ययौ खगः॥<br><br>1398: स ततः शतसाहस्रं योजनान्तरमागतः। कालेन नातिमहता गरुडः पतगेश्वरः॥<br><br>1399: स तं गत्वा क्षणेनैव पर्वतं वचनापितुः। अमुञ्चन्महतीं शाखां सस्वनं तत्र खेचरः॥<br><br>1400: पक्षानिलहतश्चास्य प्राकम्पत स शैलराट्। मुमोच पुष्पवर्षं च समागलितपादपः॥<br><br>1401: शृङ्गाणि च व्यशीर्यन्त गिरेस्तस्य समन्ततः। मणिकाञ्चनचित्राणि शोभयन्ति महागिरिम्॥<br><br>1402: शाखिनो बहवश्चापि शाखायाऽभिहतास्तया। काञ्चनैः कुसुमैर्भान्त विद्युत्त्वन्त इवाम्बुदाः॥<br><br>1403: ते हेमविकचा भूमौ युताः पर्वतधातुभिः। व्यराजञ्छाखिनस्तत्र सूर्यांशुप्रतिरञ्जिताः॥<br><br>1404: ततस्तस्य गिरेः शृङ्गमास्थाय स खगोत्तमः। भक्षयामास गरुडस्तावुभौ गजकच्छपौ॥<br><br>1405: तावुभौ भक्षयित्वा तु स तायः कूर्मकुञ्जरौ। ततः पर्वतकूटाग्रादुत्पपात महाजवः॥<br><br>1406: प्रावर्तन्ताथ देवानामुत्पाताभयशंसिनः। इन्द्रस्य वज्रं दयितं प्रजज्वाल भयात्ततः॥<br><br>1407: सधूमा न्यपतत्सार्चिर्दिवोल्का नभसश्च्युता। तथा वसूनां रुद्राणामादित्यानां च सर्वशः॥<br><br>1408: साध्यानां मरुतां चैव ये चान्ये देवतागणाः। स्वं स्वं प्रहरणं तेषां परस्परमुपाद्रवत्॥<br><br>1409: अभूतपूर्वं संग्रामे तदा देवासुरेऽपि च। वदुर्वाताः सनिर्घाता: पेतुरुल्काः सहस्रशः॥<br><br>1410: निरभ्रमेव चाकाशं प्रजगर्न महास्वनम्। देवानामपि यो देवः सोऽप्यवर्षत शोणितम्॥<br><br>1411: मम्लुर्माल्यानि देवानां नेशुस्तेजांसि चैव हि। उत्पातमेघा रौद्राश्च ववृषुः शोणितं बहु॥<br><br>1412: रजांसि मुकुटान्येषामुत्थिानि व्यघर्षयन्। ततस्त्राससमुद्विग्नः सह देवैः शतऋतुः। उत्पातान्दारुणान्पश्यन्नित्युवाच बृहस्पतिम्॥<br><br>1413: इन्द्र उवाच किमर्थं भगवन्योरा उत्पाताः सहसोस्थिताः। न च शत्रु प्रपश्यामि युधि यो नः प्रधर्षयेत्॥<br><br>1414: बृहस्पतिरुवाच तवापराधाद्देवेन्द्र प्रमादाच्च शतक्रतो। तपसा बालखिल्यानां महर्षीणां महात्मनाम्॥<br><br>1415: कश्यपस्य मुनेः पुत्रो विनतायाश्च खेचरः। हर्तुं सोममभिप्राप्तो बलवान्कामरूपधृक्॥<br><br>1416: समर्थो बलिना श्रेष्ठो हर्तुं सोमं विहंगमः। सर्वं संभवायाम्यस्मिन्नसाध्यमपि साधयेत्॥<br><br>1417: सौतिरुवाच श्रुत्वैतद्वचनं शक्रः प्रोवाचामृतरक्षिणः। महावीर्यबल: पक्षी हर्तुं सोममिहोद्यतः॥<br><br>1418: युष्मान्संबोधयाम्येष यया न स हरेबलात्। अतुलं हि बलं तस्य बृहस्पतिरुवाच ह॥<br><br>1419: तच्छ्रुत्वा विबुधा वाक्यं विस्मिता यत्नमास्थिताः। परिवार्यामृतं तस्थुर्वज्री चेन्द्रः प्रतापवान्॥<br><br>1420: धारयन्तो विचित्राणि काञ्चनानि मनस्विनः। कवचानि महार्हाणि वैदूर्यविकृतानि च॥<br><br>1421: चर्माण्यपि च गात्रेषु भानुमन्ति दृढानि च। विविधानि च शस्त्राणि घोररूपाण्यनेकशः॥<br><br>1422: शिततीक्ष्णाग्रधाराणि समुद्यम्य सुरोत्तमाः। सविस्फुलिङ्गज्वालानि सधूमानि च सर्वशः॥<br><br>1423: चक्राणि परिघांश्चैव त्रिशूलानि परश्वधान्। शक्तीश्च विविधास्तीक्ष्णा: करवालांश्च निर्मलान्। स्वदेहरूपाण्यादाय गदाश्चोग्रप्रदर्शनाः॥<br><br>1424: तैः शस्त्रैर्भानुमद्भिस्ते दिव्याभरणभूषिताः। भानुमन्तः सुरगणास्तस्थुर्विगतकल्मषाः॥<br><br>1425: अनुपमबलवीर्यतजेसो धृतमनसः परिरक्षणेऽमृतस्य। असुरपुरविदारणाः सुरा ज्वलनसमिद्धवपु:प्रकाशिनः॥<br><br>1426: इति समरवरं सुराः स्थितास्ते परिघसहस्रशतैः समाकुलम्। विगलितमिव चाम्बरान्तरं तपनमरीचिविकाशितं बभासे॥<br><br>1427: शौनक उवाच कोऽपराधो महेन्द्रस्य कः प्रमादश्च सूतज। तपसा वालखिल्यानां संभूतो गरुडः कथम्॥<br><br>1428: कश्यपस्य द्विजातेश्च कथं वै पक्षिराट् सुतः। अधृष्यः सर्वभूतानामवध्यश्चाभवत्कथम्॥<br><br>1429: कथं च कामचारी स कामवीर्यश्च खेचरः। एतदिच्छाम्यहं श्रोतुं पुराणे यदि पठ्यते॥<br><br>1430: सौतिरुवाच विषयोऽयं पुराणस्य यन्मां त्वं परिपृच्छसि। शृणु मे वदतः सर्वमेतत्संक्षेपतो द्विजः॥<br><br>1431: यजतः पुत्रकामस्य कश्यपस्य प्रजापतेः। साहाय्यमृषयो देवा गन्धर्वाश्च ददुः किल॥<br><br>1432: तत्रेध्मानयने शक्रो नियुक्तः कश्यपेन ह। मुनयो बालखिल्याश्च ये चान्ये देवतागणाः॥<br><br>1433: शक्रस्तु वीर्यसदृशमिध्मभारं गिरिप्रभम्। समुद्यम्यानयामास नातिकृच्छादिव प्रभुः॥<br><br>1434: अथापश्यदृषीन्ह्रस्वानङ्गुष्ठोदरवर्मणः। पलाशवर्तिकामेकां वहतः संहतान्पथि॥<br><br>1435: प्रलीनान्स्वेष्विवाङ्गेषु निराहारांस्तपोधनान्। क्लिश्यमानान्मन्दबलान्गोष्पदे संप्लुतोदके॥<br><br>1436: तान्सर्वान्विस्मयाविष्टो वीर्योन्मत्तः पुरन्दरः। अवहस्याभ्यगाच्छीघ्रं लम्बयित्वावमन्य च॥<br><br>1437: तेऽथ रोषसमाविष्टाः सुभृशं जातमन्यवः। आरेभिरे महत्कर्म तदा शक्रभयंकरम्॥<br><br>1438: जुहुवुस्ते सुतपसो विधिवज्जातवेदसम्। मन्त्रैरुच्चावचैर्विप्रा येन कामेन तच्छृणु॥<br><br>1439: कामवीर्यः कामगमो देवराजभयप्रदः। इन्द्रोऽन्यः सर्वदेवानां भवेदिति यतव्रताः॥<br><br>1440: इन्द्राच्छतगुणः शौर्ये वीर्ये चैव मनोजवः। तपसो नः फलेनाद्य दारुणः संभवत्विति॥<br><br>1441: तबुध्वा भृशसंतप्तो देवराज: शतक्रतुः। जगाम शरणं तत्र कश्यपं संशितव्रतम्॥<br><br>1442: तच्छ्रुत्वा देवराजस्य कश्यपोऽथ प्रजापतिः। वालखिल्यानुपागम्य कर्मसिद्धिमपृच्छत॥<br><br>1443: एवमस्त्विति तं चापि प्रत्यूचुः सत्यवादिनः। तान्कश्यप उवाचेदं सान्त्वपूर्वं प्रजापतिः॥<br><br>1444: अयमिन्द्रस्त्रिभुवने नियोगाद्ब्रह्मणः कृतः। इन्द्रार्थे च भवन्तोऽपि यत्नवन्तस्तपोधनाः॥<br><br>1445: न मिथ्या ब्रह्मणो वाक्यं कर्तुमर्हथ सत्तमाः। भवतां हि न मिथ्याऽयं संकल्पो वै चिकीर्षितः॥<br><br>1446: भवत्वेष पतत्त्रीणामिंद्रोऽतिबलसत्त्ववान्। प्रसादः क्रियतामस्य देवराजस्य याचतः॥<br><br>1447: एवमुक्ताः कश्यपेन वालखिल्यास्तपोधनाः। प्रत्यूचुरभिसंपूज्य मुनिश्रेष्ठं प्रजापतिम्॥<br><br>1448: वालखिल्या ऊचुः इन्द्रार्थोऽयं समारम्भः सर्वेषां नः प्रजापते। अपत्यार्थं समारम्भो भवतश्चायमीप्सितः॥<br><br>1449: तदिदं सफलं कर्म त्वयैव प्रतिगृह्यताम्। तथा चैवं विधत्स्वात्र यथा श्रेयोऽनुपश्यसि॥<br><br>1450: सौतिरुवाच एतस्मिन्नेव काले तु देवी दाक्षायणी शुभा। विनता नाम कल्याणी पुत्रकामा यशस्विनी॥<br><br>1451: तपस्तप्त्वा व्रतपरा स्नाता पुंसवने शुचिः। उपचक्राम भर्तारं तामुवाचाथ कश्यपः॥<br><br>1452: आरम्भः सफलो देवि भविता यस्त्वयेप्सितः। जनयिष्यसि पुत्रौ द्वौ वीरौ त्रिभुवनेश्वरौ॥<br><br>1453: तपसा वालखिल्यानां मम संकल्पजौ तथा। भविष्यतो महाभागौ पुत्रौ त्रैलोक्यपूजितौ॥<br><br>1454: उवाच चैनां भगवान्कश्यपः पुनरेव ह। धार्यतामप्रमादेन गर्भोऽयं सुमहोदयः॥<br><br>1455: एतौ सर्वपतत्त्रीणमिन्द्रत्वं कारयिष्यतः। लोकसंभावितौ वीरौ कामरूपौ विहंगमौ॥<br><br>1456: शतक्रतुमथोवाच प्रीयमाणः प्रजापतिः। त्वत्सहायौ महावीर्यो भ्रातरौ ते भविष्यतः॥<br><br>1457: नैताभ्यां भविता दोषः सकाशात्ते पुरंदर। व्येतु ते शक्र संतापस्त्वमेवेन्द्रो भविष्यसि॥<br><br>1458: न चाप्येवं त्वया भूयः क्षेप्तव्या ब्रह्मवादिनः। न चावमान्या दोत्ते वाग्वज्रा भृशकोपनाः॥<br><br>1459: एवमुक्तो जगामेन्द्रो निर्विशङ्कस्त्रिविष्टपम्। विनता चापि सिद्धार्था बभूव मुदिता तथा॥<br><br>1460: जनयामास पुत्रौ द्वावरुणं गरुडं तथा। विकलाङ्गोरुणस्तत्र भास्करस्य पुरस्सरः॥<br><br>1461: पतत्त्रीणां च गरुडमिन्द्रत्वेनाभ्यषिञ्चत। तस्यैतत्कर्म सुमहच्छ्रयतां भृगुनन्दन॥<br><br>1462: सौतिरुवाच ततस्तस्मिन्द्विजश्रेष्ठ समुदीर्णे तथाविधे। गरुडः पक्षिराट् तूर्णं संप्राप्तो विबुधान्प्रति॥<br><br>1463: तं दृष्ट्वातिबलं चैव प्राकम्पन्त सुरास्ततः। परस्परं च प्रत्यघ्नन् सर्वप्रहरणान्युत॥<br><br>1464: तत्र चासीदमेयात्मा विद्युदग्निसमप्रभः। भौमनः सुमहावीर्यः सोमस्य परिरक्षिता॥<br><br>1465: स तेन पतगेन्द्रेण पक्षतुण्डनखक्षतैः। मुहूर्तमतुलं युद्धं कृत्वा विनिहतो युधि॥<br><br>1466: रजश्चोद्धय सुमहत्पक्षवातेन खेचरः। कृत्वा लोकान्निरालोकांस्तेन देवानवाकिरत्॥<br><br>1467: तेनावकीर्णा रजसा देवा मोहमुपागमन्। न चैवं ददृशुश्छन्ना रजसाऽमृतरक्षिणः॥<br><br>1468: एवं संलोडयामास गरुडस्त्रिदिवालयम्। पक्षतुण्डप्रहारैस्तु देवान्स विददार ह॥<br><br>1469: ततो देवः सहस्राक्षस्तूर्णं वायुमचोदयत्। विक्षिपेमां रजोवृष्टिं तवेदं कर्म मारुत॥<br><br>1470: अथ वायुरपोवाह तद्रजस्तरसा बली। ततो वितिमिरे जाते देवाः शकुनिमार्दयन्॥<br><br>1471: ननादोच्चैः स बलवान्महामेघ इवाम्बरे। वध्यमानः सुरगणैः सर्वभूतानि भीषयन्॥<br><br>1472: उत्पपात महावीर्यः पक्षिराट् परवीरहा। समुत्पत्यान्तरिक्षस्थं देवानामुपरिस्थितम्॥<br><br>1473: वर्मिणो विबुधाः सर्वे नानाशस्त्रैरवाकिरन्। पट्टिशैः परिषैः शूलैर्गदाभिश्च सवासवाः॥<br><br>1474: क्षुरप्रैचलितैश्चापि चक्रैरादित्यरूपिभिः। नानाशास्त्रविसर्गस्तैर्वध्यमानः समन्ततः॥<br><br>1475: कुर्वन्सुतुमुलं युद्धं पक्षिरान व्यकम्पत। निर्दहन्निव चाकाशे वैनतेयः प्रतापवान्। पक्षाभ्यामुरसा चैव समन्ताद्व्याक्षिपत्सुरान्॥<br><br>1476: ते विक्षिप्तास्ततो देवा दुद्रुवुर्गरुडार्दिताः। नखतुण्डक्षताश्चैव सुस्रुवुः शोणितं बहु॥<br><br>1477: साध्याः प्राची सगन्धर्वा वसवो दक्षिणां दिशम्। प्रजग्मुः सहिता रुद्राः पतगेन्द्रप्रधर्षिताः॥<br><br>1478: दिशं प्रतीजीमादित्या नासत्यावुत्तरां दिशम्। मुहुर्मुहुः प्रेक्षमाणा युध्यमाना महौजसः॥<br><br>1479: अश्वक्रन्देन वीरेण रेणुकेन च पक्षिराट्। क्रथनेन च शूरेण तपनेन च खेचरः॥<br><br>1480: उलूकश्वसनाभ्यां च निमेषेण च पक्षिराट्। प्ररुजेन च संग्रामं चकार पुलिनेन च॥<br><br>1481: तान्पक्षनखतुण्डात्रैरभिनद्विनतासुतः। युगान्तकाले संक्रुद्धः पिनाकीव परंतपः॥<br><br>1482: महाबला महोत्साहास्तेन ते बहुधा क्षताः। रेजुरभ्रधनप्रख्या रुधिरौघप्रवर्षिणः॥<br><br>1483: तान्कृत्वा पतगश्रेष्ठः सर्वानुत्क्रान्तजीवितान्। अतिक्रान्तोऽमृतस्यार्थे सर्वतोऽग्निमपश्यत॥<br><br>1484: आवृण्वानं महाज्वालमर्चिभिः सर्वतोऽम्बरम्। दहन्तमिव तीक्ष्णांशुं चण्डवायुसमीरितम्॥<br><br>1485: ततो नवत्या नवतीर्मुखानां कृत्वा महात्मा गरुडस्तपस्वी। नदीः समापीय मुखैस्ततस्तैः सुशीघ्रमागम्य पुनर्जवेन॥<br><br>1486: ज्वलन्तमग्नि तममित्रतापनः समास्तरत्पत्ररथो नदीभिः। ततः प्रचक्रे वपुरन्यदल्पं प्रवेष्टकामोऽग्निमभिप्रशाम्य॥<br><br>1487: सौतिरुवाच जाम्बूनदमयो भूत्वा मरीचिनिकरोज्ज्वलः। प्रविवेश बलात्पक्षी वारिवेग इवार्णवम्॥<br><br>1488: स चक्रं क्षुरपर्यन्तमपश्यदमृतान्तिके। परिभ्रमन्तमनिशं तीक्ष्णधारमयस्मयम्॥<br><br>1489: ज्वलनार्कप्रभं घोरं छेदनं सोमहारिणाम्। घोररूपं तदत्यर्थं यन्त्रं देवैः सुनिर्मितम्॥<br><br>1490: तस्यान्तरं स दृष्दैव पर्यवर्तत खेचरः। अरान्तरेणाभ्यपतत्संक्षिप्याङ्गं क्षणेन ह॥<br><br>1491: अधश्चक्रस्य चैवात्र दीप्तानलसमद्युती। विद्युज्जिह्वौ महावीर्यो दीप्तास्यौ दीप्तलोचनौ॥<br><br>1492: चक्षुर्विषौ महाघोरी नित्यं क्रुद्धौ तरस्विनी। रथार्थमेवामृतस्य ददर्श भुजगोत्तमौ॥<br><br>1493: सदा संरब्धनयनौ सदा चानिमिषेक्षणौ। तयोरेकोऽपि यं पश्येत् स तूर्णं भस्मसाद्भवेत्॥<br><br>1494: तयोश्चक्षूसि रजसा सुपर्णः सहसाऽऽवृणोत्। ताभ्यामदृष्टरूपोऽसौ सर्वतः समताडयत्॥<br><br>1495: तयोरंङ्गे समाक्रम्य वैनतेयोऽन्तरिक्षगः। आच्छिनत्तरसा मध्ये सोममभ्यद्रवत्ततः॥<br><br>1496: समुत्पाट्यामृतं तत्र वैनतेयस्ततो बली। उत्पपात जवेनैव यन्त्रमन्मथ्य वीर्यवान्॥<br><br>1497: अपीत्वैवाऽमृतं पक्षी परिगृह्याशुनिःसृतः। आगच्छदपरिश्रान्त आवार्यार्कप्रभां ततः॥<br><br>1498: विष्णुना च तदाकाशे वैनतेयः समेयिवान्। तस्य नारायणस्तुष्टस्तेनालौल्येन कर्मणा॥<br><br>1499: तमुवाचाऽव्ययो देवो वरदोऽस्मीति खेचरम्। स वने तव तिष्ठेयमुपरीत्यन्तरिक्षगः॥<br><br>1500: उवाच चैनं भूयोऽपि नारायणमिदं वचः। अजस्चामस्थ स्याममृतेन विनाऽप्यहम्॥<br><br>1501: एवमस्त्विति तं विष्णुरुवाच विनतासुतम्। प्रतिगृह्य वरौ तौ च गरुडो विष्णुमब्रवीत्॥<br><br>1502: भवतेऽपि वरं दद्यां वृणोतु भगवानपि। तं वव्रे वाहनं विष्णुर्गरुत्मन्तं महाबलम्॥<br><br>1503: ध्वजं च चक्रे भगवानुपरि स्थास्यसीति तम्। एवमस्त्विति तं देवमुक्त्वा नारायणं खगः॥<br><br>1504: वव्राज तरसा वेगाद्वायुं स्पर्धन्महाजवः। तं व्रजन्तं खगश्रेष्ठं वज्रेणेन्द्रोऽभ्यताडयत्॥<br><br>1505: हरन्तममृतं रोषाद्गरुडं पक्षिणां वरम्। तमुवाचेन्द्रमाक्रन्दे गरुडः पततां वरः॥<br><br>1506: प्रहसन् श्लक्ष्णया वाचा तथा वज्रसमाहतः। ऋषेर्मानं करिष्यामि वज्रं यस्यास्थिसंभवम्॥<br><br>1507: वज्रस्य च करिष्यामि तवैव च शतक्रतो। एतत्पनं त्यजाम्येकं यस्यान्तं नोपलप्स्यसे॥<br><br>1508: न च वज्रनिपातेन रुजा मेऽस्तीह काचन। एवमुक्त्वा ततः पत्रमुत्ससर्ज स पक्षिराट्॥<br><br>1509: तदुत्सृष्टमभिप्रेक्ष्य तस्य पर्णमनुत्तमम्। हृष्टानि सर्वभूतानि नाम चक्रुर्गरुत्मतः॥<br><br>1510: सुरूपं पत्रमालक्ष्य सुपर्णोऽयं भवत्विति। तदृष्ट्वा महदाश्चर्य सहस्राक्षः पुरंदरः। खगो महदिदं भूतमिति मत्वाऽभ्यभाषत॥<br><br>1511: शक्र उवाच बलं विज्ञातुमिच्छामि यत्ते परमनुत्तमम्। सख्यं चानन्तमिच्छामि त्वया सह खगोत्तम॥<br><br>1512: गरुड उवाच सख्यं मेऽस्तु त्वया देव यथेच्छसि पुरंदर। बलं तु मम जानीहि महच्चासह्यमेव च॥<br><br>1513: काम नैतत्प्रशंसन्ति सन्तः स्वबलसंस्तवम्। गुणसंकीर्तनं चापि स्वयमेव शतक्रतो॥<br><br>1514: सखेति कृत्वा तु सखे पृष्टो वक्ष्याम्यहं त्वया। न ह्यात्मस्तवसंयुक्तं वक्तव्यमनिमित्ततः॥<br><br>1515: सपर्वतवनामुर्वी ससागरजलामिमाम्। वहे पक्षेण वै शक्र त्वामप्यत्रावलम्बिनम्॥<br><br>1516: सर्वान्सपिण्डितान्वापि लोकान्सस्थाणुजङ्गमान्। वहेयमपरिश्रान्तो विद्धीदं मे महद् बलम्॥<br><br>1517: सौतिरुवाच इत्युक्तवचनं वीरं किरीटी श्रीमतां वरः। आह शौनक देवेन्द्रः सर्वलोकहितः प्रभुः॥<br><br>1518: एवमेव यथास्थ त्वं सर्वं संभाव्यते त्वयि। संगृह्यतामिदानीं मे सख्यमत्यन्तमुत्तमम्॥<br><br>1519: न कार्यं यदि सोमेन मम सोमः प्रदीयताम्। अस्मांस्ते हि प्रबाधेयुर्येभ्यो दद्याद्भवानिमम्॥<br><br>1520: गरुड उवाच किंचित्कारणमुद्दिश्य सोमोऽयं नीयते मया। न दास्यामि समादातुं सोमं कस्मैचिदप्यहम्॥<br><br>1521: यत्रेम तु सहस्राक्ष निक्षिपेयमहं स्वयं। त्वमादाय ततस्तूर्णं हरेथास्त्रिदिवेश्वर॥<br><br>1522: सौतिरुवाच इत्युक्तः प्रत्युवाचेदं कदूपुत्राननुस्मरन्। स्मृत्वा चैवोपधिकृतं मातुर्दास्यनिमित्ततः॥<br><br>1523: खगोत्तम॥<br><br>1524: ईशोऽहमपि सर्वस्य करिष्यामि तु तेऽर्थिताम्। भवेयुर्भुजगाः शक्र मम भक्ष्या महाबलाः॥<br><br>1525: तथेत्युक्त्वाऽन्वगच्छत्तं ततो दानवसूदनः। देवदेवं महात्मानं योगिनामीश्वरं हरिम्॥<br><br>1526: स चान्वमोदत्तं चार्थं यथोक्तं गरुडेन वै। इदं भूयो वचः प्राह भगवांस्त्रिदशेश्वरः॥<br><br>1527: हरिष्यामि विनिक्षिप्तं सोममित्यनुभाष्य तम्। आजगाम ततस्तूर्णं सुपर्णो मातुरन्तिकम्॥<br><br>1528: अथ सर्पानुवाचेदं सर्वान्परमहष्टवत्। इदमानीतममृतं निक्षेप्स्यामि कुशेषु वः॥<br><br>1529: स्नाता मङ्गलसंयुक्तास्ततः प्राश्नीत पन्नगाः। भवद्भिरिदमासीनैर्यदुक्तं तद्वचस्तदा॥<br><br>1530: अदासी चैव मातेयमद्यप्रभृति चास्तु मे। यथोक्तं भवतामेतद्वचो मे प्रतिपादितम्॥<br><br>1531: ततः स्नातुं गताः सर्पाः प्रत्युक्त्वा तं तथेत्युत। शक्रोप्यमृतमाक्षिप्य जगाम त्रिदिवं पुनः॥<br><br>1532: अथागतास्तमुद्देशं सर्पाः सोमार्थिनस्तदा। स्नाताश्च कृतजप्याश्च प्रहृष्टाः कृतमङ्गलाः॥<br><br>1533: यत्रैतदमृतं चापि स्थापितं कुशसंस्तरे। तद्विज्ञाय हृतं सर्पाः प्रतिमाया कृतं च तत्॥<br><br>1534: सोमस्थानमिदं चेति दर्खास्ते लिलिहुस्तदा। ततो द्विधाकृता जिह्वाः सर्पाणां तेन कर्मणा॥<br><br>1535: अभवंश्चामृतस्पर्शाद्दर्भास्तेऽथ पवित्रिणः। एवं तदमृतं तेन हृतमाहतमेव च। द्विजिह्वाश्च कृताः सर्पा गरुडेन महात्मना॥<br><br>1536: ततः सुपर्णः परमप्रहर्षवान् विहृत्य मात्रा सह तत्र कानने। रहीनकीर्तिविनतामनन्दयत्॥<br><br>1537: इमां कथां यः शृणुयान्नरः सदा पठेत वा द्विजगणमुख्यसंसदि असंशयं त्रिदिवमियात्स पुण्यभाक् महात्मनः पतगपतेः प्रकीर्तनात्॥<br><br>1538: शौनक उवाच भुजंगमानां शापस्य मात्रा चैव सुतेन च। विनतायास्त्वया प्रोक्तं कारणं सूतनन्दन॥<br><br>1539: वरप्रदानं भा च कदूविनतयोस्तथा। नामनी चैव ते प्रोक्ते पक्षिणोर्वैनतेययोः॥<br><br>1540: पन्नगानां तु नामानि न कीर्तयसि सूतज। प्राधान्येनापि नामानि श्रोतुमिच्छामहे वयम्॥<br><br>1541: सौतिरुवाच बहुत्वान्नामधेयानि पन्नगानां तपोधन। न कीर्तयिष्ये सर्वेषां प्राधान्येन तु मे शृणु॥<br><br>1542: शेषः प्रथमतो जातो वासुकिस्तदनन्तरम्। ऐरावतस्तक्षकश्च कर्कोटकधनंजयौ॥<br><br>1543: कालियो मणिनागश्च नागश्चापूरणस्तथा। नागस्तथापिञ्जरकः एलापत्रोऽथ वामनः॥<br><br>1544: नीलानीलौ तथा नागौ कल्माषशबलौ तथा। आर्यकश्चोग्रकश्चैव नाग: कलशपोतकः॥<br><br>1545: सुमनाख्यो दधिमुखस्तथा विमलपिण्डकः। आप्तः कर्कोटकश्चैव शंखो वालिशिखस्तथा॥<br><br>1546: निष्टानको हेमगुहो नहुष: पिङ्गलस्तथा। बाह्यकर्णो हस्तिपदस्तथा मुद्गरपिण्डकः॥<br><br>1547: कम्बलाश्वतरौ चापि नागः कालीयकस्तथा। वृत्तसंवर्तकौ नागौ द्वौ च पद्माविति श्रुतौ॥<br><br>1548: नागः शंखमुखश्चैव तथा कूष्माण्डकोऽपरः। क्षेमकश्च तथा नागो नागः पिण्डारकस्तथा॥<br><br>1549: करवीरः पुष्पदंष्ट्रो बिल्वको बिल्वपाण्डुरः। मूषकादः शंखशिराः पूर्णभद्रो हरिद्रकः॥<br><br>1550: अपराजितौ ज्योतिकश्च पन्नगः श्रीवहस्तथा। कौरव्यो धृतराष्ट्रश्च शंखपिण्डश्च वीर्यवान्॥<br><br>1551: विरजाश्चः सुबाहुश्च शालिपिण्डश्च वीर्यवान्। हस्तिपिण्डः पिठरकः सुमुखः कौणपाशनः। .१४॥<br><br>1552: कुठरः कुञ्जरश्चैव तथा नागः प्रभाकरः। कुमुदः कुमुदाक्षश्च तित्तिरिर्हलिकस्तथा॥<br><br>1553: कर्दमश्च महानागो नागश्च बहुमूलकः। कर्कराकर्करौ नागौ कुण्डोदरमहोदरौ॥<br><br>1554: एते प्राधान्यतो नागाः कीर्तिता द्विजसत्तम। बहुत्वान्नामधेयानामितरे नानुकीर्तिताः॥<br><br>1555: एतेषां प्रसवो यश्च प्रसवस्य च संततिः। असंख्येयेति मत्वा तान्न ब्रवीमि तपोधन॥<br><br>1556: बहूनीह सहस्राणि प्रयुतान्यर्बुदानि च। अशक्यान्येव संख्यातुं पन्नगानां तपोधन॥<br><br>1557: शौनक उवाच आख्याता भुजगास्तात वीर्यवन्तो दुरासदाः। शापं तं तेऽभिविज्ञाय कृतवन्तः किमुत्तरम्॥<br><br>1558: सौतिरुवाच तेषां तु भगवाञ्च्छेषः कदूं त्यक्त्वा महायशाः। उग्रं तपः समातस्थे वायुभक्षो यतव्रतः॥<br><br>1559: गन्धमादनमासाद्य बदर्यां च तपोरतः। गोकर्णे पुष्करारण्ये तथा हिमवतस्तटे॥<br><br>1560: तेषु तेषु च पुण्येषु तीर्थेष्वायतनेषु च। एकान्तशीलो नियतः सततं विजितेन्द्रियः॥<br><br>1561: तप्यमानं तपो घोरं तं ददर्श पितामहः। संशुष्कमांसत्वक्स्नायुं जटाचीरधरं मुनिम्॥<br><br>1562: तमब्रवीत्सत्यधृतिं तप्यमानं पितामहः। किमिदं कुरुषे शेष प्रजानां स्वस्ति वै कुरु॥<br><br>1563: त्वं हि तीव्रण तपसा प्रजास्तापयसेऽनघ। ब्रूहि कामं च मे शेष यस्ते हृदि व्यवस्थितः॥<br><br>1564: शेष उवाच सोदर्या मम सर्वे हि भ्रातरो मन्दचेतसः। सह तै!त्सहे वस्तुं तद्भवाननुमन्यताम्॥<br><br>1565: अभ्यसूयन्ति सततं परस्परममित्रवत्। ततोऽहं तप आतिष्ठं नैतान्पश्येयमित्युत॥<br><br>1566: न मर्षयन्ति ससुतां सततं विनतां च ते। अस्माकं चापरो भ्राता वैनतेयोऽन्तरिक्षगः॥<br><br>1567: तं च द्विषन्ति सततं स चापि बलवत्तरः। वरप्रदानात्स पितुः कश्यपस्य महात्मनः॥<br><br>1568: सोऽहं तपः समास्थाय मोक्ष्यामीदं कलेवरम्। कथं मे प्रेत्यभावेऽपि न तैः स्यात्सहसंगमः॥<br><br>1569: सौतिरुवाच तमेवं वादिनं शेषं पितामह उवाच ह। जानामि शेष सर्वेषां भ्रातृणां ते विचेष्टितम्॥<br><br>1570: मातुश्चाप्यपराधाद्वै भ्रातृणां ते महद्भयम्। कृतोऽत्र परिहारश्च पूर्वमेव भुजंगम॥<br><br>1571: भ्रातृणां तव सर्वेषां न शोकं कर्तुमर्हसि। वृणीष्व च वरं मत्तः शेष यत्तेऽभिकांक्षितम्॥<br><br>1572: दास्यामि हि वरं तेऽद्य प्रीतिर्मेपरमा त्वयि। दिष्ट्या बुद्धिश्च ते धर्मे निविष्टा पन्नगोत्तम। भूयो भूयश्च ते बुद्धिर्धर्मे भवतु सुस्थिरा॥<br><br>1573: शेष उवाच एषः एव वरो देव कांक्षितो मे पितामह। धर्मे मे रमतां बुद्धिः शमे तपसि चेश्वर॥<br><br>1574: ब्रह्मोवाच प्रीतोऽस्यनेन ते शेष दमेन च शमेन च। त्वया त्विदं वचः कार्यं मन्नियोगात्प्रजाहितम्॥<br><br>1575: इमां महीं शैलवनोपपन्नां ससागरग्रामविहारपत्तनाम्। चलितां यथावत् संगृह्य तिष्ठस्व यथाऽचला स्यात्॥<br><br>1576: शेष उवाच महीपतिर्भूतपतिर्जगत्पतिः। तथा महीं धारयिताऽस्मि निश्चला प्रयच्छतां मे शिरसि प्रजापते॥<br><br>1577: ब्रह्मोवाच अधो महीं गच्छ भुजंगमोत्तम स्वयं तवैषा विवरं प्रदास्यति। इमां धरां धारयता त्वया हि मे महत्प्रियं शेषकृतं भविष्यति॥<br><br>1578: सौतिरुवाच तथैव कृत्वा विवरं प्रविश्य स प्रभुर्भुवो भुजगवराग्रजः स्थितः। बिभर्ति देवीं शिरसा महीमिमां समुद्रनेमिं परिगृह्य सर्वतः॥<br><br>1579: ब्रह्मोवाच शेषोऽसि नागोत्तम धर्मदेवो महीमिमां धारयसे यदेकः। अनन्तभोगैः परिगृह्य सर्वां यथाऽहमेवं बलभिद्यथा वा॥<br><br>1580: सौतिरुवाच अधोभूमौ वसत्येवं नागोऽनन्तः प्रतापवान्। धारयन्वसुधामेकः शासनाद्ब्रह्मणो विभुः॥<br><br>1581: सुपर्णं च सहायं वै भगवानमरोत्तमः। प्रादादनन्ताय तदा वैनतेयं पितामहः॥<br><br>1582: सौतिरुवाच मातुः सकाशात्तं शापं श्रुत्वा वै पन्नगोत्तमः। वासुकिश्चिन्तयामास शापोऽयं न भवेत्कथम्॥<br><br>1583: ततः स मन्त्रयामास भ्रातृभिः सह सर्वशः। ऐरावतप्रभृतिभिः सर्वधर्मपरायणैः॥<br><br>1584: वासुकिरुवाच अयं शापो यथोद्दिष्टो विदितं वस्तथाऽनघाः। तस्य शापस्य मोक्षार्थ मन्त्रयित्वा यतामहे॥<br><br>1585: सर्वेषामेव शापानां प्रतिधातो हि विद्यते। न तु मात्राभिशप्तानां मोक्षः क्व च न विद्यते॥<br><br>1586: अव्ययस्याप्रमेयस्य सत्यस्य च तथाऽग्रतः। शप्ता इत्येव मे श्रुत्वा जायते हृदि वेपथुः॥<br><br>1587: नूनं सर्वविनाशोऽयमस्माकं समुपागतः। न ह्येतां सोऽव्ययो देवः शपन्तीं प्रत्यषेधयत्॥<br><br>1588: तस्मात्संमन्त्रयामोऽद्य भुजंगानामनामयम्। यथा भवेद्धि सर्वेषां मा नः कालोऽत्यगादयम्॥<br><br>1589: सर्व एव हि न स्तावबुद्धिमन्तो विचक्षणाः। अपि मन्त्रयमाणा हि हेतुं पश्याम मोक्षणे॥<br><br>1590: यथा नष्टं पुरा देवा गूढमग्निं गुहागतम्। यथा स यज्ञो न भवेद्यथा वापि पराभवः। जनमेजयस्य सर्पाणां विनाशकरणाय वै॥<br><br>1591: सौतिरुवाच तथेत्युक्त्वा ततः सर्वे काद्रवेयाः समागताः। समयं चक्रिरे तत्र मन्त्रबुद्धिविशारदाः॥<br><br>1592: एके तत्राब्रुवन्नागा वयं भूत्वा द्विजर्षभाः। जनमेजयं तु भिक्षामो यज्ञस्ते न भवेदिति॥<br><br>1593: अपरे त्वब्रुवन्नागास्तत्र पण्डितमानिनः। मन्त्रिणोऽस्य वयं सर्वे भविष्यामः सुसंमताः॥<br><br>1594: स नः प्रक्ष्यति सर्वेषु कार्येष्वर्थविनिश्चयम्। तत्र बुद्धिं प्रदास्यामो यथा यज्ञो निवर्त्यति॥<br><br>1595: स नो बहुमतानराजा बुध्या बुद्धिमतां वरः। यज्ञार्थं प्रक्ष्यति व्यक्तं नेति वक्ष्यामहे वयम्॥<br><br>1596: दर्शयन्तो बहून्दोषान्प्रेत्य चेह च दारुणान्। हेतुभिः कारणैश्चैव यथा यज्ञो भवेन्न सः॥<br><br>1597: अथवाऽयमुपाध्यायः क्रतोस्तस्य भविष्यति। सर्पसत्रविधानज्ञो राजकार्यहिते रतः॥<br><br>1598: तं गत्वा दशतां कश्चिद् भुजङ्गः स मरिष्यति। तस्मिन्मृते यज्ञकारे क्रतुः स न भविष्यति॥<br><br>1599: ये चान्ये सर्पसत्रज्ञा भविष्यन्त्यस्य चविजः। तांश्च सर्वान्दशिष्यामः कृतमेवं भविष्यति॥<br><br>1600: अपरे त्वब्रुवन्नागा धर्मात्मानो दयालवः। अबुद्धिरेषा भवतां ब्रह्महत्या न शोभनम्॥<br><br>1601: सम्यक्सद्धर्ममूला वै व्यसने शान्तिरुत्तमा। अधर्मोत्तरता नाम कृत्स्नं व्यापादयेज्जगत्॥<br><br>1602: अपरे त्वब्रुवन्नागाः समिद्धं जातवेदसम्। वनिर्वापयिष्यामो मेघा भूत्वा सविद्युतः॥<br><br>1603: स्रुग्भाण्डं निशि गत्वा च अपरे भुजगोत्तमाः। प्रमत्तानां हरन्त्वाशु विघ्न एवं भविष्यति॥<br><br>1604: यज्ञे वा भुजगास्तस्मिञ्छतशोऽथ सहस्रशः। जनान्दशन्तु वै सर्वे नैवं त्रासो भविष्यसि॥<br><br>1605: अथवा संस्कृतं भोज्यं दूषयन्तु भुजंगमाः। स्वेन मूत्रपुरीषेण सर्वभोज्यविनाशिना॥<br><br>1606: अपरे त्वब्रुवंस्तत्र ऋत्विजोऽस्य भवामहे। यज्ञविघ्नं करिष्यामो दीयतां दक्षिणा इति॥<br><br>1607: वश्यतां च गतोऽसौ नः करिष्यति योप्सितम्। अपरे त्वब्रुवंस्तत्र जले प्रकीडितं नृपम्॥<br><br>1608: गृहमानीय बनीमः क्रतुरेवं भवेन्न सः। अपरे त्वब्रुवंस्तत्र नागाः पण्डितमानिनः॥<br><br>1609: दशामस्तं प्रगृह्याशु कृतमेवं भविष्यति। छिन्नं मूलमनर्थानां मृते तस्मिन्भविष्यति॥<br><br>1610: एषा नो नैष्ठिकी बुद्धिः सर्वेषामीक्षणश्रवः। अथ यन्मन्यसे राजन्दुतं तत्संविधीयताम्॥<br><br>1611: इत्युक्त्वा समुदैक्षन्त वासुकिं पन्नगोत्तमम्। वासुकिश्चापि संचिन्त्य तानुवाच भुजङ्गमान्॥<br><br>1612: नैषा वो नैष्ठिकी बुद्धिमता कर्तु भुजंगमाः। सर्वेषामेव मे बुद्धिः पन्नगानां न रोचते॥<br><br>1613: किं तत्र संविधातव्यं भवतां स्याद्धितं तु यत्। श्रेयः प्रसादनं मन्ये कश्यपस्य महात्मनः॥<br><br>1614: ज्ञातिवर्गस्य सौहार्दादात्मनश्च भुजंगमाः। न च जानाति मे बुद्धिः किंचित्कर्तुं वचो हि वः॥<br><br>1615: ३३। मयाहीदं विधातव्यं भवतां यद्धितं भवेत्। अनेनाहं भृशं तप्ये गुणदोषो मदाश्रयौ। ॥<br><br>1616: सौतिरुवाच सर्पाणां तु वचः श्रुत्वा सर्वेषामिति चेति च। वासुकेश्च वचः श्रुत्वा एलापत्रोऽब्रवीदिदम्॥<br><br>1617: न स यज्ञो न भविता न स राजा तथाविधः। जनमेजयः पाण्डवेयो यतोऽस्माकं महद्भयम्॥<br><br>1618: देवेनोपहतो राजन्यो भवेदिह पूरुषः। स दैवमेवाश्रयते नान्यत्तत्र परायणम्॥<br><br>1619: तदिदं चैवमस्माकं भयं पन्नगसत्तमाः। दैवमेवाश्रयामोऽत्र शृणुध्वं च वचो मम॥<br><br>1620: अहं शापे समुत्सृष्टे समश्रौषं वचस्तदा। मातुरुत्संगमारूढो भयात्पन्नगसत्तमाः॥<br><br>1621: देवानां पन्नगश्रेष्ठास्तीक्ष्णास्तीक्ष्णा इति प्रभो। पितामहमुपागम्य दुःखार्तानां महायुते॥<br><br>1622: देवा ऊचुः का हि लब्ध्वा प्रियान्पुत्राञ्च्छपेदेवं पितामह। ऋते कद्दू तीक्ष्णरूपां देव देव तवाग्रतः॥<br><br>1623: तथेति च वचस्तस्यास्त्वयाप्युक्तं पितामह। एतदिच्छामि विज्ञातुं कारणं यन्न वारिता॥<br><br>1624: ब्रह्मोवाच बहवः पन्नगास्तीक्ष्णा घोररूपा विषोल्बणाः। प्रजानां हितकामोऽहं न च वारितवांस्तदा। ॥<br><br>1625: ये दन्दशूकाः क्षुद्राश्च पापाचारा विषोल्बणाः। तेषां विनाशो भविता न तु ये धर्मचारिणः॥<br><br>1626: यन्निमित्तं च भविता मोक्षस्तेषां महाभयात्। पन्नगानां निबोधध्वं तस्मिन्काले समागते॥<br><br>1627: यायावरकुले धीमान्भविष्यति महानृषिः। जरत्कारुरिति ख्यातस्तपस्वी नियतेन्द्रियः॥<br><br>1628: तस्य पुत्रो जरत्कारोर्भविष्यति तपोधनः। आस्तीको नाम यज्ञं स प्रतिषेत्स्यति तं तदा। तत्र मोक्ष्यन्ति भुजगा ये भविष्यन्ति धार्मिकाः॥<br><br>1629: देवा ऊचुः स मुनिप्रवरो ब्रह्मञ्जरत्कारुर्महातपाः। कस्यां पुत्रं महात्मानं जनयिष्यति वीर्यवान्। ॥<br><br>1630: ब्रह्मोवाच सनामायां सनामा स कन्यायां द्विजसत्तमः। अपत्यं वीर्यसंपन्नं वीर्यवाञ्जनयिष्यति॥<br><br>1631: वासुकेः सर्पराजस्य जरत्कारुः स्वसा किल। स तस्यां भविता पुत्रः शापान्नागांश्च मोक्ष्यति॥<br><br>1632: एलापत्र उवाच एवमस्विति तं देवाः पितामहमथाब्रुवन्। उक्त्वैवं वचनं देवान्विरिञ्चिस्त्रिदिवं ययौ॥<br><br>1633: सोऽहमेवं प्रपश्यामि वासुके भगिनीं तव। जरत्कारुरितिख्यातां तां तस्मै प्रतिपादय॥<br><br>1634: भैक्षवद्धिक्षमाणाय नागानां भयशान्तये। ऋषये सुव्रतायैनामेष मोक्षः श्रुतो मया। ॥<br><br>1635: सौतिरुवाच एलापत्रवचः श्रुत्वा ते नागा द्विजसत्तम। सर्वे प्रहृष्टमनसः साधु साध्वित्यथाब्रुवन्॥<br><br>1636: ततः प्रभृति तां कन्यां वासुकिः पर्यरक्षत। जरत्कारुं स्वसारं वै परं हर्षमवाप च॥<br><br>1637: ततो नातिमहान्काल: समतीत इवाभवत्। अथ देवासुराः सर्वे ममथुर्वरुणालयम्॥<br><br>1638: तत्र नेत्रमभून्नागो वासुकिर्बलिनां वरः। समाप्यैव च तत्कर्म पितामहमुपागमन्॥<br><br>1639: देवा वासुकिना सार्धं पितामहमथाब्रुवन्। भगवञ्च्छापभीतोऽयं वासुकिस्तप्यते भृशम्॥<br><br>1640: अस्यैतन्मानसं शल्यं समुद्धर्तुं त्वमर्हसि। जनन्याः शाप देव ज्ञातीनां हितमिच्छतः॥<br><br>1641: हितो ह्ययं सदाऽस्माकं प्रियाकारी च नागराट्। प्रसादं कुरु देवेश शमयास्य मनोज्वरम्॥<br><br>1642: ब्रह्मोवाच मयैव तद्वितीर्णं वै वचनं मनसाऽमराः। एलापत्रेण नागेन यदस्याभिहितं पुरा॥<br><br>1643: तत्करोत्वेष नागेन्द्रः प्राप्तकालं वचः स्वयम्। विनशिष्यन्ति ये पापा न तु यै धर्मचारिणः॥<br><br>1644: उत्पन्नः स जरत्कारुस्तपस्युग्रे रतो द्विजः। तस्यैष भगिनी काले जरत्कारुं प्रयच्छतु॥<br><br>1645: एलापत्रेण यत्प्रोक्तं वचनं भुजगेन ह। पन्नगानां हि तं देवास्तत्तथा न तदन्यथा॥<br><br>1646: सौतिरुवाच एतच्छ्रुत्वा नागेन्द्रः पितामहवचस्तदा। संदिश्य पन्नगान्सर्वान्वासुकिः शापमोहितः॥<br><br>1647: स्वसारमुद्यम्य तदा जरत्कारुमृषि प्रति। सर्पान्बहूञ्जरत्कारौ नित्ययुक्तान्समादधत्॥<br><br>1648: जरत्कारुर्यदा भार्यामिच्छेद्वरयितुं प्रभुः। शीघ्रमेत्य तदाख्येयं तन्नः श्रेयो भविष्यति॥<br><br>1649: शौनक उवाच जरत्कारुरिति ख्यातो यस्त्वया सूतनन्दन। इच्छामि तदहं श्रोतुं ऋषेस्तस्य महात्मनः॥<br><br>1650: किं कारणं जरत्कारो मैतत्प्रथितं भुवि। जरत्कारुनिरुक्तिं त्वं यथावद्वक्तुमर्हसि॥<br><br>1651: सौतिरुवाच जरेति क्षयमाहुर्वै दारुणं कारुसंज्ञितम्। शरीरं कारु तस्यासीत्तत्स धीमाञ्च्छनैः शनैः॥<br><br>1652: क्षपयामास तीव्रण तपसेत्यत उच्यते। जरत्कारुरिति ब्रह्मन्वासुकेर्भगिनी तथा॥<br><br>1653: एवमुक्तस्तु धर्मात्मा शौनकः प्राहसत्तदा। उग्रश्रवसमामन्त्र्य उपपन्नमिति ब्रुवन्॥<br><br>1654: शौनक उवाच उक्तं नाम यथापूर्वं सर्वं तच्छ्रुतवानहम्। यथा तु जातो ह्यास्तीक एतदिच्छामि वेदितुम्। तच्छ्रुत्वा वचनं तस्य सूतः प्रोवाच शास्त्रतः॥<br><br>1655: सौतिरुवाच संदिश्य पन्नगान्सर्वान्वासुकिः सुसमाहितः। स्वसारमुद्यम्य तदा जरत्कारुमृषि प्रति॥<br><br>1656: अथ कालस्य महत: स मुनिः संशितव्रतः। तपस्यभिरतो धीमान्स दारानाभ्यकांक्षत॥<br><br>1657: स तूर्ध्वरेतास्तपसि प्रसक्तः स्वाध्यायवान्वीतभयः कृतात्मा। चचार सर्वां पृथिवीं महात्मा न चापि दारान्मनसाध्यकांक्षत॥<br><br>1658: ततो परस्मिन्संप्राप्ते काले कस्मिंश्चिदेव तु। परिक्षिन्नाम राजासीद्ब्रह्मन्कौरववंशजः॥<br><br>1659: यथा पाण्डुर्महाबाहुर्धनुर्धरवरो युधि। वभूब मृगयाशील: पुराऽस्य प्रपितामहः॥<br><br>1660: मृगान्विध्यन्वराहांश्च तरशून्महिषांस्तथा। अन्यांश्च विविधान्वन्यांश्चचार पृथिवीपतिः॥<br><br>1661: स कदाचिन्मृगं विध्वा बाणेनानतपर्वणा। पृष्ठतो धनुरादाय ससार गहने वने॥<br><br>1662: यथैव भगवान्रुद्रो विध्वा यज्ञमृगं दिवि। अन्वगच्छद्धनुष्पाणि: पर्यन्वेष्टुमितस्ततः॥<br><br>1663: न हि तेन मृगो विद्धो जीवन्गच्छति वै वने। पूर्वरूपं तु तत्तूर्णं सोऽगात्स्वर्गगति प्रति॥<br><br>1664: परिक्षितो नरेन्द्रस्य विद्धो यन्नष्टवान्मृगः। दूरं चापहृतस्तेन मृगेण स महीपतिः॥<br><br>1665: परिश्रान्तः पिपासात आससाद मुनि वने। गवां प्रचारेष्वासीनं वत्सानां मुखनिःसृतम्॥<br><br>1666: भूयिष्ठमुपयुञ्जानं फेनमापिबतां पयः। तमभिद्रुत्य वेगेन स राजा संशितव्रतम्॥<br><br>1667: अपृच्छद्धनुरुद्यम्य तं मुनि क्षुच्छ्रमान्वितः। भो भो ब्रह्मन्नहं राजा परीक्षिदभिमन्युजः॥<br><br>1668: मया विद्धो मृगो नष्टः कच्चित्तं दृष्टवानसि। स मुनिस्तं तु नोवाच किंचिन्मौनव्रते स्थितः॥<br><br>1669: तस्य स्कन्धे मृतं सर्प क्रुद्धो राजा समासजत्। समुत्क्षिप्य धनुष्कोट्या स चैनं समुपेक्षत॥<br><br>1670: न स किंचिदुवाचैनं शुभं वा यदि वाऽशुभम्। स राजा क्रोधमुत्सृज्य व्यथितस्तं तथागतम्। दृष्ट्वा जगाम नगरमृषिस्त्वासीत्तथैव सः॥<br><br>1671: नहि तं राजशार्दूलं क्षमाशीलो महामुनिः। स्वधर्मनिरतं भूपं समाक्षिप्तोऽप्यधर्षयत्॥<br><br>1672: न हि तं राजशार्दूलस्तथा धर्मपरायणम्। जानाति भरतश्रेष्ठस्तत एनमधर्षयत्॥<br><br>1673: तरुणस्तस्य पुत्रोऽभूत्तिग्मतेजा महातपाः। शृंगी नाम महाक्रोधो दुष्प्रसादो महाव्रतः। स देवं परमासीनं सर्वभूतहिते रतम्॥<br><br>1674: ब्रह्माणमुपतस्थे वै काले काले सुसंयतः। स तेन समनुज्ञातो ब्रह्मणा गृहमेयिवान्॥<br><br>1675: सख्योक्तः क्रीडमानेन स तत्र हसता किल। संरंभात्कोपनोऽतीव विषकल्पो मुनेः सुतः॥<br><br>1676: उद्दिश्य पितरं तस्य यच्छ्रुत्वा रोषमाहरत्। ऋषिपुत्रेण धर्मार्थे कृशेन द्विजसत्तम॥<br><br>1677: कृश उवाच तेजस्विनस्तव पिता तथैव च तपस्विनः। शवं स्कन्धेन वहति मा शृङ्गिगवितो भव॥<br><br>1678: व्याहरत्स्वृषिपुत्रेषु मा स्म किंचिद्वचो वद। अस्मद्विधेषु सिद्धेषु ब्रह्मवित्सु तपस्विषु॥<br><br>1679: क्व ते पुरुषमानित्वं क्व ते वाचस्तथाविधाः। दर्पजाः पितरं द्रष्ट्वा यस्त्वं शवधरं तथा॥<br><br>1680: पित्रा च तव तत्कर्म नानुरूपमिवात्मनः। कृतं मुनिजनश्रेष्ठ येनाहं भृशदुःखितः॥<br><br>1681: सौतिरुवाच एवमुक्तः स तेजस्वी श्रृंगी कोप समन्वितः मृतधारं गुरुं श्रुत्रा पर्यतप्यत मन्युना॥<br><br>1682: स तं कृशमभिप्रेक्ष्य सूनृतां वाचमुत्सृजन्। अपृच्छत्तं कथं तातः स मेऽद्य मृतधारकः॥<br><br>1683: कृश उवाच राज्ञा परिक्षिता तात मृगयां परिधावता। अवसक्तः पितुस्तेऽद्य मृतः स्कन्धे भुजंगमः॥<br><br>1684: शृंग्युवाच किं मे पित्रा कृतं तस्य राज्ञोऽनिष्टं दुरात्मनः। ब्रूहि तत्कृश तत्त्वेन पश्य मे तपसो बलम्॥<br><br>1685: कृश उवाच स राजा मृगयां यातः परिक्षितभिमन्युजः। ससार मृगमेकाकी विद्ध्वा बाणेन शीघ्रगम्॥<br><br>1686: न चापश्यन्मृगं राजा चरंस्तस्मिन्महावने। पितरं ते स दृष्ट्वैव पप्रच्छानभिभाषिणम्॥<br><br>1687: तं स्थाणुभूतं तिष्ठन्तं क्षुत्पिपासाश्रमातुरः। पुनः पुनर्पगं नष्टं पप्रच्छ पितरं तव॥<br><br>1688: स च मौनव्रतोयेतो नैवं तं प्रत्यभाषत। तस्य राजा धनुष्कोट्या सर्प स्कन्धे समासजत्॥<br><br>1689: शृंगिस्तव पिता सोऽपि तथैवास्ते यतव्रतः। सोऽपि राजा स्वनगरं प्रस्थितो गजसाह्वयम्॥<br><br>1690: सौतिरुवाच श्रुत्वैवमृषिपुत्रस्तु शवं स्कन्धे प्रतिष्ठितम्। कोपसंरक्तनयनः प्रज्वलन्निव मन्युना॥<br><br>1691: आविष्टः स हि कोपेन शशाप नृपतिं तदा। वायुपस्पृश्य तेजस्वी क्रोधवेगबलात्कृतः॥<br><br>1692: शृङ्गयुवाच योऽसौ वृद्धस्य तातस्य तथा कृच्छ्रगतस्य ह। स्कन्धे मृतं समानाक्षीत्पन्नगः राजकिल्बिषी॥<br><br>1693: तं पापमतिसंक्रुद्धस्तक्षकः पन्नगेश्वरः। आशीविषस्तिग्मतेजा मद्वाक्यबलचोदितः॥<br><br>1694: सप्तरात्रादितो नेता यमस्य सदनं प्रति। द्विजानामवमन्तारं कुरूणामयशस्करम्॥<br><br>1695: सौतिरुवाच इति शप्त्वाऽतिसंक्रुद्धः शृंगी पितरमभ्यगात्। आसीनं गोव्रजे तस्मिन्वहन्तं शवपन्नगम्॥<br><br>1696: स तमालक्ष्य पितरं शृङ्गी स्कन्धगतेन वै। शवेन भुजगेनासीद्भूयः क्रोधसमाकुलः॥<br><br>1697: दुःखाच्चाश्रूणि मुमुचे पितरं चेदमब्रवीत्। श्रुत्वेमां धर्षणां तात तव तेन दुरात्मना॥<br><br>1698: राज्ञा परिक्षिता कोपादशपन्तमहं नृपम्। यथार्हति स एवोगं शापं कुरुकुलाधमः। सप्तमेऽहनि तं पापं तक्षकः पन्नगोत्तमः॥<br><br>1699: वैवस्वतस्य सदन नेता परमदारुणम्। तमब्रवीत्पिता ब्रह्मस्तथा कोपसमन्वितम्॥<br><br>1700: शमीक उवाच न मे प्रियं कृतं तात नैष धर्मस्तपस्विनाम्। वयं तस्य नरेन्द्रस्य विषये निवसामहे॥<br><br>1701: न्यायतो रक्षितास्तेन तस्य पापं न रोचये। सर्वथा वर्तमानस्य राज्ञो ह्यस्मद्विधैः सदा॥<br><br>1702: क्षन्तव्यं पुत्रधर्मो हि हतो हन्ति न संशयः। यदि राजा न संरक्षेत्पीडा नः परमा भवेत्॥<br><br>1703: न शक्नुयाम चरितुं धर्म पुत्र यथासुखम्। रक्ष्यमाणा वयं तात राजभिर्धर्मदृष्टिभिः॥<br><br>1704: २३.। चरामो विपुलं धर्मं तेषां भागोऽस्ति धर्मतः। सर्वथा वर्तमानस्य राज्ञः क्षन्तव्यमेव हि॥<br><br>1705: परिक्षित्तु विशेषेण यथाऽस्य प्रपितामहः। रक्षत्यस्मांस्तथा राज्ञा रक्षितव्याः प्रजा विभो॥<br><br>1706: तेनेह क्षुधितेनाद्य श्रान्तेन च तपस्विना। अजानता कृतं मन्ये व्रतमेतदिदं मम॥<br><br>1707: अराजके जनपदे दोषा जायन्ति वै सदा। उद्वृत्तं सततं लोकं राजा दण्डेन शास्ति वै॥<br><br>1708: दण्डात्प्रतिभयं भूयः शान्तिरुत्पद्यते तदा। नोद्विग्नश्चरते धर्मं नोद्विग्नश्चरते क्रियाम्॥<br><br>1709: राज्ञा प्रतिष्ठितो धर्मो धर्मात्स्वर्गः प्रतिष्ठितः। राज्ञो यज्ञक्रियाः सर्वा यज्ञाद्देवाः प्रतिष्ठिता॥<br><br>1710: देवावृष्टिः प्रवर्तेत वृष्टेरोषधयः स्मृताः। ओषधिभ्यो मनुष्याणां धारयन्सततं हितम्॥<br><br>1711: मनुष्याणां च यो धाता राजा राज्यकरः पुनः। दशश्रोत्रियसमो राजा इत्येवं मनुरब्रवीत्॥<br><br>1712: तेनेह क्षुधितेनाद्य श्रान्तेन च तपस्विना। अजानता कृतं मन्ये व्रतमेतदिदं मम॥<br><br>1713: कस्मादिदं त्वया बाल्यात्सहसा दुष्कृतं कृतम्। न हर्हति नृपः शापमस्मत्तः पुत्र सर्वथा॥<br><br>1714: शृङ्गयुवाच यद्येतत्साहसं तात यदि वा दुष्कृतं कृतम्। प्रियं वाऽप्यप्रियं वा ते वागुक्ता न मृषा भवेत्॥<br><br>1715: नैवान्यथेदं भविता पितरेष ब्रवीमि ते। नाहं मृषा ब्रवीम्येवं स्वैरेष्वपि कुतः शपन्॥<br><br>1716: शमीक उवाच जानाम्युग्रप्रभावं त्वां तात सत्यगिरं तथा। नानृतं चोक्तपूर्वं ते नैतन्मिथ्या भविष्यति॥<br><br>1717: पित्रा पुत्रो वयःस्थोऽपि सततं वाच्य एव तु। यथा स्याद्गुणसंयुक्तः प्राप्नुयाच्च महद्यशः॥<br><br>1718: किं पुनर्बाल एव त्वं तपसा भावितः सदा। वर्धते च प्रभवतां कोपोऽतीव महात्मनाम्॥<br><br>1719: सोऽहं पश्यामि वक्तव्यं त्वयि धर्मभूतां वर। पुत्रत्वं बालता चैव तवावेक्ष्य च साहसम्॥<br><br>1720: स त्वं शमपरो भूत्वा वन्यमाहारमाचरन्। चर क्रोधमिमं हत्वा नैवं धर्मं प्रहास्यसि॥<br><br>1721: क्रोधो हि धर्मं हरति यतीनां दुःखसंचितम्। ततो धर्मविहीनानां गतिरिष्टां न विद्यते॥<br><br>1722: शम एव यतीनां हि क्षमिणां सिद्धिकारकः। क्षमावतामयं लोकः परश्चैव क्षमावताम्॥<br><br>1723: तस्माच्चरेथाः सततं क्षमाशीलो जितेन्द्रियः। क्षमया प्राप्स्यसे लोकान्ब्रह्मणः समनन्तरान्॥<br><br>1724: मया तु शममास्थाय यच्छक्यं कर्तुमद्य वै। तत्करिष्याम्यहं तात प्रेषयिष्ये नृपाय वै॥<br><br>1725: मम पुत्रेण शप्तोऽसि बालेन कृशबुद्धिना। ममेमां धर्षणां त्वत्तः प्रेक्ष्य राजन्नमर्षिणा॥<br><br>1726: सौतिरुवाच एवमादिश्य शिष्यं स प्रेषयामास सुव्रतः। परिक्षिते नृपतये दयापन्नो महातपाः॥<br><br>1727: संदिश्य कुशलप्रश्नं कार्यवृत्तान्तमेव च। शिष्यं गौरमुखं नाम शीलवन्तं समाहितम्॥<br><br>1728: सोऽभिगम्य ततः शीघ्रं नरेन्द्रं कुरुवर्धनम्। विवेश भवनं राज्ञः पूर्वं द्वास्थैर्निवेदितः॥<br><br>1729: पूजितस्तु नरेन्द्रेण द्विजो गौरमुखस्तदा। आचख्यौ च परिश्रान्तो राज्ञः सर्वमशेषतः॥<br><br>1730: शमीकवचनं घोरं यथोक्तं मन्त्रिसन्निधौ। गौरमुख उवाच शमीको नाम राजेन्द्र वर्तते विषये तव॥<br><br>1731: ऋषिः परमधर्मात्मा दान्तः शान्तो महातपाः। तस्य त्वया नरव्याघ्र सर्पः प्राणैर्वियोजितः॥<br><br>1732: तक्षकः सप्तरात्रेण अवसक्तो धनुष्कोट्या स्कन्धे मौनान्वितस्य च। क्षान्तवांस्तव तत्कर्म पुत्रस्तस्य न चक्षमे॥<br><br>1733: तेन शप्तोऽसि राजेन्द्र पितुरज्ञातमद्य वै। मृत्युस्तव भविष्यति॥<br><br>1734: तत्र रक्षां कुरुष्वेति पुनः पुनस्थाऽब्रवीत्। तदन्यथा न शक्यं च कर्तुं केनचिदप्युत॥<br><br>1735: न हि शक्नोति तं यन्तुं पुत्रं कोपसमन्वितम्। ततोऽहं प्रेषितस्तेन तव राजन्हितार्थिना॥<br><br>1736: सौतिरुवाच इति श्रुत्वा वचो घोरं स राजा कुरुनन्दनः। पर्यतप्यत तत्पापं कृत्वा राजा महातपाः॥<br><br>1737: तं च मौनव्रतं श्रुत्वा वने मुनिवरं तदा। भूय एवाभवद्राजा शोकसंतप्तमानसः॥<br><br>1738: अनुक्रोशात्मतां तस्य शमीकस्यावधार्य च। पर्यतप्यत भूयोऽपि कृत्वा तत्किल्बिषं मुनेः॥<br><br>1739: न हि मृत्युं तथा राजा श्रुत्वा वै सोऽन्वतप्यत। अशोचदमरप्रख्यो यथा कृत्वेह कर्म तत्॥<br><br>1740: ततस्तं प्रेषयामास राजा गौरमुखं तदा। भूयः प्रसादं भगवान्करोत्विह ममेति वै॥<br><br>1741: तस्मिंश्च गतमात्रेऽथ राजा गौरमुखे तदा। मन्त्रिभिर्मन्त्रयामास सह संविग्नमानसः॥<br><br>1742: संमन्त्र्य मन्त्रिभिश्चैव स तथा मन्त्रतत्त्ववित्। प्रासादं कारयामास एकं स्तम्भं सुरक्षितम्॥<br><br>1743: रक्षां च विदधे तत्र भिषजश्चौषधानि च। ब्राह्मणान्मन्त्रसिद्धांश्च सर्वतो वै न्ययोजयत्॥<br><br>1744: राजकार्याणिः तत्रस्थः सर्वाण्येवाकरोच्च सः। मन्त्रिभिः सह धर्मज्ञः समन्तात्परिरक्षितः॥<br><br>1745: न चैनं कश्चिदारूढं लभते राजसत्तमम्। वातोऽपि निश्चरंस्तत्र प्रवेशे विनिवार्यते॥<br><br>1746: प्राप्ते च दिवसे तस्मिन्सप्तमे द्विजसत्तमः। काश्यपोऽभ्यागमद्विद्वांस्तं राजानं चिकित्सितुम्॥<br><br>1747: श्रुतं हि तेन तदभूद्यथा तं राजसत्तमम्। तक्षकः पन्नगश्रेष्ठो नेष्यते यमसादनम्॥<br><br>1748: तं दष्टं पन्नगेन्द्रेण करिष्येऽहमपज्वरम्। तत्र मेऽर्थश्च धर्मश्च भवितेति विचिन्तयन्॥<br><br>1749: तं ददर्श स नागेन्द्रस्तक्षकः काश्यपं पथि। गच्छन्तमेकमनसं द्विजो भूत्वा वयोतिगः॥<br><br>1750: तमब्रवीत्पन्नगेन्द्रः काश्यपं मुनिपुंगवम्। क्व भवांस्त्वरितो याति किं च कार्यं चिकीर्षति॥<br><br>1751: काश्यप उवाच नृपं कुरुकुलोत्पन्न परिक्षितमरिन्दमम्। तक्षकः पन्नगश्रेष्ठस्तेजसाऽद्य प्रधक्ष्यति॥<br><br>1752: तं दष्टं पन्नगेन्द्रेण तेनाग्निसमतेजसम्। पाण्डवानां कुलकरं राजानममितौजसम्। गच्छामि त्वरितं सौम्य सद्यः कर्तुमपज्वरम्॥<br><br>1753: तक्षक उवाच अहं स तक्षको ब्रह्मं स्तं धक्ष्यामि महीपतिम्। निवर्तस्व न शक्तस्त्वं मया दष्टं चिकित्सितुम्॥<br><br>1754: काश्यप उवाच अहं तं नृपतिं गत्वा त्वया दष्टमपज्वरम्। करिष्यामीति मे बुद्धिर्विद्याबलसमन्विता॥<br><br>1755: तक्षक उवाच यदि दष्टं मयेह त्वं शक्तः किंचिच्चिकित्सितुम्। ततो वृक्षं मया दष्टमिमं जीवय काश्यप॥<br><br>1756: परं मन्त्रबलं यत्ते तद्दर्शय यतस्व च। न्यग्रोधमेनं धक्ष्यामि पश्यतस्ते द्विजोत्तम॥<br><br>1757: काश्यप उवाच दश नागेन्द्र वृक्षं त्वं यद्येतदभिमन्यसे। अहमेनं त्वया दष्टं जीवयिष्ये भुजंगम॥<br><br>1758: सौतिरुवाच एवमुक्तः स नागेन्द्रः काश्यपेन महात्मना। अदशवृक्षमभ्येत्य न्यग्रोधं पन्नगोत्तमः॥<br><br>1759: स वृक्षस्तेन दष्टस्तु पन्नगेन महात्मना। आशीविषविषोपेतः प्रजज्वाल समन्ततः॥<br><br>1760: तं दग्ध्वा स नगं नागः काश्यपं पुनरब्रवीत्। कुरु यत्नं द्विजश्रेष्ठ जीवयैनं वनस्पतिम्॥<br><br>1761: सौतिरुवाच भस्मीभूतं ततो वृक्षं पन्नगेन्द्रस्य तेजसा। भस्म सर्वं समाहृत्य काश्यपो वाक्यमब्रवीत्॥<br><br>1762: विद्याबलं पन्नगेन्द्र पश्य मेऽद्य वनस्पतौ। अहं संजीवयाम्येनं पश्यतस्ते भुजंगम॥<br><br>1763: ततः स भगवान्विद्वान्काश्यपो द्विजसत्तमः। भस्मराशीकृतं वृक्षं विद्यया समजीवयत्॥<br><br>1764: अंकुरं कृतवांस्तत्र ततः पर्णद्वयान्वितम्। पलाशिनं शाखिनं च तथा विटपिनं पुनः॥<br><br>1765: तं दृष्ट्वा जीवितं वृक्षं काश्यपेन महात्मना। उवाच तक्षको ब्रह्मन्नैतदत्यद्भुतं त्वयि॥<br><br>1766: द्विजेन्द्र यद्विषं हन्या मम वा मद्विधस्य वा। कं त्वमर्थमभिप्रेप्सुर्यासि तत्र तपोधन॥<br><br>1767: यत्तेभिलषितं प्राप्तुं फलं तस्मान्नृपोत्तमात्। अहमेव प्रदास्यामि तत्ते यद्यपि दुर्लभम्॥<br><br>1768: विप्रशापाभिभूते च क्षीणायुषि नराधिपे। घटमानस्य ते विप्र सिद्धिः संशयिता भवेत्॥<br><br>1769: ततो यशः प्रदीप्तं ते त्रिषु लोकेषु विश्रुतम्। निरंशुरिव धर्मांशुरन्तर्धानमितो व्रजेत्॥<br><br>1770: काश्यप उवाच धनार्थी याम्यहं तत्र तन्मे देहि भुंजगम। ततोऽहं विनिवर्तिष्ये स्वापतेयं प्रगृह्य वै॥<br><br>1771: तक्षक उवाच यावद्धनं प्रार्थयसे तस्माद्राज्ञस्ततोऽधिकम्। अहमेव प्रदास्यामि निवर्तस्व द्विजोत्तम॥<br><br>1772: सौतिरुवाच तक्षकस्य वचः श्रुत्वा काश्यपो द्विजसत्तमः। प्रदध्यौ सुमहातेजा राजानं प्रति बुद्धिमान्॥<br><br>1773: दिव्यज्ञानः स तेजस्वी ज्ञात्वा तं नृपतिं तदा। क्षीणायुषं पाण्डवेयमपावर्तत काश्यपः॥<br><br>1774: लब्ध्वा वित्तं मुनिवरस्तक्षकाद्यावदीप्सितम्। निवृत्ते काश्यपे तस्मिन्समयेन महात्मनि॥<br><br>1775: जगाम तक्षकस्तूर्णं नगरं नागसाह्वयम्। अथ शुश्राव गच्छन्स तक्षको जगतीपतिम्॥<br><br>1776: मन्त्रैर्गदैविषहरै रक्ष्यमाणं प्रयत्नतः। सौतिरुवाच स चिन्तयामास तदा मायायोगेन पार्थिवः। मया वञ्चयितव्योऽसौ क उपायो भवेदिति॥<br><br>1777: ततस्तापसरूपेण प्राहिणोत्स भुजंगमान्। फलदर्भोदकं गृह्य राज्ञे नागोऽथ तक्षकः॥<br><br>1778: तक्षक उवाच गच्छध्वं यूयमव्यग्रा राजानं कार्यवत्तया। फलपुष्पोदकं नाम प्रतिग्राहयितुं नृपम्॥<br><br>1779: सौतिरुवाच ते तक्षकसमादिष्टास्तथा चक्रुर्भुजंगमाः। उपनिन्युस्तथा राज्ञे दर्भानापः फलानि च॥<br><br>1780: तच्च सर्वं स राजेन्द्रः प्रतिजग्राह वीर्यवान्। कृत्वा तेषां च कार्याणि गम्यतामित्युवाच तान्॥<br><br>1781: गतेषु तेषु नागेषु तापसच्छद्मरूपिषु। अमात्यान्सुहृदश्चैव प्रोवाच स नराधिपः॥<br><br>1782: भक्षयन्तु भवन्तो वै स्वादूनीमानि सर्वशः॥<br><br>1783: तापसैरुपनीतानि फलानि सहिता मया। ततो राजा ससचिवः फलान्यादातुमैच्छत॥<br><br>1784: विधिना संप्रयुक्तो वै ऋषिवाक्येन तेन तु। यस्मिन्नेव फले नागस्तमेवाभक्षयत्स्वयम्॥<br><br>1785: ततो भक्षयतस्तस्य फलात्कृमिरभुदणुः। ह्रस्वकः कृष्णनयनस्तामवर्णोऽथ शौनक। ॥<br><br>1786: स तं गृह्य नृपश्रेष्ठः सचिवानिदमब्रवीत्। अस्तमभ्येति सविता विषादद्य न मे भयम्॥<br><br>1787: सत्यवागस्तु स मुनिः कृमिर्मी दशतामयम्। तक्षको नाम भूत्वा वै तथा परिहृतं भवेत्॥<br><br>1788: ते चैनमन्ववर्तन्त मन्त्रिणः कालचोदिताः। एवमुक्त्वा स राजेन्द्रो ग्रीवायां संनिवेश्य ह॥<br><br>1789: कृमिकं प्राहसत्तूर्णं मुमूर्षुर्नष्टचेतनः। प्रहसन्नेव भोगेन तक्षकेण त्ववेष्ट्यत॥<br><br>1790: तस्मात्फलाद्विनिष्क्रय यत्तद्राज्ञे निवेदितम्। वेष्टयित्वा च वेगेन विनद्य च महास्वनम्। अदशत्पृथिवीपालं तक्षकः पन्नगेश्वरः॥<br><br>1791: सौतिरुवाच ते तथा मन्त्रिणो दृष्ट्वा भोगेन परिवेष्टितम्। विषण्णवदनाः सर्वे रुरुदुर्भृशदुःखिताः॥<br><br>1792: तं तु नादं ततः श्रुत्वा मन्त्रिणस्ते प्रदुद्रुवुः। अपश्यन्त तथा यान्तमाकाशे नागमद्भुतम्॥<br><br>1793: सीमन्तमिव कुर्वाणं नभसः पद्मवर्चसम्। तक्षकं पन्नगश्रेष्ठं भृशं शोकपरायणाः॥<br><br>1794: ततस्तु ते तद्गृहग्निना वृतं प्रदीप्यमानं विषजेन भोगिनः। भयात्परित्यज्य दिश: प्रपेदिरे पपात राजाऽशनिताडितो यथा॥<br><br>1795: ततो नृपे तक्षकतेजसा हते प्रयुज्य सर्वाः परलोकसत्क्रियाः। शुचिर्द्विजो राजपुरोहितस्तदा तथैव ते तस्य नृपस्य मन्त्रिणः॥<br><br>1796: नृपं शिशुं तस्य सुतं प्रचक्रिरे समेत्य सर्वे पुरवासिनो जनाः। नृपं यमाहुस्तममित्रघातिनं कुरु प्रवीरं जनमेजयं जनाः॥<br><br>1797: स बाल एवार्यमतिर्नृपोत्तमः सहैव तैर्मन्त्रिपुरोहितैस्तदा। शशास राज्यं कुरपुंगवाग्रजो यशाऽस्य वीरः प्रपितामहस्तथा॥<br><br>1798: ततस्तु राजनममित्रतापनं समीक्ष्य ते तस्य नृपस्य मन्त्रिणः। सुवर्णवर्माणमुपेत्य काशिपं वपुष्टमार्थं वरयांप्रचक्रमुः॥<br><br>1799: ततः स राजा प्रददौ वपुष्टमां कुरुप्रवीराय परीक्ष्य धर्मतः। स चापि तां प्राप्य मुदायुतोऽभवन् न चान्यनारीषु मनोदधे क्वचित्॥<br><br>1800: सरःसु फुल्लेषु वनेषु चैव प्रसन्नचेता विजहार वीर्यवान्। तथा स राजन्यवरो विजह्रिवान् यथोर्वशी प्राप्य पुरा पुरूरवाः॥<br><br>1801: वपुष्टमा चापि वरं पतिव्रता प्रतीतरूपा समवाप्य भूपतिम्। भावेन रामा रमयांबभूव विहारकालेष्ववरोधसुन्दरी॥<br><br>1802: सौतिरुवाच एतस्तिन्नेव काले तु जरत्कारुर्महातपाः। चचार पृथिवीं कृत्स्नां यत्र सायंगृहो मुनिः॥<br><br>1803: चरन्दीक्षां महातेज दुश्चरामकृतात्मभिः। तीर्थेष्वाप्लवनं कृत्वा पुण्येषु विचचार ह॥<br><br>1804: वायुभक्षो निराहारः शुष्यन्नहरहर्मुनिः। स ददर्श पितॄन् गर्ने लम्बमानानधोमुखान्॥<br><br>1805: एकतन्त्ववशिष्टं वै वीरणस्तम्बमाश्रितान्। तं तन्तुं च शनैराखुमाददानं बिलेशयम्॥<br><br>1806: निराहारान्कृशान्दीनान्गर्ते स्वत्राणमिच्छतः। उपसृत्य स तान्दीनान्दीनरूपोऽभ्यभाषत। ॥<br><br>1807: के भवन्तोऽवलम्बन्ते वीरणस्तम्बमाश्रिताः। दुर्बलं खादितैर्मूलैराखुना बिलवासिना॥<br><br>1808: वीरणस्तम्बके मूलं यदप्येकमिह स्थितम्। तदप्ययं शनैराखुरादत्ते दशनैः शितैः॥<br><br>1809: छेत्स्यतेऽल्पावशिष्टत्वादेतदप्यचिरादिव। ततस्तु पतितारोऽत्र गर्ने व्यक्तमधोमुखाः॥<br><br>1810: तस्य मे दुःखमुत्पन्नं दृष्ट्वा युष्मानधोमुखान्। कृच्छ्रमापदमापन्नान्प्रियं किं करवाणि वः॥<br><br>1811: तपसोऽस्य चतुर्थेन तृतीयेनाथवा पुनः। अर्धेन वापि निस्त मापदं ब्रूत मा चिरम्॥<br><br>1812: अथवाऽपि समग्रेण तरन्तु तपसा मम। भवन्तः सर्व एवेह काममेवं विधीयताम्॥<br><br>1813: पितर ऊचुः वृद्धो भवान्ब्रह्मचारी यो न स्त्रातुमिहेच्छसि। न तु विप्रार्य तपसा शक्यते तद्व्यपोहितुम्॥<br><br>1814: अस्ति नस्तात तपसः फलं प्रवदतां वर। संतानप्रक्षयाद्ब्रह्मन्यताम निरयेऽशुचौ॥<br><br>1815: संतानं हि परो धर्म एवमाह पितामहः। लम्बतामिह नस्तात न ज्ञानं प्रतिभाति वै॥<br><br>1816: यैन त्वां नाभिजानीमो लोके विख्यातपौरुषम्। वृद्धो भवान्महाभागो यो नः शोच्यान्सुदुःखितान्॥<br><br>1817: शोचते चैव कारुण्याच्छुणु ये वै वयं द्विजा यायावरा नाम वयमृषयः संशितव्रताः॥<br><br>1818: लोकात्पुण्यादिह भ्रष्टाः संतानप्रक्षयान्मुने। प्रनष्टं नस्तपस्तीनं न हि नस्तन्तुरस्ति वै॥<br><br>1819: अस्ति त्वेकोऽद्य नस्तन्तुः सोऽपि नास्ति यथा तथा। मन्दभाग्योऽल्पभाग्यानां तप एकं समास्थितः॥<br><br>1820: जरत्कारुरिति ख्यातो वेदवेदाङ्गपारगः। नियतात्मा महात्मा च सुव्रतः सुमहातपाः॥<br><br>1821: तेन स्म तपसो लोभात्कृच्छ्रमापादिता वयम्। न तस्यभार्या पुत्रो वा बान्धवो वाऽस्ति कश्चन। ॥<br><br>1822: तस्माल्लम्बामहे गर्ने नष्टसंज्ञा ह्यनाथवत्। स वक्तव्यस्त्वया दृष्टो ह्यस्माकं नाथवत्तया॥<br><br>1823: पितरस्तेऽवलम्बन्ते गर्ते दीना अधोमुखाः। साधु दारान्कुरुष्वेति प्रजामुत्पादयेति च॥<br><br>1824: कुलतन्तुर्हि नः शिष्टस्त्वमेवैकस्तपोधन। यस्त्वं पश्यसि नो ब्रह्मवीरणस्तम्बमाश्रितान्॥<br><br>1825: एषोऽस्माकं कुलस्तम्ब आस्ते स्वकुलवर्धनः। यानि पश्यसि वै ब्रह्मन्मूलानीहास्य वीरुधः॥<br><br>1826: एते नस्तन्तवस्तात कालेन परिभक्षिताः। यत्त्वेतत्पश्यसि ब्रह्मन्मूलमस्याधभक्षितम्॥<br><br>1827: यत्र लम्बामहे गर्ने सोऽप्येकस्तप आस्थितः। यमाटुं पश्यसि ब्रह्मन्काल एष महाबलः॥<br><br>1828: स तं तपोरतं मन्दं शनैः क्षपयते तुदन्। जरत्कारुं तपोलब्धं मन्दात्मानमचेतसम्॥<br><br>1829: न हि नस्तत्तपस्तस्य तारयिष्यति सत्तम। छिन्नमूलान्परिभ्रष्टान्कालोपहतचेतसः॥<br><br>1830: अधः प्रविष्टान्पश्यास्मान्यथा दुष्कृतिनस्तथा। अस्मासु पतितेष्वत्र सह सर्वैः सबान्धवैः॥<br><br>1831: छिन्नः कालेन सोऽप्यत्र गत्वा वै नरकं ततः। तपोऽवाप्यथवा यज्ञो यच्चान्यत्पावनं महत्॥<br><br>1832: तत्सर्वमपरं तात न संतत्या समं मतम्। स तात दृष्ट्वाबूयास्तं जरत्कारुं तपोधन॥<br><br>1833: यथा दृष्टमिदं चात्र त्वयाख्येयमशेषतः। यथा दाराप्रकुर्यात्स पुत्रानुत्पादयेद्यथा॥<br><br>1834: तथा ब्रह्मस्त्वया वाच्यः सोऽस्माकं नाथवत्तया। बान्धवानां हि तस्येह यथा चात्मकुलं तथा। कस्त्वं बन्धुमिवास्माकमनुशोचसि सत्तम। श्रोतुमिच्छाम सर्वेषां को भवानिह तिष्ठति॥<br><br>1835: सौतिरुवाच एतच्छ्रुत्वा जरत्कारुर्भृशं शोकपरायणः। उवाच तान्पितॄन्दुःखाद्बाष्पसंदिग्धया गिरा॥<br><br>1836: जरत्कारुरुवाच मम पूर्वे भवन्तो वै पितरः सपितामहाः। तद्भूत यन्मया कार्यं भवतां प्रियकाम्यया॥<br><br>1837: अहमेव जरत्कारुः किल्बिषी भवतां सुतः। ते दण्डं धारयत मे दुष्कृतेरकृतात्मनः॥<br><br>1838: पितर ऊचुः पुत्र दिष्ट्याऽसि संप्राप्त इमं देशं यदृच्छया। किमर्थं च त्वया ब्रह्मन् नकृतो दारसंग्रहः॥<br><br>1839: जरत्कारुरुवाच ममायं पितरो नित्यं यद्यर्थः परिवर्तते। ऊर्ध्वरेताः शरीरं वै प्रापयेयममुत्र वै॥<br><br>1840: न दारान्वै करिष्येहमिति मे भावितं मनः। एवं दृष्ट्वा तु भवतः शकुन्तानिव लम्बतः॥<br><br>1841: मया निवर्तिता बुद्धिर्ब्रह्मचर्यात्पितामहाः। करिष्ये वः प्रियं कामं निवेक्ष्येऽहमसंशयम्॥<br><br>1842: सनाम्नी यद्यहं कन्यामुपलप्स्ये कदाचन। भविष्यति च या काचिद्भक्ष्यवत्स्वयमुद्यता॥<br><br>1843: प्रतिग्रहीता तामस्मि न भरेयं च यामहम्। एवं विधमहं कुर्यां निवेशं प्राप्नुयां यदि॥<br><br>1844: अन्यथा न करिष्येऽहं सत्यमेतत्पितामहाः। तत्र चोत्पत्स्यते जन्तुर्भवतां तारणाय वै। शाश्वताश्चाव्ययाश्चैव तिष्ठन्तु पितरो मम॥<br><br>1845: सौतिरुवाच एवमुक्त्वा तु स पितॄश्चचार पृथिवीं मुनिः। न च स्म लभते भार्यां वृद्धोऽयमिति शौनक॥<br><br>1846: यदा निर्वेदमापन्नः पितृभिश्चोदितस्तथा। तदाऽरण्यं स गत्वोच्चैश्चक्रोश भृशदुःखितः॥<br><br>1847: स त्वरण्यगतः प्राज्ञः पितॄणां हितकाम्यया। उवाच कन्यां याचामि तिस्रो वाचः शनैरिमाः॥<br><br>1848: यानि भूतानि सन्तीह स्थावराणि चराणि च। अन्तर्हितानि वा यानि तानि शृण्वन्तु मे वचः॥<br><br>1849: उग्रे तपसि वर्तन्ते पितरचोदयन्ति माम्। निविशस्वेति दुःखार्ताः संतानस्य चिकीर्षया॥<br><br>1850: निवेशायाखिला भूमि कन्याभक्ष्यं चरामि भोः। दरिद्रो दुःखशीलश्च पितृभिः संनियोजितः॥<br><br>1851: यस्य कन्यास्ति भूतस्य ये मयेह प्रकीर्तिताः। ते मे कन्यां प्रयच्छन्तु चरतः सर्वतो दिशम्॥<br><br>1852: मम कन्या सनाम्नी या भैक्ष्यवच्चोदिता भवेत्। भरेयं चैव यां नाहं तां मे कन्यां प्रयच्छत॥<br><br>1853: ततस्ते पन्नगा ये वै जरत्कारौ समाहिताः। तामादाय प्रवृति ते वासुकेः प्रत्यवेदयन्॥<br><br>1854: तेषां श्रुत्वा स नागेन्द्रस्तां कन्यां समलंकृताम्। प्रगृह्यारण्यमगमत्समीपं तस्य पन्नगः॥<br><br>1855: तत्र तां भैक्ष्यवत्कन्यां प्रादात्तस्मै महात्मने। नागेन्द्रो वासुकिर्ब्रह्मन्न स तां प्रत्यगृह्णत॥<br><br>1856: असनामेति वै मत्वा भरणे चाविचारिते। मोक्षभावे स्थितश्चापि द्वन्द्वभूतः परिग्रहे॥<br><br>1857: ततो नाम स कन्याया: पप्रच्छ भृगुनन्दन। वासुकि भरणं चास्या न कुर्यामित्युवाच ह॥<br><br>1858: सौतिरुवाच वासुकिस्त्वब्रवीद्वाक्यं जरत्कारुमृषि तदा। सनाम्नी तव कन्येयं स्वसा मे तपसान्विता॥<br><br>1859: भरिष्यामि च ते भार्यां प्रतीच्छेमां द्विजोत्तम। रक्षणं च करिष्येऽस्याः सर्वशक्त्या तपोधन। त्वदर्थं रक्ष्यते चैषा मया मुनिवरोत्तम॥<br><br>1860: ऋषिरुवाच न भरिष्येहमेतां वै एष मे समयः कृतः। अप्रियं च न कर्तव्यं कृते चैनां त्यजाम्यहम्॥<br><br>1861: सौतिरुवाच प्रतिश्रुते तु नागेन भरिष्ये भगिनीमिति। जरत्कारुस्तदा वेश्म भुजगस्य जगाम ह॥<br><br>1862: तत्र मन्त्रविदां श्रेष्ठस्तपोवृद्धो महाव्रतः। जग्राह पाणिं धर्मात्मा विधिमन्त्रपुरस्कृतम्॥<br><br>1863: ततो वासगृहं रम्यं पन्नगेन्द्रस्य संमतम्। जगाम भार्यामादाय स्तूयमानो महर्षिभिः॥<br><br>1864: शयनं तत्र संक्लृप्तं स्पास्तरणसंवृतम्। तत्र भार्यासहायो वै जरत्कारुरुवास ह॥<br><br>1865: स तत्र समयं चक्रे भार्यया सह सत्तमः। विप्रियं मे न कर्तव्यं न च वाच्यं कदाचन॥<br><br>1866: त्यजेयं विप्रिये च त्वां कृते वासं च ते गृहे। एतद्गृहाण वचनं मया यत्समुदीरितम्॥<br><br>1867: ततः परमसंविग्ना स्वसा नागपतेस्तदा। अतिदुःखान्विता वाक्यं तमुवाचैवमस्त्विति॥<br><br>1868: तथैव सा च भर्तारं दुःखशीलमुपाचरत्। उपायैः श्वेतकाकीयैः प्रियकामा यशस्विनी॥<br><br>1869: ऋतुकाले ततः स्नाता कदाचिद्वासुके: स्वसा। भर्तारं वै यथान्यायमुपतस्थे महामुनिम्॥<br><br>1870: तत्र तस्याः समभवद्गर्भो ज्वलनसंनिभः। अतीव तेजसा युक्तो वैश्वानरसमद्युतिः॥<br><br>1871: शुक्लपक्षे यथा सोमो व्यवर्धत तथैव सः। ततः कतिपयाहस्य जरत्कारुर्महायशाः॥<br><br>1872: उत्सङ्गेऽस्याः शिरः कृत्वा सुष्वाप परिखिन्नवत्। तस्मिंश्च सुप्ते विप्रेन्द्रे सविताऽस्तमियागिरिम्॥<br><br>1873: अह्नः परिक्षये ब्रह्मस्ततः साऽचिन्तयत्तदा। वासुकेर्भगिनी भीता धर्मलोपान्मनस्विनी॥<br><br>1874: किं नु मे सुकृतं भूयाद्भर्तुरुत्थापनं न वा। दुःखशीलो हि धर्मात्मा कथं नास्यपराध्नुयाम्॥<br><br>1875: कोपो वा धर्मशीलस्य धर्मलोपोऽथवा पुनः। धर्मलोपो गरीयान्वै स्यादित्यत्राकरोन्मतिम्॥<br><br>1876: उत्थापयिष्ये यद्येनं ध्रुवं कोपं करिष्यति। धर्मलोपो भवेदस्य संध्यातिक्रमणे ध्रुवम्॥<br><br>1877: इति निश्चित्य मनसा जरत्कारुर्भुजंगमा। तमृषि दीप्ततपसं शयानमनलोपमम्॥<br><br>1878: उवाचेदं वचः श्लक्ष्णं ततो मधुरभाषिणी। उत्तिष्ठ त्वं महाभाग सूर्योऽस्तमुपगच्छति॥<br><br>1879: संध्यामुपास्व भगवन्नपः स्पृष्ट्वा यतव्रतः। प्रादुष्कृताग्निहोत्रोऽयं मुहूर्तो रम्यदारुणः॥<br><br>1880: संध्या प्रवर्तते चेयं पश्चिमायां दिशि प्रभो। एवमुक्तः स भगवान् जरत्कारुर्महातपाः॥<br><br>1881: भार्यां प्रस्फुरमाणौष्ठ इदं वचनमब्रवीत्। अवमानं प्रयुक्तोऽयं त्वया मम भुजंगमे॥<br><br>1882: समीपे ते न वत्स्यामि गमिष्यामि यथागतम्। शक्तिरस्ति न वामोरु मयि सुप्ते विभावसोः॥<br><br>1883: अस्तं गन्तुं यथाकालमिति मे हृदि वर्तते। न चाप्यवमतस्येह वासो रोचेत कस्यचित्॥<br><br>1884: किं पुनर्धर्मशीलस्य मम वा मद्विधस्य वा। एवमुक्ता जरत्कारुर्भ; हृदयकम्पनम्॥<br><br>1885: अब्रवीद्भगिनी तत्र वासुकेः संनिवेशने। नावमानात्कृतवती तवाहं विप्रबोधनम्॥<br><br>1886: धर्मलोपो न ते विप्र स्यादित्येतन्मया कृतम्। उवाच भार्यामित्युक्तो जरत्कारुर्महातपाः॥<br><br>1887: कृतः। ऋषिः कोपसमाविष्टस्त्यक्तुकामो भुजंगमाम्। न मे वागनृतं प्राह गमिष्येऽहं भुजङ्गमे॥<br><br>1888: समयो ह्येष मे पूर्वं त्वया सह मिथ: सुखमभ्युषितो भद्रे ब्रूयास्त्वं भ्रातरं शुभे॥<br><br>1889: इतो मयि गते भीरु गतः स भगवानिति। त्वं चापि मयि निष्क्रान्ते न शोकं कर्तुमर्हसि॥<br><br>1890: इत्युक्ता साऽनवद्याङ्गी प्रत्युवाच मुनि तदा। जरत्कारुं जरत्कारुश्चिन्ताशोकपरायणा॥<br><br>1891: बाष्पगद्गदया वाचा मुखेन परिशुष्यता। कृताञ्जलिर्वरारोहा पर्यश्रुनयना ततः॥<br><br>1892: धैर्यमालम्ब्य वामोरूहृदयेन प्रवेपता। न मामर्हसि धर्मज्ञ परित्यक्तुमनागसम्॥<br><br>1893: धर्मे स्थितां स्थितो धर्मे सदा प्रियहिते रताम्। प्रदाने कारणं यच्च मम तुभ्यं द्विजोत्तम॥<br><br>1894: तदलब्धवतीं मन्दां किं मां वक्ष्यति वासुकिः। मातृशापाभिभूतानां ज्ञातीनां मम सत्तम॥<br><br>1895: अपत्यमीप्सितं त्वत्तस्तच्च तावन्न दृश्यते। त्वत्तो ह्यपत्यलाभेन ज्ञातीनां मे शिवं भवेत्॥<br><br>1896: संप्रयोगो भवेन्नायं मम मोघस्त्वया द्विज। ज्ञातीनां हितमिच्छन्ती भगवंस्त्वां प्रसादये॥<br><br>1897: इममव्यक्तरूपं मे गर्भमाधाय सत्तम। कथं त्यक्त्वा महात्मा सन्गन्तुमिच्छस्यनागसम्॥<br><br>1898: एवमुक्तस्तु स मुनिर्भार्यां वचनमब्रवीत्। यद्युक्तमनुरूपं च जरत्कारुं तपोधनः॥<br><br>1899: अस्त्ययं सुभगे गर्भस्तव वैश्वानरोपमः। ऋषिः परमधर्मात्मा वेदवेदाङ्गपारगः॥<br><br>1900: एवमुक्त्वा स धर्मात्मा जरत्कारुर्महानृषिः। उग्राय तपसे भूयो जगाम कृतनिश्चयः॥<br><br>1901: सौतिरुवाच गतमात्रं तु भर्तारं जरत्कारुरवेदयत्। भ्रातुः सकाशमागत्य याथातथ्यं तपोधन॥<br><br>1902: ततः स भुजगश्रेष्ठः श्रुत्वा सुमहदप्रियम्। उवाच भगिनीं दीनां तदा दीनतरः स्वयम्॥<br><br>1903: वासुकिरुवाच जानासि भद्रे यत्कार्यं प्रदाने कारणं च यत्। पन्नगानां हितार्थाय पुत्रस्ते स्यात्ततो यदि॥<br><br>1904: स सर्पसत्रात्किल नो मोक्षयिष्यति वीर्यवान्। एवं पितामहः पूर्वमुक्तवांस्तु सुरैः सह॥<br><br>1905: अप्यस्ति गर्भः सुभगे तस्मात्ते मुनिसत्तमात्। न चेच्छाम्यफलं तस्य दारकर्म मनीषिणः॥<br><br>1906: कामं च मम न न्याय्यं प्रष्टुं त्वां कार्यमीदृशम्। किं तु कार्यगरीयस्त्वात्ततस्त्वाहमचूचुदम्॥<br><br>1907: दुर्वार्यतां विदित्वा च भर्तुस्तेऽतितपस्विनः। नैनमन्वागमिष्यामि कदाचिद्धि शपेत्स माम्॥<br><br>1908: आचक्ष्व भद्रे भर्तुः स्वं सर्वमेव विचेष्टितम्। उद्धरस्व च शल्यं मे घोरं हृदि चिरस्थितम्॥<br><br>1909: जरत्कारुस्ततो वाक्यमित्युक्त्वा प्रत्यभाषत। आश्वासयन्ती संतप्तं वासुकिं पन्नगेश्वरम्॥<br><br>1910: जरत्कारुरुवाच पृष्टो मयाऽपत्यहेतोः स महात्मा महातपाः। अस्तीत्युत्तरमुद्दिश्य ममेदं गतवांश्च सः॥<br><br>1911: स्वैरेष्वपि न तेनाहं स्मरामि वितथं वचः। उक्तपूर्वं कुतो राजन्सांपराये स वक्ष्यति॥<br><br>1912: न संतापस्त्वया कार्यः कार्यं प्रति भुजङ्गमे। उत्पत्स्यति च ते पुत्रो ज्वलनार्कसमप्रभः॥<br><br>1913: इत्युक्त्वा स हि मां भ्रातर्गतो भर्ता तपोधनः। तस्माद्व्येतु परं दुःखं तवेदं मनसि स्थितम्॥<br><br>1914: सौतिरुवाच एतच्छ्रुत्वा स नागेन्द्रो वासुकिः परया मुदा। एवमस्त्विति तद्वाक्यं भगिन्या:प्रत्यगृह्णत॥<br><br>1915: सान्त्वमानार्थदानैश्च पूजया चानुरूपया। सोदर्यां पूजयामास स्वसारं पन्नगोत्तमः॥<br><br>1916: ततः प्रववृधे गर्भो महातेजा महाप्रभः। यथा सोमो द्विजश्रेष्ठ शुक्लपक्षोदितो दिवि॥<br><br>1917: अथ काले तु सा ब्रह्मन्प्रजज्ञे भुजगस्वसा। कुमारं देवगर्भाभं पितृमातृभयापहम्॥<br><br>1918: ववृधे स तु तत्रैव नागराजनिवेशने। वेदांश्चाधिजगे साङ्गान्भार्गवाच्च्यवनान्मुने। ॥<br><br>1919: चीर्णव्रतो बाल एव बुद्धिसत्त्वगुणान्वितः। नाम चास्याभवत्ख्यातं लोकेष्वास्तीक इत्युत॥<br><br>1920: अस्तीत्युक्त्वा गतो यस्मात्पिता गर्भस्थमेव तम्। वनं तस्मादिदं तस्य नामास्तीकेति विश्रुतम्॥<br><br>1921: स बाल एव तत्रस्थश्चरन्नमितबुद्धिमान्। गृहे पन्नगराजस्य प्रयत्नात्परिरक्षितः॥<br><br>1922: भगवानिव देवेशः शूलपाणिर्हिरण्मयः। विवर्धमानः सर्वांस्तान्पन्नगानभ्यहर्षयत्॥<br><br>1923: शौनक उवाच यदपृच्छत्तदा राजा मन्त्रिणो जनमेजयः। पितुः स्वर्गगतिं तन्मे विस्तरेण पुनर्वद॥<br><br>1924: सौतिकवाच शृणु ब्रह्मन्यथापृच्छन्मन्त्रिणो नृपतिस्तदा। यथा चाख्यातवन्तस्ते निधनं तत्परीक्षितः॥<br><br>1925: जनमेजय उवाच जानन्ति स्म भवन्तस्तद्यथा वृत्तं पितुर्मम। आसीद्यथा स निधनं गतः काले महायशाः॥<br><br>1926: श्रुत्वा भवत्सकाशाद्धि पितुर्वृत्तमशेषतः। कल्याणं प्रतिपत्स्यामि विपरीतं न जातुचित्॥<br><br>1927: सौतिरुवाच मन्त्रिणोऽथाब्रुवन्वाक्यं पृष्टास्तेन महात्मना। सर्वे धर्मविदः प्राज्ञा राजानं जनमेजयम्॥<br><br>1928: मन्त्रिणः ऊचुः शृणु पार्थिव यद्भषे पितुस्तव महात्मनः। चरितं पार्थिवेन्द्रस्य यथा निष्ठां गतश्च सः॥<br><br>1929: धर्मात्मा च महात्मा च प्रजापाल: पिता तव। आसीदिह यथावृत्तः स महात्मा शृणुष्व तत्॥<br><br>1930: चातुर्वर्यं स्वधर्मस्थं स कृत्वा पर्यरक्षत। धर्मतो धर्मविद्राजा धर्मो विग्रहवानिव॥<br><br>1931: ररक्ष पृथिवीं देवीं श्रीमानतुलविक्रमः। द्वेष्टारस्तस्य नैवासन्स च द्वेष्टि न कंचन॥<br><br>1932: समः सर्वेषु भूतेषु प्रजापतिरिवाभवत्। ब्राह्मणः क्षत्रिया वैश्याः शूद्राश्चैव स्वकर्मसु॥<br><br>1933: स्थिताः सुमनसो राजंस्तेन राज्ञा स्वधिष्ठिताः। विधवानाथविकलान्कृपणांश्च बभार सः॥<br><br>1934: सुदर्शः सर्वभूतानामासीत्सोम इवापरः। तुष्टपुष्टजनः श्रीमान्सत्यवाग्दृढविक्रमः॥<br><br>1935: धनुर्वेद तु शिष्योऽभून्नृपः शारद्वतस्य सः। गोविन्दस्य प्रियश्चासीत्पिता ते जनमेजय॥<br><br>1936: लोकस्य चैव सर्वस्य प्रिय आसीन्महायशाः। परिक्षीणेषु कुरुषु सोत्तरायामजीजनत्॥<br><br>1937: परिक्षिदभवत्तेन सौभद्रस्यात्मजो बली। राजधर्मार्थकुशलो युक्तः सर्वगुणैर्वृतः॥<br><br>1938: जितेन्द्रियश्चात्मवांश्च मेधावी धर्मसेविता। षड्वर्गजिन्महाबुद्धिर्नीतिशास्त्रविदुत्तमः॥<br><br>1939: प्रजा इमास्तव पिता षष्टिवर्षाण्यपालयत्। ततो दिष्टान्तमापन्नः सर्वेषां दुःखमावहन्॥<br><br>1940: ततस्त्वं पुरुषश्रेष्ठ धर्मेण प्रतिपेदिवान्। इदं वर्षसहस्राणि राज्यं कुरुकुलागतम्। बाल एवाभिषिक्तस्त्वं सर्वभूतानुपालकः॥<br><br>1941: जनमेजय उवाच नास्मिन्कुले जातु बभूव राजा यो न प्रजानां प्रियकृत्प्रियश्च। विशेषतः प्रेक्ष्य पितामहानां वृत्तं महद्वृत्तपरायणानाम्॥<br><br>1942: कथं निधनमापन्नः पिता मम तथाविधः। आचक्षध्वं यथावन्मे श्रोतुमिच्छामि तत्त्वतः॥<br><br>1943: सांतिरुवाच एवं संचोदिता राज्ञा मन्त्रिणस्ते नराधिपम्। ऊचुः सर्वे यथावृत्तं राज्ञः प्रियहितैषिणः॥<br><br>1944: मन्त्रिणः ऊचुः स राजा पृथिवीपालः सर्वशस्त्रभृतां वरः। बभूव मृगयाशीलस्तव राजन् पिता सदा॥<br><br>1945: यथा पाण्डुर्महाबाहुर्धनुर्धरवरो युधि। अस्मास्वासज्य सर्वाणि राजकार्याण्यशेषतः॥<br><br>1946: स कदाचिद्वनगतो मृगं विव्याध पत्रिणा। विद्धवा चान्वसरतूर्णं तं मृगं गहने वने॥<br><br>1947: पदातिबद्धनिस्त्रिंशस्ततायुधकलापवान्। न चाससाद गहने मृगं नष्टं पिता तव॥<br><br>1948: परिश्रान्तो वयस्थश्च षष्टिवर्षो जरान्वितः। क्षुधितः स महारण्ये ददर्श मुनिसत्तमम्॥<br><br>1949: स तं पप्रच्छ राजेन्द्रो मुनि मौनव्रते स्थितम्। न च किंचिदुवाचेदं पृष्टोऽपि स मुनिस्तदा॥<br><br>1950: ततो राजा क्षुच्छ्रमार्तस्तं मुनि स्थाणुवस्थितम्। मौनव्रतधरं शान्तं सद्यो मन्युवशंगतः॥<br><br>1951: न बुबोध च तं राजा मौनव्रतधरं मुनिम्। स तं क्रोधसमाविष्टो धर्षयामास ते पिता॥<br><br>1952: मृतं सर्प धनुष्कोट्या समुत्क्षिप्य धरातलात्। तस्य शुद्धात्मनः प्रादात्स्कन्धे भरतसत्तम॥<br><br>1953: न चोवाच स मेधावी तमथो साध्वसाधु वा। तस्थौ तथैव चाक्रुद्धः सर्प स्कन्धेन धारयन्॥<br><br>1954: मन्त्रिणः ऊचुः ततः स राजा राजेन्द्रः स्कन्धे तस्य भुजंगमम्। मुनेः क्षुत्क्षाम आसज्य स्वपुरं प्रययौ पुनः॥<br><br>1955: ऋषेस्तस्य तु पुत्रोऽभूगवि जातो महायशाः। शृङ्गी नाम महातेजास्तिग्मवीर्योऽतिकोपनः॥<br><br>1956: ब्रह्माणं समुपागम्य मुनिः पूजां चकार ह। सोऽनुज्ञातस्ततस्तत्र शृङ्गी सुश्राव तं तदा॥<br><br>1957: सख्युः सकाशात्पितरं पित्रा ते धर्षितं पुरा। मृतं सर्प समासक्तं स्थाणुभूतस्य तस्य तम्॥<br><br>1958: वहन्तं राजशार्दूलः स्कन्धेनानपकारिणम्। तपस्विनमतीवाथ तं मुनिप्रवरं नृप॥<br><br>1959: जितेन्द्रियं विशुद्धं च स्थितं कर्मण्यथाद्भुतम्। तपसा द्योतितात्मानं स्वेष्वङ्गेधुं यतं तदा॥<br><br>1960: शुभाचारं शुभकथं सुस्थितं तमलोलुपम्। अक्षुद्रमनसूयं च वृद्धं मौनव्रते स्थितम्। शरण्यं सर्वभूतानां पित्रा विनिकृतं तव॥<br><br>1961: शशापाथ महातेजाः पितरं ते रुषान्वितः। ऋषेः पुत्रो महातेजा बालोऽपि स्थविरद्युतिः॥<br><br>1962: स क्षिप्रमुदकं स्पृष्ट्वा रोषादिदमुवाच ह। पितरं तेऽभिसंधाय तेजसा प्रज्वलन्निव॥<br><br>1963: अनागसि गुरौ यो मे मृतं सर्पमवासृजत्। तं नागस्तक्षकः क्रुद्धस्तेजसा प्रदहिष्यति॥<br><br>1964: आशीविषस्तिग्मतेजा मद्वाक्यबलचोदितः। सप्तरात्रादितः पापं पश्य मे तपसो बलम्॥<br><br>1965: इत्युक्त्वा प्रययौ तत्र पिता यत्राऽस्य सोऽभवत्। दृष्ट्वा च पितरं तस्मै तं शापं प्रत्यवेदयत्॥<br><br>1966: स चापि मुनिशार्दूल: प्रेरयामास ते पितुः। शिष्यं गौरमुखं नाम शीलवन्तं गुणान्वितम्॥<br><br>1967: आचख्यौ स च विश्रान्तो राज्ञः सर्वमशेषतः। शप्तोऽसि मम पुत्रेण यतो भव महीपते॥<br><br>1968: तक्षकस्त्वां महाराज तेजसाऽसौ दहिष्यति। श्रुत्वा च तद्वचो घोरं पिता ते जनमेजय॥<br><br>1969: यत्तोऽभवत्परित्रस्तस्तक्षकात्पन्नगोत्तमात्। ततस्तस्मिंस्तु दिवसे सप्तमे समुपस्थिते॥<br><br>1970: राज्ञः समीपं ब्रह्मर्षिः काश्यपो गन्तुमैच्छत। तं ददर्शाथ नागेन्द्रस्तक्षकः काश्यपं तदा॥<br><br>1971: तमब्रवीत्पन्नगेन्द्रः काश्यपं त्वरितं द्विजम्। क्व भवांस्त्वरितो याति किं च कार्यं चिकीर्षति॥<br><br>1972: काश्यप उवाच यत्र राजा कुरुश्रेष्ठः परीक्षिन्नाम वै द्विज। तक्षकेण भुजंगेन धक्ष्यते किल सोऽद्य वै॥<br><br>1973: गच्छाम्यहं तं त्वरित: सद्यः कर्तुमपज्वरम्। मयाऽभिपन्नं तं चापि न सर्पो धर्षयिष्यति॥<br><br>1974: तक्षक उवाच किमर्थं तं मया दष्टं संजीवयितुमिच्छसि। अहं स तक्षको ब्रह्मन्पश्य मे वीर्यमद्भुतम्॥<br><br>1975: न शक्तस्त्वं मया दष्टं तं संजीवयितुं नृपम्। इत्युक्त्वा तक्षकस्तत्र सोऽदशद्वै वनस्पतिम्॥<br><br>1976: स दष्टपात्रो नागेन भस्मीभूतोऽभवन्नगः। काश्यपश्च ततो राजन्नजीवयत तं नगम्॥<br><br>1977: ततस्तं लोभयामास कामं ब्रूहीति तक्षकः। स एवमुक्तस्तं प्राह काश्यपस्तक्षकं पुनः॥<br><br>1978: धनलिप्सुरहं तत्र यामीत्युक्तश्च तेन सः। तमुवाच महात्मानं तक्षकः श्लक्ष्णया गिरा॥<br><br>1979: यावद्धनं प्रार्थयसे राजस्तस्मात्ततोऽधिकम्। गृहाण मत्त एव त्वं संनिवर्तस्व चानघ॥<br><br>1980: स एवमुक्तो नागेन काश्यपो द्विपदां वरः। लब्ध्वा वित्तं निववृते तक्षकाद्यावदीप्सितम्॥<br><br>1981: तस्मिन्प्रतिगते विप्रे छद्मनोपेत्य तक्षकः। तं नृपं नृपतिश्रेष्ठं पितरं धार्मिकं तव॥<br><br>1982: प्रासादस्थं यत्तमपि दग्धवान्विषवह्निना। ततस्त्वं पुरुषव्याघ्र विजयायाभिषेचितः॥<br><br>1983: एतदृष्टं श्रुतं चापि यथावन्नृपसत्तम। अस्माभिर्निखिलं सर्वं कथितं तेऽतिदारुणम्॥<br><br>1984: श्रुत्वा चैनं नरश्रेष्ठ पार्थिवस्य पराभवम्। अस्य चर्षेरुत्तङ्कस्य विधत्स्व यदनन्तरम्॥<br><br>1985: सौतिरुवाच एतस्मिन्नेव काले तु स राजा जनमेजयः। उवाच मन्त्रिणः सर्वानिदं वाक्यमरिंदमः॥<br><br>1986: जनमेजय उवाच अथ तत्कथितं केन यद्वृत्तं तद्वनस्पतौ। आश्चर्यभूतं लोकस्य भस्मराशिकृतं तदा॥<br><br>1987: यवृक्षं जीवयामास काश्यपस्तक्षकेण वै। नूनं मन्त्रैर्हतविषो न प्रणश्येत काश्यपात्॥<br><br>1988: चिन्तयामास पापात्मा मनसा पन्नगाधमः। दष्टं यदि मया विप्रः पार्थिवं जीवयिष्यति॥<br><br>1989: तक्षकः संहतविषो लोके यास्यति हास्यताम्। विचिन्त्यैवं कृता तेन ध्रुवं तुष्टिर्द्विजस्य वै॥<br><br>1990: भविष्यति झुपायेन यस्य दास्यामि यातनाम्। एकं तु श्रोतुमिच्छामि तद्वृत्तं निर्जने वने। ॥<br><br>1991: संवादं पन्नगेन्द्रस्य काश्यपस्य च कस्तदा। श्रुतवान्दृष्टवांश्चापि भवत्सु कथमागतम्। श्रुत्वा तस्य विधास्येऽहं पन्नगान्तकरी मतिम्॥<br><br>1992: मन्त्रिण: ऊचु: शृणु राजन्यथाऽस्माकं येन तत्कथितं पुरा। समागतं द्विजेन्द्रस्य पन्नगेन्द्रस्य चाध्वनि॥<br><br>1993: तस्मिन्वृक्षे नरः कश्चिदिन्धनार्थाय पार्थिवः। विचिन्वन्पूर्वमारूढः शुष्कशाखावनस्पतौ॥<br><br>1994: न बुध्येतामुभौ तौ च नगस्थं पन्नगद्विजौ। सह तेनैव वृक्षण भस्मीभूतोऽभवन्नृप॥<br><br>1995: द्विजप्रभावाद्राजेन्द्र व्यजीवत्स वनस्पतिः। तेनागम्य द्विजश्रेष्ठ पुंसाऽस्मासु निवेदितम्॥<br><br>1996: यथावृत्तं तु तत्सर्वं तक्षकस्य द्विजस्य च। एतत्ते कथितं राजन्यथा दृष्टं श्रुतं च यत्। श्रुत्वा च नृपशार्दूल विधत्स्व यदनन्तरम्॥<br><br>1997: सौतिरुवाच मन्त्रिणां तु वचः श्रुत्वा स राजा जनमेजयः। पर्यतप्यत दुःखार्त: प्रत्यपिंषत्करं करे॥<br><br>1998: निःश्वासमुष्णमसकृद्दीधैं राजीवलोचनः। मुमोचाश्रूणि च तदा नेत्राभ्यां प्ररुदन्नृपः॥<br><br>1999: उवाच च महीपालो दुःखशोकसमन्वितः। दुर्धरं बाष्पमुत्सृज्य स्पृष्ट्वा चापो यथाविधि॥<br><br>2000: मूहूर्तमिव च ध्यात्वा निश्चित्य मनसा नृपः। अमर्षी मन्त्रिणः सर्वानिदं वचनमब्रवीत॥<br><br>2001: जनमेजय उवाच श्रुत्वैतद्भवतां वाक्यं पितुर्मे स्वर्गतिं प्रति॥<br><br>2002: निश्चितेयं मम मतिर्या च तां मे निबोधत। अनन्तरं च मन्येऽहं तक्षकाय दुरात्मने। ॥<br><br>2003: प्रतिकर्तव्यमित्येवं येन मे हिंसितः पिता। शृङ्गिणं हेतुमात्रं यः कृत्वा दग्ध्वा च पार्थिवम्॥<br><br>2004: ४९। इयं दुरात्मता तस्य काश्यपं यो न्यवर्तयत्। यदा गच्छेत्स वै विप्रो ननु जीवेत्पिता मम॥<br><br>2005: परिहीयेत किं तस्य यदि जीवेत्स पार्थिवः। काश्यपस्य प्रसादेन मन्त्रिणां विनयेन च॥<br><br>2006: स तु वारितवान्मोहात्काश्यपं द्विजसत्तमम्। संजिजीवयिषु प्राप्तं राजानमपराजितम्॥<br><br>2007: महानतिक्रमो ह्येष तक्षकस्य दुरात्मनः। द्विजस्य योददद् द्रव्यं मा नृपं जीवयेदिति॥<br><br>2008: उत्तङ्कस्य प्रियं कर्तुमात्मनश्च महत्प्रियम्। भवतां चैव सर्वेषां गच्छाम्यपचितिं पितुः॥<br><br>2009: सौतिरुवाच एवमुक्त्वा ततः श्रीमान्मन्त्रिभिश्चानुमोदितः। आरुरोह प्रतिज्ञां स सर्पसत्राय पार्थिवः॥<br><br>2010: ब्रह्मन्भरतशार्दूलो राजा पारिक्षितस्तदा। पुरोहितमथाहूय ऋत्विजो वसुधाधिपः॥<br><br>2011: अब्रवीद्वाक्यसंपन्नः कार्यसंपत्करं वचः। यो मे हिंसितवांस्तातं तक्षकः स दुरात्मवान्॥<br><br>2012: प्रतिकुर्यां तथा तस्य तद्भवन्तो ब्रुवन्तु मे। अपि तत्कर्म विदितं भवतां येन पन्नगम्॥<br><br>2013: तक्षकं संप्रऽग्नौ प्रक्षिपेयं सबान्धवम्। यथा तेन पिता मह्यं पूर्वं दग्धो विषाग्निना। तथाऽहमपि तं पापं दग्धुमिच्छामि पन्नगम्॥<br><br>2014: ऋत्विज ऊचुः अस्ति राजन्महत्सत्रं त्वदर्थं देवनिर्मितम्। सर्पसत्रमितिख्यातं पुराणे परिपठ्यते॥<br><br>2015: आहर्ता तस्य सत्रस्य त्वन्नान्योऽस्ति नराधिप। इति पौराणिकाः प्राहुरस्माकं चास्ति स ऋतुः॥<br><br>2016: सौतिरुवाच एवमुक्तः स राजर्षिर्मन दग्धं हि तक्षकम्। हुताशनमुखे दीप्ते प्रविष्टमिति सत्तम॥<br><br>2017: ततोऽब्रवीन्मन्त्रविदस्तानराजा ब्राह्मणांस्तदा। आहरिष्यामि तत्सत्रं संभारा: संभ्रियन्तु मे॥<br><br>2018: ततस्ते ऋत्विजस्तस्य शास्त्रतो द्विजसत्तम। तं देशं मापयामासुर्यज्ञायतनकारणात्॥<br><br>2019: यथावद्वेदविद्वांसः सर्वे बुद्धेः परंगताः। ऋद्ध्या परमया युक्तमिष्टं द्विजगणैर्युतम्॥<br><br>2020: प्रभूतधनधान्याढ्यमृत्विग्भिः सुनिषेवितम्। निर्माय चापि विधिवद्यज्ञायतनमीप्सितम्॥<br><br>2021: राजानं दीक्षयामासुः सर्पसत्राप्तये तदा। इदं चासीस्त्रार्वं सर्पसत्रे भविष्यति॥<br><br>2022: निमित्तं महदुत्पन्नं यज्ञविघ्नकरं तदा। यज्ञस्यायतने तस्मिन्क्रियमाणे वचोऽब्रवीत्॥<br><br>2023: स्थपतिर्बुद्धिसंपन्नो वास्तुविद्याविशारदः। इत्यब्रवीत्सूत्रधारः सूतः पौराणिकस्तदा॥<br><br>2024: यस्मिन्देशे च काले च मापनेयं प्रवर्तिता। ब्राह्मणं कारणं कृत्वा नायं संस्थास्यते क्रतुः॥<br><br>2025: एतच्छ्रुत्वा तु राजाऽसौ प्राग्दीक्षाकालमब्रवीत्। क्षत्तारं न हि मे कश्चिदज्ञातः प्रविशेदिति॥<br><br>2026: सौतिरुवाच ततः कर्म प्रववृते सर्पसत्रविधानतः। पर्यक्रामंश्च विधिवत्स्वे स्वे कर्मणि याजकाः॥<br><br>2027: प्रावृत्य कृष्णवासांसि धूमसंरक्तलोचनाः। जुहुवुमन्त्रवच्चैव समिद्धं जातवेदसम्॥<br><br>2028: कम्पयन्तश्च सर्वेषामुरगाणां मनांसि च। सर्पानाजुहुवुस्तत्र सर्वानग्निमुखे तदा॥<br><br>2029: ततः सर्पाः समापेतुः प्रदीप्ते हव्यवाहने। विचेष्टमानाः कृपणमाह्वयन्तः परस्परम्॥<br><br>2030: विस्फुरन्तः स्वसन्तश्च वेष्टयन्तः परस्परम्। पुच्छैः शिरोभिश्च भृशं चित्रभानु प्रपेदिरे॥<br><br>2031: श्वेताः कृष्णाश्च नीलाश्च स्थविराः शिशवस्तथा। नदन्तो विविधान्नादान्पेतुर्दीप्ते विभावसौ॥<br><br>2032: क्रोशयोजनमात्रा हि गोकर्णस्य प्रमाणतः। पतन्त्यजस्रवेगेन वन्हावग्निमतांवर॥<br><br>2033: एवं शतसहस्राणि प्रयुतान्यर्बुदानि च। अवशानि विनष्टानि पन्नगानां तु तत्र वै॥<br><br>2034: तुरगा इव तत्रान्ये हस्तिहस्ता इवापरे। मत्ता इव च मातङ्गा महाकाया महाबलाः॥<br><br>2035: उच्चावचाश्च बहवो नानावर्णा विषोल्बणाः। घोराश्च परिघप्रख्या दन्दशूका महाबलाः। प्रपेतुरग्नावुरगा मातृवाग्दण्डपीडिताः॥<br><br>2036: शौनक उवाच सर्पसत्रे तदा राज्ञः पाण्डवेयस्य धीमतः। जनमेजयस्य के त्वासऋत्विजः परमर्षयः॥<br><br>2037: के सदस्या बभूवुश्च सर्पसत्रे सुदारुणे। विषादजननेऽत्यर्थं पन्नगानां महाभये॥<br><br>2038: सर्वं विस्तरशस्तात भवाञ्छंसितुमर्हति। सर्पसत्रविधानज्ञविज्ञेयाः के च सूतज॥<br><br>2039: सौतिरुवाच हन्त ते कथयिष्यामि नामानीह मनीषिणाम्। ये ऋत्विजः सदस्याश्च तस्यासन्नृपतेस्तदा॥<br><br>2040: तत्र होता बभूवाथ ब्राह्मणश्चण्डभार्गवः। च्यवनस्यान्वये ख्यातो जातो वेदविदां वरः॥<br><br>2041: उद्गाता ब्राह्मणो वृद्धो विद्वान्कौत्सोऽथ जैमिनिः। ब्रह्माऽभूच्छाईरवोऽथाध्वर्युश्चापि पिङ्गलः॥<br><br>2042: सदस्यश्चाभवद्व्यासः पुत्रशिष्यसहायवान्। उद्दालकः प्रमतकः श्वेतकेतुश्च पिङ्गलः॥<br><br>2043: असितो देवलश्चैव नारदः पर्वतस्तथा। आत्रेयः कुण्डजठरौ द्विजः कालघटस्तथा॥<br><br>2044: वात्स्यः श्रुतश्रवा वृद्धो जपस्वाध्यायशीलवान्। कोहलो देवशर्मा च मौद्गल्यः समसौरभः॥<br><br>2045: एते चान्ये च बहवो ब्राह्मणा: वेदपारगाः। सदस्याश्चाभवंस्तत्र सत्रे पारिक्षितस्य ह॥<br><br>2046: जुह्वत्स्वृत्विक्ष्वथ तदा सर्पसत्रे महाक्रतौ। अहयः प्रापतस्तत्र घोराः प्राणिभयावहाः॥<br><br>2047: वसामेदोवहाः कुल्या नागानां संप्रवर्तिताः। ववौ गन्धश्च तुमुलो दह्यतामनिशं तदा॥<br><br>2048: पततां चैव नागानां घिष्ठितानां तथाम्बरे। अश्रूयतानिशं शब्दः पच्यतां चाग्निना भृशम्॥<br><br>2049: तक्षकस्तु स नागेन्द्रः पुरंदरनिवेशनम्। गतः श्रुत्वैव राजानं दीक्षितं जनमेजयम्॥<br><br>2050: ततः सर्वं यथावृत्तमाख्याय भुजगोत्तमः। अगच्छच्छरणं भीत आगस्कृत्वा पुरंदरम्॥<br><br>2051: तमिन्द्रः प्राह सुप्रीतो न तवास्तीह तक्षक। भयं नागेन्द्र तस्माद्वै सर्पसत्रात्कदाचन॥<br><br>2052: प्रसादितो मया पूर्वं तवार्थाय पितामहः। तस्मात्तव भयं नास्ति व्येतु ते मानसो ज्वरः॥<br><br>2053: सौतिरुवाच एवमाश्वासितस्तेन ततः स भुजगोत्तमः। उवास भवने तस्मिञ्च्छक्रस्य मुदितः सुखी॥<br><br>2054: अजस्रं निपतत्स्वग्नौ नागेषु भृशदुःखितः। अल्पशेषपरीवारो वासुकिः पर्यतप्यत॥<br><br>2055: कश्मलं चाविशद् घोरं वासुकिं पन्नगोत्तमम्। स घूर्णमानहृदयो भगिनीमिदमब्रवीत्॥<br><br>2056: दह्यन्त्यङ्गानि मे भद्रे न दिशः प्रतिभान्ति च। सीदामीव च संमोहात् घूर्णतीव च मे मनः॥<br><br>2057: दृष्टिर्भ्राम्यति मेतीव हृदयं दीर्यतीव च। पतिष्याम्यवशोऽद्याहं तस्मिन्दीप्ते विभावसौ॥<br><br>2058: पारिक्षितस्य यज्ञोऽसौ वर्ततेऽस्मज्जिघांसया। व्यक्तं मयाऽपि गन्तव्यं प्रेतराजनिवेशनम्॥<br><br>2059: अयं स कालः संप्राप्तो यदर्थमसि मे स्वसः। जरत्कारी मया दत्ता त्रायस्वास्मान्सबान्धवान्॥<br><br>2060: आस्तीकः किल यज्ञं तं वर्तन्तं भुजगोत्तमे। प्रतिषेत्स्यति मां पूर्वं स्वयमाह पितामहः॥<br><br>2061: तद्वत्से ब्रूहि वत्सं स्वं कुमारं वृद्धसंमतम्। ममाद्य त्वं सभृत्यस्य मोक्षार्थं वेदवित्तमम्॥<br><br>2062: सौतिरुवाच तत आहूय पुत्रं स्वं जरत्कारुर्भुजंगमा। वासुकेर्नागराजस्य वचनादिदमब्रवीत्॥<br><br>2063: अहं तव पितुः पुत्र भ्रात्रा दत्ता निमित्ततः। कालः स चायं संप्राप्तस्तत्कुरुष्व यथातथम्॥<br><br>2064: आस्तीक उवाच किं निमित्तं मम पितुर्दत्ता त्वं मातुलेन मे। तन्ममाचक्ष्व तत्त्वेन श्रुत्वा कर्ताऽस्मि तत्तथा॥<br><br>2065: सौतिरुवाच तत आचष्ट सा तस्मै बान्धवानां हितैषिणी। भगिनी नागराजस्य जरत्कारुरविक्लवा॥<br><br>2066: जरत्कारुरुवाच पन्नगानामशेषाणां माता कदूरिति श्रुता। तया शप्ता रुषितया सुता यस्मान्निबोध तत्॥<br><br>2067: उच्चैःश्रवाः सोऽश्वराजो यन्मिथ्या न कृतो मम। विनतार्थाय पणिते दासभावाय पुत्रकाः॥<br><br>2068: जनमेजयस्य वो यज्ञे धक्ष्यत्यनिलसारथिः। तत्र पञ्चत्वमापन्नाः प्रेतलोकं गमिष्यथ॥<br><br>2069: तां च शप्तवती देवः साक्षाल्लोकपितामहः। एवमस्त्विति तद्वाक्यं प्रोवाचानुमुमोद च॥<br><br>2070: वासुकिश्चापि तच्छ्रुत्वा पितामहवचस्तदा। अमृते मथिते तात देवाञ्छरणमीयिवान्॥<br><br>2071: सिद्वार्थाश्च सुराः सर्वे प्राप्यामृतमनुत्तमम्। भ्रातरं मे पुरस्कृत्य पितामहमुपागमन्॥<br><br>2072: ते तं प्रसादयामासुः सुराः सर्वेऽब्जसंभवम्। राज्ञा वासुकिना सार्धं शापोऽसौ न भवेदिति॥<br><br>2073: देवा ऊचुः वासुकिर्नागराजोऽयं दुःखितो ज्ञातिकारणत्। अभिशाप: स मातुस्तु भगवन्न भवेत्कथम्॥<br><br>2074: ब्रह्मोवाच जरत्कारुर्जरत्कारुं यां भार्यां समवाप्स्यति। तत्र जातो द्विजः शापान्मोक्षयिष्यति पन्नगान्॥<br><br>2075: एतच्छुत्वा तु वचनं वासुकिः पन्नगोत्तमः। प्रादान्माममरप्रख्य तव पित्रे महात्मने। ॥<br><br>2076: प्रागेवानागते काले तस्मात्त्वं मय्यजायथाः। अयं स काल: संप्राप्तो भयान्नस्त्रातुमर्हसि॥<br><br>2077: भ्रातरं चापि मे तस्मात्त्रातुमर्हसि पावकात्। न मोघं तु कृतं तत्स्याद्यदहं तव धीमते। पित्रे दत्ता विमोक्षार्थं कथं वा पुत्र मन्यसे॥<br><br>2078: सौतिरुवाच एवमुक्तस्तथेत्युक्त्वा सास्तीको मातरं तदा। अब्रवीदुःखसंतप्तं वासुकिं जीवयन्निव॥<br><br>2079: अहं त्वां मोक्षयिष्यामि वासुके पन्नगोत्तम। तस्माच्छापान्महासत्त्व सत्यमेतद्ब्रवीमि ते॥<br><br>2080: भव स्वस्थमना नाम न हि ते विद्यते भयम्। प्रयतिष्ये तथा राजन्यथा श्रेयो भविष्यति॥<br><br>2081: न मे वागनृतं प्राह स्वैरेष्वपि कुतोऽन्यथा। तं वै नृपवरं गत्वा दीक्षितं जनमेजयम्॥<br><br>2082: वाग्भिर्मङ्गलयुक्ताभिस्तोषयिष्येऽद्य मातुल। यथा स यज्ञो नृपतेनिवर्तिष्यति सत्तम॥<br><br>2083: स संभावय नागेन्द्र मयि सर्वं महामते। न ते मयि मनो जातु मिथ्या भवितुमर्हसि॥<br><br>2084: वासुकिरुवाच आस्तीक परिघूर्णामि हृदयं मे विदीर्यते। दिशो न प्रतिजानामि ब्रह्मदण्डनिपीडितः॥<br><br>2085: आस्तीक उवाच न संतापस्त्वया कार्यः कथंचित्पन्नगोत्तम। प्रदीप्ताग्नेः समुत्पन्नं नाशयिष्यामि ते भयम्॥<br><br>2086: ब्रह्मदण्डं महाघोरं कालाग्निसमतेजसम्। नाशयिष्यामि मात्र त्वं भयं कार्षीः कथंचन॥<br><br>2087: सौतिरुवाच ततः स वासुके?रमपनीय मनोज्वरम्। आधाय चात्मनोऽङ्गेषु जगाम त्वरितो भृशम्॥<br><br>2088: जनमेजयस्य तं यज्ञं सर्वैः समुदितं गुणैः। मोक्षाय भुजगेन्द्राणामास्तीको द्विजसत्तमः॥<br><br>2089: स गत्वापश्यदास्तीको यज्ञायतनमुत्तमम्। वृत्तं सदस्यैर्बुहुभिः सूर्यवह्निसमप्रभैः॥<br><br>2090: स तत्र वारितो द्वास्थैः प्रविशन्द्विजसत्तमः। अभितुष्टाव तं यज्ञं प्रवेशार्थी परंतपः॥<br><br>2091: स प्राप्य यज्ञायतनं वरिष्ठं द्विजोत्तमः पुण्यकृतां वरिष्ठः। मृत्विक्सदस्यांश्च तथैव चाग्निम्॥<br><br>2092: आस्तीक उवाच सोमस्य यज्ञो वरुणस्य यज्ञः प्रजापतेर्यज्ञ आसीत्प्रयागे। तथा यज्ञोऽयं तव भारतार्थ्य पारिक्षित स्वस्ति नोऽस्तु प्रियेभ्यः॥<br><br>2093: स्तथा परं तुल्यसंख्यं शतं वै। तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः॥<br><br>2094: यमस्य यज्ञो हरिमेधसश्च यथा यज्ञो रन्तिदेवस्य राज्ञः। तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः॥<br><br>2095: गयस्य यज्ञः शशबिन्दोश्च राज्ञो यज्ञस। वैश्रवणस्य राज्ञः। तथा यज्ञोऽयं, भारतार्य पारिक्षिः स्वस्ति नोऽस्तु प्रियेभ्यः॥<br><br>2096: द्यथ यज्ञो दाशरथेच राज्ञः। तथा यज्ञोऽयं तव भारताऱ्या पारिक्षित स्वस्ति नोऽस्तु प्रियेभ्यः॥<br><br>2097: युधिष्ठिरस्याजमीढस्य राज्ञः। यथा यज्ञोऽयं तव भारतार्य पारिक्षित रूस्ति नोऽस्तु प्रियेभ्यः॥<br><br>2098: कृष्णस्य यज्ञः सत्यवत्याः सुतस्टा स्वयं च कर्म प्रचकार य: तथा यज्ञोऽयं तव भारताये पारिक्षित स्वस्ति नोऽस्तु प्रियेभ्यः॥<br><br>2099: इमे च ते सूर्यसमानवर्चसः समासते वृत्रहणः क्रतुं यथा। नैषां ज्ञातं विद्यते ज्ञानमद्य दत्तं येभ्यो न प्रणश्येत्कदाचित्॥<br><br>2100: ऋत्विक्समो नास्ति लोकेषु चैव द्वैपायनेनेति विनिश्चितं मे। एतस्य शिष्या हि क्षितिं संचरन्ति सर्वर्विजः कर्मसु स्वेषु दीक्षाः॥<br><br>2101: विभावसुश्चित्रभानुर्महात्मा हिरण्यरेता हुतभुक्कृष्णवा। प्रदक्षिणावर्तशिखः प्रदीप्तो हव्यं तवेदं हुतभुग्वष्टि देवः॥<br><br>2102: नेह त्वदन्यो विद्यते जीवलोके समो नृपः पालयिता प्रजानाम्। धृत्या च ते प्रीतमनः सदाहं त्वं वा वरुणो धर्मराजो यमो वा॥<br><br>2103: शक्रः साक्षाद्वज्रपाणिर्यथेह त्राता लोकेऽस्मिंस्त्वं तथेह प्रजानाम्। मतस्त्वं नः पुरुषेन्द्रह लोके न च त्वदन्यो भूपतिरस्ति जज्ञे॥<br><br>2104: खट्वाङ्गनाभागदिलीपकल्प ययातिमांधातृसमप्रभाव। आदित्यतेजः प्रतिमानतेजा भीष्मो यथा राजसि सुव्रतस्त्वम्॥<br><br>2105: वाल्मीकिवत्ते निभृतं स्ववीर्ये वसिष्ठवत्ते नियतश्च कोपः। प्रभुत्वमिन्द्रत्वसमं मतं मे द्युतिश्च नारायणवद्विभाति॥<br><br>2106: यमो यथा धर्मविनिश्चयज्ञः कृष्णो यथा सर्वगुणोपपन्नः। श्रियां निवासोऽसि यथा वसूनां निधानभूतोऽसि तथा क्रतूनाम्॥<br><br>2107: दद्भोद्भवेनासि समो बलेन रामो यथा शास्त्रविदस्त्रविच्च। और्वत्रिताभ्यामसि तुल्यतेजा दुप्रेक्षणीयोऽसि भगीरथेन॥<br><br>2108: सौतिरुवाच एवं स्तुताः सर्व एव प्रसन्ना राजा सदस्या ऋत्विजो हव्यवाहः। तेषां दृष्ट्वा भावितानीङ्गितानि प्रोवाच राजा जनमेजयोऽथ॥<br><br>2109: जनमेजय उवाच बालोऽप्ययं स्थविर इवावभाषते नायं बालः स्थविरोऽयं मतो मे। इच्छाम्यहं वरमस्मै प्रदातुं तन्मे विप्राः संविदध्वं यथावत्॥<br><br>2110: सदस्या ऊचुः बालोऽपि विप्रो मान्य एवेह राज्ञां विद्वान्यो वै स पुनर्वै यथावत्। सर्वान्कामांस्त्वत्त एवार्हतेऽद्य यथा च नस्तक्षक एति शीघ्रम्॥<br><br>2111: सौतिरुवाच व्याहतुकामे वरदे नृपे द्विजं वरं वृणीष्वेति ततोऽभ्युवाच। होता वाक्यं नातिहष्टान्तरात्मा कर्मण्यस्मिंस्तक्षको नैति तावत्॥<br><br>2112: जनमेजय उवाच यथा चेदं कर्म समाप्यते मे यथा च वै तक्षक एति शीघ्रम्। तथा भवन्तः प्रयतन्तु सर्वे परं शक्त्या स हि मे विद्विषाणः॥<br><br>2113: ऋत्विज ऊचुः यथा शास्त्राणि न: प्राहुर्यथा शंसति पावकः। इन्द्रस्य भवने राजस्तक्षको भयपीडितः॥<br><br>2114: यथा सूतो लोहिताक्षो महात्मा पौराणिको वेदितवान्पुरस्तात्। स राजानं प्राह पृष्टस्तदानीं यथाहुर्विप्रास्तद्वदेतऋदेव॥<br><br>2115: पुराणमागम्य ततो ब्रवीम्यहं दत्तं तस्मै वरमिन्द्रेण राजन्। वसेह त्वं मत्सकाशे सुगुप्तो न पावकस्त्वां प्रदहिष्यतीति॥<br><br>2116: एतच्छ्रुत्वा दीक्षितस्तप्यमान आस्ते होतारं चोदयन्कर्मकाले। रथो महेन्द्रः स्वयमाजगाम॥<br><br>2117: विमानमारुह्य महानुभावः सर्वैर्देवैः परिसंस्तूयमानः। बलाहकैश्चाप्यनुगम्यमानो विद्याधरैरप्सरसां गणैश्च॥<br><br>2118: तस्योत्तरीये निहितः स नागो भयोद्विग्नः शर्म नैवाभ्यगच्छत्। ततो राजा मन्त्रविदोऽब्रवीत्पुन: क्रुद्धो वाक्यं तक्षकस्यान्तमिच्छन्॥<br><br>2119: जनमेजय उवाच इन्द्रस्य भवने विप्रा यदि नागः स तक्षकः। तमिन्द्रेणैव सहितं पातयध्वं विभावसौ॥<br><br>2120: सौतिरुवाच जनमेजयेन राज्ञा तु नोदितस्तक्षकं प्रति। होता जुहाव तत्रस्थं तक्षकं पन्नगं तथा॥<br><br>2121: हूयमाने तथा चैव तक्षकः सपुरंदरः। आकाशे ददृशे चैव क्षणेन व्यथितस्तदा॥<br><br>2122: पुरंदरस्तु तं यज्ञं दृष्ट्वोरुभयमाविशत्। हित्वा तु तक्षकं त्रस्तः स्वमेव भवनं ययौ॥<br><br>2123: इन्द्रे गते तु राजेन्द्र तक्षको भयमोहितः। मन्त्रशक्त्या पावकार्चिः समीपमवशो गतः॥<br><br>2124: ऋत्विज ऊचुः वर्तते तव राजेन्द्र कमैतद्विधिवत्प्रभो। अस्मै तु द्विजमुख्याय वरं त्वं दातुमर्हसि॥<br><br>2125: जनमेजय उवाच बालाभिरूपस्य तवाप्रमेय वरं प्रयच्छामि यथानुरूपम्। वृणीष्व यत्तेऽभिमतं हृदि स्थितं तत्ते प्रदास्याम्यपि चेददेयम्॥<br><br>2126: ऋत्विज ऊचुः अयमायाति तूर्णं स तक्षकस्ते वशं नृप। श्रूयतेऽस्य महान्नादो नदतो भैरवं रवम्॥<br><br>2127: नूनं मुक्तो वज्रभृता स नागो भ्रष्टो नाकान्मन्त्रविसस्तकायः। घूर्णन्नाकाशे नष्टसंज्ञोऽभ्युपैति तीव्रानि:स्वासान्निःश्वसन्पन्नगेन्द्रः॥<br><br>2128: सौतिरुवाच पतिष्यमाणे नागेन्द्रे तक्षके जातवेदसि। इदमन्तरमित्येवं तदास्तीकोऽभ्यचोदयत्॥<br><br>2129: आस्तीक उवाच वरं ददासि चेन्मह्यं वृणोमि जनमेजय। सनं ते विरमत्वेतन्न पतेयुरिहोरगाः॥<br><br>2130: सौतिरुवाच एवमुक्तस्तदा तेन ब्रह्मन्पारिक्षितस्तु सः। नातिहष्टमनश्चेदमास्तीकं वाक्यमब्रवीत्॥<br><br>2131: जनमेजय उवाच सुवर्ण रजतं गाश्च यच्चान्यन्मन्यसे विभो। तत्ते दद्यां वरं विप्र न निवर्तेत्क्रतुर्मम॥<br><br>2132: आस्तीक उवाच सुवर्णं रजतं गाश्च न त्वां राजन्वृणोम्यहम्। सत्रं ते विरमत्वेतत्स्वस्ति मातृकुलस्य नः॥<br><br>2133: सौतिरुवाच आस्तीकेनैवमुक्तस्तु राजा पारिक्षितस्तदा। पुनः पुनरुवाचेदमास्तीकं वदतांवरः॥<br><br>2134: अन्यं वरय भद्रं ते वरं द्विजवरोत्तम। अयाचत न चाप्यन्यं वरं स भृगुनन्दन॥<br><br>2135: ततो वेदविदस्तात सदस्याः सर्व एव तम्। राजानमूचुः सहिता लभतां ब्राह्मणो वरम्॥<br><br>2136: शौनक उवाच ये सर्पाः सर्पसत्रेऽस्मिन्पतिता हव्यवाहने। तेषां नामानि सर्वेषां श्रोतुमिच्छामि सूतज॥<br><br>2137: सौतिरुवाच सहस्राणि बहून्यस्मिन्प्रयुतान्यर्बुदानि च। न शक्यं परिसंख्यातुं बहुत्वाद्विजसत्तम॥<br><br>2138: यथास्मृति तु नामानि पन्नगानां निबोध मे। उच्यमानानि मुख्यानां हुतानां जातवेदसि॥<br><br>2139: वासुकेः कुलजातांस्तु प्राधान्येन निबोध मे। नीलरक्तान्सितान्योरान्महाकायान्विषोल्बणान्॥<br><br>2140: अवशान्मातृवाग्दण्डपीडितान्कृपणान्हुतान्। कोटिशो मानसः पूर्णः शल: पालो हलोमकः॥<br><br>2141: पिच्छलः कौणपश्चक्रः कालवेगः प्रकालनः। हिरण्यबाहुः शरणः कक्षकः कालदन्तकः॥<br><br>2142: एते वासुकिजा नागाः प्रविष्टा हव्यवाहने। अन्ये च बहवो विप्र तथा वै कुलसंभवाः। प्रदीप्ताग्नौ हुताः सर्वे घोररूपा महाबलाः॥<br><br>2143: तक्षकस्य कुले जातान्प्रवक्ष्यामि निबोध तान्। पुच्छाण्डको मण्डलकः पिण्डसेक्ता रभेणकः। उच्छिखः शरभो भङ्गो बिल्वतेजा विरोहणः॥<br><br>2144: शिली शलकरो मूकः सुकुमारः प्रवेपनः। गरः शिशुरोमा च सुरोमा च महाहनुः॥<br><br>2145: ए? तक्षकजा नागाः प्रविष्टा हव्यवाहनम्। पारावतः पारियातः पाण्डरो हरिणः कृशः॥<br><br>2146: विहङ्गः शरभो मेदः प्रमोदः संहतापनः। ऐरावतकुलादेते प्रविष्टा हव्यवाहनम्॥<br><br>2147: कौरव्यकुलजान्नाञ्छृणु मे त्वं द्विजोत्तम। एरकः कुण्डलो वेणी वेणीस्कन्धः कुमारकः॥<br><br>2148: बाहुकः शृङ्गवेश्च धूर्तकप्रातरातको। कौरव्यकुलजास्त्वेते प्रविष्टा हव्यवाहनम्॥<br><br>2149: धृतराष्ट्रकुले जाताञ्च्छणु नागान्यथातथम्। कीर्त्यमानान्मया ब्रह्मन्वातवेगान्विषोल्बणान्॥<br><br>2150: शंकुकर्णः पिठरकः कुठारमुखसेचकौ। पूर्णाङ्गदः पूर्णमुखः प्रहासः शकुनिर्दरिः॥<br><br>2151: अमाहठः कामठकः सुषेणो मानसोऽव्ययः। भैरवो मुण्डवेदाङ्गः पिशङ्गश्चोद्रपारकः रकः॥<br><br>2152: ऋषभो वेगवान्नागः पिण्डारकमहाहनू। रक्ताङ्गः सर्वसारङ्गः समृद्धपटवासकौ॥<br><br>2153: वराहको वीरणकः सुचित्रश्चित्रवेगिकः। पराशरस्तरुणको मणिः स्कन्धस्तथारुणिः॥<br><br>2154: इतिनागा मया ब्रह्मन्कीर्तिताः कीर्तिवर्धनाः। प्राधान्येन बहुत्वात्तु न सर्वे परिकीर्तिताः॥<br><br>2155: एतेषां प्रसवो यश्च प्रसवस्य च संततिः। न शक्यं परिसंख्यातुं ये दीप्तं पावकं गताः॥<br><br>2156: त्रिशीर्षाः सप्तशीर्षाश्च दशशीर्षास्तथापरे। कालानलविषा घोरा हुताः शतसहस्रशः॥<br><br>2157: महाकाया महावेगाः शैलशृङ्गसमुच्छ्रयाः। योजनायामविस्तारा द्वियोजनसमायताः॥<br><br>2158: कामरूपाः कामबला दीप्तानलविषोल्बणाः। दग्धास्तत्र महासत्रे ब्रह्मदण्डनिपीडिताः॥<br><br>2159: सौतिरुवाच इदमत्यद्भुतं चान्यदास्तीकस्यानुशुश्रुम। तथा वरैश्छन्द्यमाने राज्ञा पारिक्षितेन हि॥<br><br>2160: इन्द्रहस्ताच्च्युतो नागः ख एव यदतिष्ठत। ततश्चिन्तापरो राजा बभूव जनमेजयः॥<br><br>2161: हूयमाने भृशं दीप्तं विधिवद्वसुरेतसि। न स्म स प्राप तद्वन्हौ तक्षको भयपीडितः॥<br><br>2162: शौनक उवाच किं सूत तेषां विप्राणां मन्त्रग्रामो मनीषिणाम्। न प्रत्यभात्तदाऽग्नौ यत्स पपात न तक्षकः॥<br><br>2163: सौतिरुवाच तमिन्द्रहस्ताद्वित्रस्तं विसंज्ञं पन्नगोत्तमम्। आस्तीकस्तिष्ठतिष्ठेतिवाचस्तिस्रोऽभ्युदैरयत्॥<br><br>2164: वितस्थे सोऽन्तरिक्षे च हृदयेन विदूयता। यथा तिष्ठति वै कश्चित्खं च गां चान्तरा नरः॥<br><br>2165: ततो राजाब्रवीद्वाक्यं सदस्यैश्चोदितो भृशम्। काममेतद्भवत्वेवं यथास्तीकस्य भाषितम्॥<br><br>2166: समाप्यतामिदं कर्म पन्नगाः सन्त्वनामयाः। प्रीयतामयमास्तीकः सत्यं सूतवचोऽस्तु तत्॥<br><br>2167: ततो हलहलाशब्दः प्रीतिदः समजायत। आस्तीकस्य वरे दत्ते तथैवोपरराम च॥<br><br>2168: स यज्ञः पाण्डवेयस्य राज्ञः पारिक्षितस्य ह। प्रीतिमांश्चाभवद्राजा भारतो जनमेजयः॥<br><br>2169: ऋत्विग्भ्यः ससदस्येभ्यो ये तत्रासन्समागताः। तेभ्यश्च प्रददौ वित्तं शतशोऽथ सहस्रशः॥<br><br>2170: लोहिताक्षाय सूताय तथा स्थपतये विभुः। येनोक्तं तस्य तत्राग्रे सर्पसत्रनिवर्तने॥<br><br>2171: निमित्तं ब्राह्मण इति तस्मै वित्तं ददौ बहु। दत्वा द्रव्यं यथान्यायं भोजनाच्छादनान्वितम्॥<br><br>2172: प्रीतस्तस्मै नरपतिरप्रमेयपराक्रमः। ततश्चकारावभृथं विधिदृष्टेन कर्मणा॥<br><br>2173: आस्तीकं प्रेषयामास गृहानेव सुसंस्कृतम्। राजा प्रीतमनाः प्रीतं कृतकृत्यं मनीषिणम्॥<br><br>2174: पुनरागमनं कार्यमिति चैनं वचोऽब्रवीत्। भविष्यसि सदस्यो मे वाजिमेधे महाक्रतौ॥<br><br>2175: तथेत्युक्त्वा प्रदुद्राव तदास्तीको मुदा युतः। कृत्वा स्वकार्यमतुलं तोषयित्वा च पार्थिवम्॥<br><br>2176: स गत्वा परमप्रीतो मातुलं मातरं च ताम्। अभिगम्योपसंगृह्य तथावृत्तं न्यवेदयत्॥<br><br>2177: सौतिरुवाच एतच्छ्रुत्वा प्रीयमाणाः समेता तत्रासन्पन्नगा वीतमोहाः। रूचुश्चै वरमिष्टं वृणीष्व॥<br><br>2178: भूयो भूयः सर्वशस्तेऽब्रुवंस्तं किं ते प्रियं करवामाद्य विद्वन्। प्रीता वयं मोक्षिताश्चैव सर्वे कामं किं ते करवामाद्य वत्स॥<br><br>2179: आस्तीक उवाच सायंप्रातर्ये प्रसन्नात्मरूपा लोके विप्रा मानवा ये परेऽपि। धर्माख्यानं ये पठेयुर्ममेदं तेषां युष्मन्नैव किचिद्भयं स्यात्॥<br><br>2180: रेतत्सत्यं काममेवं वरं ते। प्रीत्या युक्ताः कामितं सर्वशस्ते कर्तारः स्म प्रवणा भागिनेय॥<br><br>2181: असितं चार्तिमन्तं च सुनीथं चापि यः स्मरेत्। दिवा वा यदि वा रात्रौ नास्य सर्पभयं भवेत्॥<br><br>2182: यो जरत्कारुणा जातो जरत्कारौ महायशाः। आस्तीक. सर्पसत्रे वः पन्नगान्योऽभ्यरक्षत। तं स्मरन्तं महाभागा न मां हिंसितुमर्हथ॥<br><br>2183: सोपसर्प भद्रं ते गच्छ सर्पमहाविष। जनमेजयस्य यज्ञान्ते आस्तीकवचनं स्मर॥<br><br>2184: आस्तीकस्य वचः श्रुत्वा यः सर्पो न निवर्तते। शतधा भिद्यते मूर्ध्नि शिंशवृक्ष फलं यथा॥<br><br>2185: सौतिरुवाच स एवमुक्तस्तु तदा द्विजेन्द्रः समागतैस्तैर्भुजगेन्द्रमुख्यैः संप्राप्य प्रीतिं विपुलां महात्मा ततो मनो गमनायाथ दधे॥<br><br>2186: मोक्षयित्वा तु भुजगान्सर्पसत्राद्विजोत्तमः। जगाम काले धर्मात्मा दिष्टान्तं पुत्रपौत्रवान्॥<br><br>2187: इत्याख्यानं मयास्तीकं यथावत्तव कीर्तितम्। यत्कीर्तयित्वा सर्पेभ्यो न भयं विद्यते क्वचित्॥<br><br>2188: सौतिरुवाच यथा कथितवान्ब्रह्मन्प्रमतिः पूर्वजस्तव। पुत्राय रुरवे प्रीतः पृच्छते भार्गवोत्तम। ॥<br><br>2189: यद्वाक्यं श्रुतवांश्चाहं तथा च कथितं मया। आस्तीकस्य कवेर्विप्र श्रीमच्चरितमादितः॥<br><br>2190: श्रुत्वा धर्मिष्ठमाख्यानमास्तीकं पुण्यवर्धनम्। यन्मां त्वं पृष्टवान्ब्रह्मछ्रुत्वा डुण्डुभभाषितम्। व्येतु ते सुमहद्ब्रह्मन्कौतूहलमरिंदम॥<br><br>2191: शौनक उवाच भृगुवंशात्प्रभृत्येव त्वया मे कीर्तितं महत्। आख्यानमखिलं तात सौते प्रीतोऽस्मि तेन ते॥<br><br>2192: वक्ष्यामि चैव भूयस्त्वां यथावत्सूतनन्दन। याः कथा व्याससंपन्नास्ताश्च भूयो विचक्ष्व मे॥<br><br>2193: तस्मिन्परमदुष्पारे सर्पसत्रे महात्मनाम्। कर्मान्तरेषु यज्ञस्य सदस्यानां यथाध्वरे॥<br><br>2194: या बभूवुः कथाचित्रा येष्वर्थेषु तथातथम्। त्वत्त इच्छामहे श्रोतुं सौते त्वं वै प्रचक्ष्व नः॥<br><br>2195: सौतिरुवाच कर्मान्तरेष्वकथयन्द्विजा वेदाश्रयाः कथाः। व्यासस्त्वकथयच्चित्रमाख्यानं भारतं महत्॥<br><br>2196: शौनक उवाच महाभारतमाख्यानं पाण्डवानां यशस्करम्। जनमेजयेन पृष्टः सन्कृष्णद्वैपायनस्तदा॥<br><br>2197: श्रावयामास विधिवत्तदा कर्मान्तरे तु सः। तामहं विधिवत्पुण्यां श्रोतुमिच्छामि वै कथाम्॥<br><br>2198: मनःसागरसंभूतां महर्षेर्भावितात्मनः। कथयस्व सतां श्रेष्ठ सर्वरत्नमयीमिमाम्॥<br><br>2199: सौतिरुवाच हन्त ते कथयिष्यामि महदाख्यानमुत्तमम्। कृष्णद्वैपायनमतं महाभारतमादितः॥<br><br>2200: शृणु सर्वमशेषेण कथ्यमानं मया द्विज। शंसितुं तन्महान्हर्षो ममापीह प्रवर्तते॥<br><br>2201: सौतिरुवाच श्रुत्वा तु सर्पसत्राय दीक्षितं जनमेजयम्। अभ्यगच्छदृषिविद्वान्कृष्णद्वैपायनस्तदा। ॥<br><br>2202: जनयामास यं काली शक्तेः पुत्रात्पराशरात्। कन्यैव यमुनाद्वीपे पाण्डवानां पितामहम्॥<br><br>2203: जातमात्रश्च यः सद्य इष्ट्या देहमवीवृधत्। वेदांश्चाधिजगे साङ्गान्सेतिहासान्महायशाः॥<br><br>2204: यन्नति तपसा कश्चिन्न वेदाध्ययनेन च। न व्रतैर्नोपवासैश्च न प्रसूत्या न मन्युना॥<br><br>2205: विव्यासैकं चतुर्धा यो वेदं वेदविदां वरः। परावरज्ञो ब्रह्मर्षिः कविः सत्यव्रतः शुचिः॥<br><br>2206: यः पाण्डुं धृतरा च विदुरं चाप्यजीजनत्। शान्तनो: संततिं तन्वन्पुण्यकीर्तिर्महायशाः॥<br><br>2207: जनमेजयस्य राजर्षेः स महात्मा सदस्तथा। विवेश सहितः शिष्यैर्वेदवेदाङ्गपारगैः॥<br><br>2208: तत्र राजानमासीनं ददर्श जनमेजयम्। वृतं सदस्यैर्बहुभिर्देवैरिव पुरंदरम्॥<br><br>2209: तथा मूर्धाभिषिक्तैश्च नानाजनपदेश्वरैः। ऋत्विग्भिर्ब्रह्मकल्पैश्च कुशलैर्यज्ञसंस्तरे॥<br><br>2210: जनमेजयस्तु राजर्षिर्दृष्ट्वा तमृषिमागतम्। सगणोऽभ्युद्ययौ तूर्णं प्रीत्या भरतसत्तमः॥<br><br>2211: काञ्चनं विष्टरं तस्मै सदस्यानुमतः प्रभुः। आसनं कल्पयामास तथा शक्रो बृहस्पतेः॥<br><br>2212: तत्रोपविष्टं वरदं देवर्षिगणपूजितम्। पूजयामास राजेन्द्रः शास्त्रदृष्टेन कर्मणा॥<br><br>2213: पाद्यमाचमनीयं च अर्घ्यं गां च विधानतः। पितामहाय कृष्णाय तदर्हाय न्यवेदयत्॥<br><br>2214: प्रतिगृह्य तु तां पूजां पाण्डवाज्जनमेजयात्। गां चैव समनुज्ञाप्य व्यासः प्रीतोऽभवत्तदा॥<br><br>2215: तथा च पूजयित्वा तं प्रणयात्प्रपितामहम्। उपोपविश्य प्रीतात्मा पर्यपृच्छदनामयम्॥<br><br>2216: भगवानपि तं दृष्ट्वा कुशलं प्रतिवेद्य च। सदस्यैः पूजितः सर्वैः सदस्यान्प्रत्यपूजयत्॥<br><br>2217: ततस्तु सहितः सर्वैः सदस्यैर्जनमेजयः। इदं पश्चाद्विजश्रेष्ठं पर्यपृच्छत्कृताञ्जलिः॥<br><br>2218: जनमेजय उवाच कुरूणां पाण्डवानां च भवान्प्रत्यक्षदर्शिवान्। तेषां चरितमिच्छामि कथ्यमानं त्वया द्विजः॥<br><br>2219: कथं समभवद्भेदस्तेषामक्लिष्टकर्मणाम्। तच्च युद्धं कथं वृत्तं भूतान्तकरणं महत्॥<br><br>2220: पितामहानां सर्वेषां दैवेनानिष्टचेतसाम्। कार्येनैतन्ममाचक्ष्व यथावृत्तं द्विजोत्तम॥<br><br>2221: सौतिरुवाच तस्य तद्वचनं श्रुत्वा कृष्णद्वैपायनस्तदा। शशास शिष्यमासीनं वैशंपायनमन्तिके॥<br><br>2222: व्यास उवाच कुरूणां पाण्डवानां च यथा भेदोऽभवत्पुरा। तदस्मै सर्वमाचक्ष्व यन्मत्तः श्रुतवानसि॥<br><br>2223: गुरोर्वचनमाज्ञाय स तु विप्रर्षभस्तदा। आचचक्षे ततः सर्वमितिहासं पुरातनम्॥<br><br>2224: राज्ञे तस्मै सदस्येभ्यः पार्थिवेभ्यश्च सर्वशः। भेदं सर्वविनाशं च कुरुपाण्डवयोस्तदा। ॥<br><br>2225: वैशंपायन उवाच गुरवे प्राड्नमस्कृत्य मनोबुद्धिसमाधिभिः। संपूज्य च द्विजान्सर्वास्तथान्यान्विदुषो जनान्॥<br><br>2226: महर्षेर्विश्रुतस्येह सर्वलोकेषु धीमतः। प्रवक्ष्यामि मतं कृत्स्नं व्यासस्यास्य महात्मनः॥<br><br>2227: श्रोतुं पात्रं च राजंस्त्वं प्राप्येमा भारती कथाम्। गुरोर्वक्त्रपरिस्पन्दो मनः प्रोत्साहयतीव मे॥<br><br>2228: शृणु राजन्यथा भेदः कुरुपाण्डवयोरभूत्। राज्यार्थे द्यूतसंभूतो वनवासस्तथैव च॥<br><br>2229: यथा च युद्धमभवत्पृथिवीक्षयकारकम्। तत्तेऽहं कथयिष्यामि पृच्छते भरतर्षभ। ॥<br><br>2230: मृते पितरि ते वीरा वनादेत्य स्वमन्दिरम्। नचिरादेव विद्वांसो वेदे धनुषि चाभवन्॥<br><br>2231: तांस्तथा सत्ववीयॊजः संपन्नान्पौरसंमतान्। नामृष्यन्कुरवो दृष्ट्वा पाण्डवाञ्छ्रीयशोभृतः॥<br><br>2232: ततो दुर्योधन: क्रूरः कर्णश्च सह सौबलः। तेषां निग्रहनिर्वासान्विविधांस्ते समारभन्॥<br><br>2233: ततो दुर्योधनः शूरः कुलिङ्गस्य मते स्थितः। पाण्डवान्विविधोपायै राज्यहेतोरपीडयत्॥<br><br>2234: ददावथ विषं पापो भीमाय धृतराष्ट्रजः। जरयामास तद्वीरः सहान्नेन वृकोदरः॥<br><br>2235: प्रमाणकोट्यां संसुप्तं पुनर्बध्वा वृकोदरम्। तोयेषु भीमं गङ्गायाः प्रक्षिप्य पुरमाव्रजत्॥<br><br>2236: यदा विबुद्धः कौन्तेयस्तदा संच्छिद्य बन्धनम्। उदतिष्ठन्महाबाहुर्भीमसेनो गतव्यथः॥<br><br>2237: आशीविषैः कृष्णसपैं: सुप्तं चैनमदंशयत्। सर्वेष्वेवाङ्गदेशेषु न ममार च शत्रुहा॥<br><br>2238: तेषां तु विप्रकारेषु तेषु तेषु महामतिः। मोक्षणे प्रतिकारे च विदुरोऽवहितोऽभवत्॥<br><br>2239: स्वर्गस्थो जीवलोकस्य यथा शक्रः सुखावहः। पाण्डवानां तथा नित्यं विदुरोऽपि सुखावहः॥<br><br>2240: यदा तु विविधोपायैः संवृतैर्विवृतैरपि। नाशकद्विनिहन्तुं तान्दैवभाव्यर्थरक्षितान्॥<br><br>2241: ततः संमन्त्र्य सचिवैर्वृषदुःशानादिभिः। धृतराष्ट्रमनुज्ञाप्य जातुषं गृहमादिशत्॥<br><br>2242: सुतप्रियैषी ताराजा पाण्डवानम्बिकासुतः। ततो विवासयामास राज्यभोगबुभुक्षया॥<br><br>2243: ते प्रातिष्ठन्त सहिता नगरान्नागसाह्वयात्। प्रस्थाने चाभवन्मन्त्री क्षत्ता तेषां महात्मनाम्॥<br><br>2244: तेन मुक्ता जतुगृहानिशीथे प्राद्रवन्वनम्। ततः संप्राप्य कौन्तेया नगरं वारणावतम्॥<br><br>2245: न्यवसन्त महात्मानो मात्रा सह परंतपाः। धृतराष्ट्रेण चाज्ञप्ता उषिता जातुषे गृहे॥<br><br>2246: पुरोचनाद्रक्षमाणाः संवत्सरमतन्द्रिताः। सुरुङ्गां कारयित्वा तु विदुरेण प्रचोदिताः॥<br><br>2247: आदीष्य जातुषं वेश्म दग्ध्वा चैव पुरोचनम्। प्राद्रवन्भयसंविग्ना मात्रा सह परंतपाः॥<br><br>2248: ददृशुर्दारुणं रक्षो हिडिम्बं वननिर्झरे। हत्वा च तं राक्षसेन्द्रं भीताः समवबोधनात्॥<br><br>2249: निशि संप्राद्रवन्पार्था धार्तराष्ट्रभयार्दिताः। प्राप्ता हिडिम्बा भीमेन यत्र जातो घटोत्कचः॥<br><br>2250: एकचक्रां ततो गत्वा पाण्डवाः संशितव्रताः। वेदाध्ययनसंपन्नास्तेऽभवन्ब्रह्मचारिणा॥<br><br>2251: ते तत्र नियताः कालं कंचिदूषुर्नरर्षभाः। मात्रा सहैकचक्रायां ब्राह्मणस्य निवेशने॥<br><br>2252: तत्राससाद क्षुधितं पुरुषादं वृकोदरः। भीमसेनो महाबाहुर्बकं नाम महाबलम्॥<br><br>2253: तं चापि पुरुषव्याघ्रो बाहुवीर्येण पाण्डवः। निहत्य तरसा वीरो नागरान्पर्यसान्त्वयत्॥<br><br>2254: ततस्ते शुश्रुवुः कृष्णां पञ्चालेषु स्वयंवराम्। श्रुत्वा चैवाभ्यगच्छन्त गत्वा चैवालभन्त ताम्॥<br><br>2255: ते तत्र द्रौपदी लब्ध्वा परिसंवत्सरोषिताः। विदिता हास्तिनपुरं प्रत्याजग्मुररिंदमाः॥<br><br>2256: उक्ता धृतराष्ट्रेण राज्ञा शान्तनवेन च। भ्रातृभिर्विग्रहस्तात कथं वो न भवेदिति॥<br><br>2257: अस्माभिः खाण्डवप्रस्थे युष्मद्वासोऽनुचिन्तितः। तस्माज्जनपदोपेतं सुविभक्तमहापथम्॥<br><br>2258: वासाय खाण्डवप्रस्थं व्रजध्वं गतमत्सराः। तयोस्ते वचनाज्जग्मुः सह सर्वैः सुहृज्जनैः॥<br><br>2259: नगरं खाण्डवप्रस्थं रत्नान्यादाय सर्वशः। तत्र ते न्यवसन्पार्थाः संवत्सरगणान्बहून्॥<br><br>2260: वशे शस्त्रप्रतापेन कुर्वन्तोऽन्यान्महीभृतः। एवं धर्मप्रधानास्ते सत्यव्रतपरायणाः॥<br><br>2261: अप्रमत्तोत्थिताः :क्षान्ताः प्रतपन्तोऽहितान्बहून्। अजयद्भीमसेनस्तु दिशं प्राची महायशाः॥<br><br>2262: उदीचीमर्जुनो वीरः प्रतीची नकुलस्तथा। दक्षिणां सहदेवस्तु विजिग्ये परवीरहा॥<br><br>2263: एवं चक्रुरिमां सर्वे वशे कृत्स्नां वसुंधराम्। पञ्चभिः सूर्यसंकाशैः सूर्येण च विराजता॥<br><br>2264: षट्सूर्येवाभवत्पृथ्वी पाण्डवैः सत्यविक्रमः। ततो निमित्ते कस्मिंश्चिद्धर्मराजो युधिष्ठिरः॥<br><br>2265: वनं प्रस्थापयामास तेजस्वी सत्यविक्रमः। प्राणेभ्योऽपि प्रियतरं भ्रातरं सव्यसाचिनम्॥<br><br>2266: अर्जुनं पुरुषव्याघ्रं स्थिरात्मानं गुणैर्युतम्। स वै संवत्सरं पूर्णं मासं चैकं वने वसन्॥<br><br>2267: ततो गच्छद्धृषीकेशं द्वारवत्यां कदाचन। लब्धवांस्तत्र बीभत्सुर्भार्यां राजीवलोचनाम्॥<br><br>2268: अनुजां वासुदेवस्य सुभद्रां भद्रभाषिणीम्। सा शचीव महेन्द्रेण श्रीः कृष्णेनेव संगता॥<br><br>2269: सुभद्रा युयुजे प्रीत्या पाण्डवेनार्जुनेन ह। अतर्पयच्च कौन्तेयः खाण्डवे हव्यवाहनम्॥<br><br>2270: बीभत्सुर्वासुदेवेन सहितो नृपसत्तम। नातिभारो हि पार्थस्य केशवेन सहाभवत्॥<br><br>2271: व्यवसायसहायस्य विष्णोः शत्रुवधेष्विव। पार्थायाग्निर्ददौ चापि गाण्डीवं धनुरुत्तमम्॥<br><br>2272: इषुधी चाक्षयैर्बाणै रथं च कपिलक्षणम्। मोक्षयामास बीभत्सुर्मयं यत्र महासुरम्॥<br><br>2273: स चकार सभां दिव्यां सर्वरत्नसमार्चिताम्। तस्यां दुर्योधनो मन्दो लोभं चक्रे सुदुर्मतिः॥<br><br>2274: ततोऽक्षैर्वञ्चयित्वा च सौबलेन युधिष्ठिरम्। वनं प्रस्थापयामास सप्त वर्षाणि पञ्च च॥<br><br>2275: अज्ञातमेकं राष्ट्रे च ततो वर्षं त्रयोदशम्। ततश्चतुर्दशे वर्षे याचमानाः स्वकं वसु॥<br><br>2276: नालभन्त महाराज ततो युद्धमवर्तत। ततस्ते क्षत्रमुत्साद्य हत्वा दुर्योधनं नृपम्॥<br><br>2277: राज्यं विहतभूयिष्ठं प्रत्यपद्यन्त पाण्डवाः। एवमेतत्पुरावृत्तं तेषामक्लिष्टकर्मणाम्। भेदो राज्यविनाशाय जयश्च जयतां वर॥<br><br>2278: जनमेजय उवाच कथितं वै समासेन त्वया सर्वं द्विजोत्तम। महाभारतमाख्यानं कुरूणां चरितं महत्॥<br><br>2279: कथां त्वनघ चित्रार्थी कथयस्व तपोधन। विस्तरश्रवणे जातं कौतूहलमतीव मे॥<br><br>2280: स भवान्विस्तरेणेमां पुनराख्यातुमर्हति। न हि तृष्यामि पूर्वेषां शृण्वानश्चरितं महत्॥<br><br>2281: न तत्कारणमल्यं वै धर्मज्ञा यत्र पाण्डवाः। अवध्यान्सर्वशो जघ्नुः प्रशस्यन्ते च मानवैः॥<br><br>2282: किमर्थं ते नरव्याघ्राः शक्ताः सन्ता ह्यनागसः। प्रयुज्यमानान्संक्लेशाक्षान्तवन्तो दुरात्मनाम्॥<br><br>2283: कथं नागायुतप्राणो बाहुशाली वृकोदरः। परिक्लिश्यन्नपि क्रोधं धृतवान्वै द्विजोत्तम॥<br><br>2284: कथं सा द्रौपदी कृष्णा क्लिश्यमाना दुरात्मभिः। शक्ता सती धार्तराष्ट्रान्नादहत्क्रोधचक्षुषा॥<br><br>2285: कथं व्यसनिनं द्यूते पार्थो माद्रीसुतौ तदा। अन्वयुस्ते नरव्याघ्रा बाध्यमाना दुरात्मभिः॥<br><br>2286: कथं धर्मभृतां श्रेष्ठः सुतो धर्मस्य धर्मवित्। अनर्हः परमं क्लेशं सोढवान्स युधिष्ठिर॥<br><br>2287: कथं च बहुला: सेनाः पाण्डवः कृष्णसारथिः। अस्यन्नेकोऽनयत्सर्वाः पितृलोकं धनंजयः॥<br><br>2288: एतदाचक्ष्व मे सर्वं यथावृत्तं तपोधन। यद्यच्च कृतवन्तस्ते तत्र तत्र महारथाः॥<br><br>2289: वैशंपायन उवाच क्षणं कुरु महाराज विपुलोऽयमनुक्रमः। पुण्याख्यानस्य वक्तव्यः कृष्णद्वैपायनेरितः॥<br><br>2290: महर्षेः सर्वलोकेषु पूजितस्य महात्मनः। प्रवक्ष्यामि मतं कृत्स्नं व्यासस्यामिततेजसः॥<br><br>2291: इदं शतसहस्रं हि श्लोकानां पुण्यकर्मणाम्। सत्यवत्यात्मजेनेह व्याख्यातममितौजसा॥<br><br>2292: य इदं श्रावयेद्विद्वान्ये चेदं शृणुयुर्नराः। ते ब्रह्मणः स्थानमेत्य प्राप्नुयुर्देवतुल्यताम्॥<br><br>2293: इदं हि वेदैः समितं पवित्रमपि चोत्तमम्। श्राव्याणामुत्तमं चेदं पुराणमृषिसंस्तुतम्॥<br><br>2294: अस्मिन्नर्थश्च कामश्च निखिलेनोपदेक्ष्यते। इतिहासे महापुण्ये बुद्धिश्च परिनैष्ठिकी। ॥<br><br>2295: अक्षुद्रान्दानशीलांश्च सत्यशीलाननास्तिकान्। कार्यों वेदमिमं विद्वाञ्छ्रावयित्वार्थमश्नुते॥<br><br>2296: भ्रूणहत्याकृतं चापि पापं जह्यादसंशयम्। इतिहासमिमं श्रुत्वा पुरुषोऽपि सुदारुणः॥<br><br>2297: मुच्यते सर्वपापेभ्यो राहुणा चन्द्रमा यथा। जयो नामेतिहासोऽयं श्रोतव्यो विजिगीषुणा॥<br><br>2298: महीं विजयते राजा शत्रूश्चापि पराजयेत्। इदं पुंसवनं श्रेष्ठमिदं स्वस्त्ययनं महत्॥<br><br>2299: महिषी युवराजाभ्यां श्रोतव्यं बहुशस्तथा। वीरं जनयते पुत्रं कन्यां वा राज्यभागिनीम्॥<br><br>2300: धर्मशास्त्रमिदं पुण्यमर्थशास्त्रमिदं परम्। मोक्षशास्त्रमिदं प्रोक्तं व्यासेनामितबुद्धिना॥<br><br>2301: संप्रत्याचक्षते चेदं तथा श्रोष्यन्ति चापरे। पुत्राः शुश्रूषवः सन्ति प्रेष्याश्च प्रियकारिणः॥<br><br>2302: शरीरेण कृतं पापं वाचा च मनसैव च। सर्वं संत्यजति क्षिप्रं य इदं शृणुयान्नरः॥<br><br>2303: भरतानां महज्जन्म शृण्वतामनसूयताम्। नास्ति व्याधिभयं तेषां परलोकभयं कुतः॥<br><br>2304: धन्यं यशस्यमायुष्यं पुण्यं स्वयं तथैव च। कृष्णद्वैपायनेनेदं कृतं पुण्यचिकीर्षुणा॥<br><br>2305: कीर्ति प्रथयता लोके पाण्डवानां महात्मनाम्। अन्येषां क्षत्रियाणां च भूरिद्रविणतेजसाम्॥<br><br>2306: सर्वविद्यावदातानां लोके प्रथितकर्मणाम्। य इदं मानवो लोके पुण्यार्थे ब्राह्मणाञ्छुचीन्॥<br><br>2307: श्रावयेत महापुण्यं तस्य धर्मः सनातनः। कुरूणां प्रथितं वंशं कीर्तयन्सततं शुचिः॥<br><br>2308: वंशमाप्नोति विपुलं लोके पूज्यतमो भवेत्। योऽधीते भारतं पुण्यं ब्राह्मणो नियतव्रतः॥<br><br>2309: चतुरो वार्षिकामासान्सर्वपापैः प्रमुच्यते। विज्ञेयः स च वेदानां पारगो भारतं पठन्॥<br><br>2310: देवा राजर्षयो ह्यत्र पुण्या ब्रह्मर्षयस्तथा। कीर्त्यन्ते धूतपाप्मानः कीर्त्यते केशवस्तथा॥<br><br>2311: भगवांश्चापि देवेशो यत्र देवी च कीर्त्यते। अनेकजननो यत्र कार्तिकेयस्य संभवः॥<br><br>2312: ब्राह्मणानां गवां चैव माहात्म्यं यत्र कीर्त्यते। सर्वश्रुतिसमूहोऽयं श्रोतव्यो धर्मबुद्धिभिः॥<br><br>2313: य इदं श्रावयेद्विद्वान्ब्राह्मणानिह पर्वसु। धूतपाप्मा जितस्वर्गो ब्रह्म गच्छति शाश्वतम्॥<br><br>2314: श्रावयेद्ब्राह्मणाञ्च्छ्राद्धे यश्चमं पादमन्ततः। अक्षय्यं तस्य तच्छ्राद्धमुपावर्तेपितृनिह॥<br><br>2315: अह्ना यदेनः क्रियते इन्द्रियैर्मनसापि वा। ज्ञानादज्ञानतो वापि प्रकरोति नरश्च यत्॥<br><br>2316: तन्महाभारताख्यानं श्रुत्वैव प्रविलीयते। भरतानां महज्जन्म महाभारतमुच्यते॥<br><br>2317: निरुक्तमस्य यो वेद सर्वपापैः प्रमुच्यते। भरतानां यतश्चायमितिहासो महाद्भुतः॥<br><br>2318: महतो ह्येनसो मान्मोचयेदनुकीर्तितः। त्रिभिर्वपलब्धकामः कृष्णद्वैपायनो मुनिः॥<br><br>2319: नित्योत्थितः शुचिः शक्तो महाभारतमादितः। तपो नियममास्थाय कृतमेतन्महर्षिणा॥<br><br>2320: तस्मान्नियमसंयुक्तैः श्रोतव्यं ब्राह्मणैरिदम्। कृष्णप्रोक्तामिमां पुण्यां भारतीमुत्तमां कथाम्॥<br><br>2321: श्रावयिष्यन्ति ये विप्रा ये च श्रोष्यन्ति मानवाः। सर्वथा वर्तमाना वै न ते शोच्याः कृताकृतैः॥<br><br>2322: नरेण धर्मकामेन सर्वः श्रोतव्य इत्यपि। निखिलेनेतिहासोऽयं ततः सिद्धिमवाप्नुयात्॥<br><br>2323: न तां स्वर्गगति प्राप्य तुष्टिं प्राप्नोति मानवः। यां श्रुत्वैव महापुण्यमितिहासमुपाश्नुते॥<br><br>2324: शृण्वञ्च्छ्राद्धः पुण्यशीलः श्रावयंश्चेदमद्भुतम्। नरः फलमवाप्नोति राजसूयाश्वमेधयोः॥<br><br>2325: यथा समुद्रो भगवान्यथा मेरुर्महागिरिः। उभौ ख्यातौ रत्ननिधी तथा भारतमुच्यते॥<br><br>2326: इदं हि वेदैः समितं पवित्रमपि चोत्तमम्। श्रव्यं श्रुतिसुखं चैव पावनं शीलवर्धनम्॥<br><br>2327: य इदं भारतं राजन्वाचकाय प्रयच्छति। तेन सर्वा मही दत्ता भवेत्सागरमेखला॥<br><br>2328: पारिक्षितकथां दिव्यां पुण्याय विजयाय च। कथ्यमानां मया कृत्स्नां शृणु हर्षकरीमिमाम्॥<br><br>2329: त्रिभिर्वर्षेः सदोत्थायी कृष्णद्वैपायनो मुनिः। महाभारतमाख्यानं कृतवानिदमद्भुतम्॥<br><br>2330: धर्मे चार्थे च कामे च मोक्षे च भरतर्षभ। यदिहास्ति तदन्यत्र यन्नेहास्ति न तत्क्वचित्॥<br><br>2331: वैशंपायन उवाच राजोपरिचरो नाम धर्मनित्यो महीपतिः। बभूव मृगयां गन्तुं सदा किल धृतव्रतः॥<br><br>2332: स चेदिविषयं रम्यं वसुः पौरवनन्दनः। इन्द्रोपदेशाज्जग्राह रमणीयं महीपतिः॥<br><br>2333: तमाश्रमे न्यस्तशस्त्रं निवसन्तं तपोनिधिम्। देवाः शक्रपुरोगा वै राजानमुपतस्थिरे॥<br><br>2334: इन्द्रत्वम) राजायं तपसेत्यनुचिन्त्य वै। तं सान्त्वेन नृपं साक्षात्तपसः संन्यवर्तयन्॥<br><br>2335: देवा ऊचुः न संकीर्यंत धर्मोऽयं पृथिव्यां पृथिवीपते। त्वया हि धर्मो विधृतः कृत्स्नं धारयते जगत्॥<br><br>2336: इन्द्र उवाच लोके धर्म पालय त्वं नित्ययुक्तः समाहितः। धर्मयुक्तस्ततो लोकान्पुण्यान्पश्यसि शाश्वतान्॥<br><br>2337: दिविष्ठस्य भुविष्ठस्त्वं सखाभूतो मम प्रियः। रम्यः पृथिव्यां यो देशस्तमावस नराधिप। ॥<br><br>2338: पशव्यश्चैव पुण्यश्च प्रभूतधनधान्यवान्। स्वारक्ष्यश्चैव सौम्यश्च भोग्यैर्भूमिगुणैर्युतः॥<br><br>2339: अर्थवानेष देशो हि धनरत्नादिभिर्युतः। वसुपूर्णा च वसुधा वस चेदिषु चेदिप॥<br><br>2340: धर्मशीला जनपदाः सुसंतोषाश्च साधवः। न च मिथ्याप्रलापोऽत्र स्वैरेष्वपि कुतोऽन्यथा॥<br><br>2341: न च पित्रा विभज्यन्ते पुत्रा गुरुहिते रताः। युञ्जते धुरि नो गाश्च कृशान्संधुक्षयन्ति च॥<br><br>2342: सर्वे वर्णाः स्वधर्मस्थाः सदा चेदिषु मानद। न तेऽस्त्यविदितं किंचित्रिषु लोकेषु यद्भवेत्॥<br><br>2343: दैवोपभोग्यं दिव्यं त्वामाकाशे स्फाटिकं महत्। आकाशगं त्वां महत्तं विमानमुपपत्स्यते॥<br><br>2344: त्वमेकः सर्वमत्र्येषु विमानवरमास्थितः। चरिष्यस्युपरिस्थो हि देवो विग्रहवानिव॥<br><br>2345: ददामि ते वैजयन्तीं मालामम्लानपङ्कजाम्। धारयिष्यति संग्रामे या त्वां शस्त्रैरविक्षतम्॥<br><br>2346: लक्षणं चैतदेवेह भविता ते नराधिप। इन्द्रमालेति विख्यातं धन्यमप्रतिमं महत्॥<br><br>2347: वैशम्पायन उवाच यष्टिं च वैणवीं तस्मै ददौ वृत्रनिषूदनः। इष्टप्रदानमुद्दिश्य शिष्टानां प्रतिपालिनीम्॥<br><br>2348: तस्याः शक्रस्य पूजार्थं भूमौ भूमिपतिस्तदा। प्रवेशं कारयामास गते संवत्सरे सदा॥<br><br>2349: ततःप्रभृति चाद्यापि यष्टेः क्षितिपसत्तमैः प्रवेशः क्रियते राजन्यथा तेन प्रवर्तितः॥<br><br>2350: अपरेधुस्तस्याः क्रियतेऽत्युच्छ्रयो नृपः। अलंकृतायाः पिटकैर्गन्धमाल्यैश्च भूषणैः॥<br><br>2351: माल्यदामपरिक्षिप्ता विधिवक्रियतेऽपि च। भगवान्पूज्यते चाऽत्र हंसरूपेण चेश्वरः॥<br><br>2352: स्वयमेव गृहीतेन वसोः प्रीत्या महात्मनः। स तां पूजा महेन्द्रस्तु दृष्ट्वा देवःकृतां शुभाम्॥<br><br>2353: वसुना राजमुख्येन प्रीतिमानब्रवीत्प्रभुः। ये पूजयिष्यन्ति नरा राजानश्च महं मम॥<br><br>2354: कारयिष्यन्ति च मुदा यथा चेदिपतिर्नृपः। तेषां श्रीविजयश्चैव सराष्ट्राणां भविष्यति॥<br><br>2355: तथा स्फीतो जनपदो मुदितश्च भविष्यति। एवं महात्मना तेन महेन्द्रेण नराधिप॥<br><br>2356: वसुः प्रीत्या मघवता महाराजोऽभिसत्कृतः। उत्सवं कारयिष्यन्ति सदा शक्रस्य ये नराः॥<br><br>2357: भूमिरत्नादिभिर्दानैस्तथा पूज्या भवन्ति ते। वरदानमहायज्ञैस्तथा शक्रोत्सवेन च॥<br><br>2358: संपूजितो मघवता वसुश्चेदीश्वरो नृपः। पालयामास धर्मेण चेदिस्थः पृथिवीमिमाम्॥<br><br>2359: इन्द्रप्रीत्या चेदिपतिश्चकारेन्द्रमहं वसुः। पुत्राश्चाऽस्य महावीर्याः पञ्चासन्नमितौजसः॥<br><br>2360: नानाराज्येषु च सुतान्स सम्राडभ्यषेचयत्। महारथो मागधानां विश्रुतो यो बृहद्रथः॥<br><br>2361: प्रत्यग्रहः कुशाम्बश्च यमाहुर्मणिवाहनम्। मावेल्लश्च यदुश्चैव राजन्यश्चापराजितः॥<br><br>2362: एते तस्य सुता राजन् राजर्षर्भूरितेजसः। न्यवेशयन्नामभिः स्वैस्ते देशांश्च पुराणि च॥<br><br>2363: वासवाः पञ्च राजानः पृथग्वंशाश्च शाश्वताः। वसन्तमिन्द्रप्रासादे आकाशे स्फाटिके च तम्॥<br><br>2364: उपतस्थुर्महात्मानं गन्धर्वाप्सरसो नृपम्। राजोपरिचरेत्येवं नाम तस्याथ विश्रुतम्॥<br><br>2365: पुरोपवाहिनीं तस्य नदीं शुक्तिमती गिरिः। अरौत्सीच्चेतनायुक्तः कामात्कोलाहल: किल॥<br><br>2366: गिरि कोलाहलं तं तु पदा वसुरताडयत्। निश्चक्राम ततस्तेन प्रहारविवरेण सा॥<br><br>2367: तस्यां नद्यां स जनयन्मिथुनं पर्वतः स्वयम्। तस्माद्विमोक्षणात्प्रीता नदी राज्ञे न्यवेदयत्॥<br><br>2368: यः पुमानभवत्तत्र तं स राजर्षिसत्तमः। वसुर्वसुप्रदश्चक्रे सेनापतिमरिंदमः॥<br><br>2369: चकार पत्नी कन्यां तु तथा तां गिरिकां नृपः। वसोः पत्नी तु गिरिका कामकालं न्यवेदयत्॥<br><br>2370: ऋतुकालमनुप्राप्ता स्नाता पुंसवने शुचिः। तदहः पितरश्चैनमूचुर्जहि मृगानिति॥<br><br>2371: तं राजसत्तमं प्रीतास्तदा मतिमतांवर। स पितॄणां नियोगं तमनतिक्रम्य पार्थिवः॥<br><br>2372: चकार मृगयां कामी गिरिकामेव संस्मरन्। अतीवरूपसंपन्नां साक्षाछियमिवापराम्॥<br><br>2373: अशोकैश्चम्पकैशूतैरनेकैरतिमुक्तकैः। पुन्नागैः कर्णिकारैश्च बकुलैर्दिव्यपाटलैः॥<br><br>2374: पाटलैर्नारिकेलैश्च चन्दनैश्चार्जुनैस्तथा। एतै रम्यैर्महावृक्षैः पुण्यैः स्वादुफलैर्युतम्॥<br><br>2375: कोकिलाकुलसंनादं मत्तभ्रमरनादितम्। वसन्तकाले तत्तस्य वनं चैत्ररथोपमम्॥<br><br>2376: मन्मथाभिपरीतात्मा नापश्यगिरिकां तदा। अपश्यन्कामसंतप्तश्चरमाणो यदृच्छया॥<br><br>2377: पुष्पसंच्छन्नशाखाग्रं पल्लवैरुपशोभितम्। अशोकं स्तबकैश्छन्नं रमणीयमपश्यत॥<br><br>2378: अधस्तात्तस्य छायायां सुखासीनो नराधिपः। मधुगन्धैश्च संयुक्तं पुष्पगन्धमनोहरम॥<br><br>2379: वायुना प्रेर्यमाणस्तु धूम्राय मुदमन्वगात्। तस्य रेतः प्रचस्कन्द चरतो गहने वने॥<br><br>2380: स्कन्नमात्रं च तद्रेतो वृक्षपत्रेण भूमिपः। प्रतिजग्राह मिथ्या मे न पतेद्रेत इत्युत॥<br><br>2381: इदं मिथ्या परिस्कन्नं रेतो मे न भवेदिति। ऋतुश्च तस्याः पत्न्या मे न मोघः स्यादिति प्रभुः। । संचिन्त्यैवं तदा राजा विचार्य च पुनः पुनः। अमोघत्वं च विज्ञाय रेतसो राजसत्तमः॥<br><br>2382: शुक्रप्रस्थापने काले महिष्याः प्रसमीक्ष्य वै। अभिमन्त्र्याथ तच्छुक्रमारात्तिष्ठन्तमाशुगम्॥<br><br>2383: सूक्ष्मधर्मार्थतत्त्वज्ञो गत्वा श्येनं ततोऽब्रवीत्। मपियार्थमिदं सौम्य शुक्रं मम गृहं नय॥<br><br>2384: गिरिकायाः प्रयच्छाशु तस्या ह्यार्तवमद्य वै। गृहीत्वा तत् तदा श्येनस्तूर्णमुत्पत्य वेगवान्॥<br><br>2385: जवं परममास्थाय प्रदुद्राव विहंगमः। तमपश्यदथायान्तं श्येनं श्येनस्तथापरः॥<br><br>2386: अभ्यद्रवच्च तं सद्यो दृष्ट्वैवामिषशङ्कया। तुण्डयुद्धमथाकाशे तावुभौ संप्रचक्रतुः। युध्यतोरपतद्रेतस्तच्चापि यमुनाम्भसि॥<br><br>2387: तत्राद्रिकेति विख्याता ब्रह्मशापाद्वराप्सराः। मीनभावमनुप्राप्ता बभूव यमुनाचरी॥<br><br>2388: श्येनपादपरिभ्रष्टं तद्वीर्यमथ वासवम्। जग्राह तरसोपेत्य साद्रिका मत्स्यरूपिणी॥<br><br>2389: कदाचिदपि मत्सीं तां बबन्धुर्मत्स्यजीविनः। मासे च दशमे प्राप्ते तदा भरतसत्तम॥<br><br>2390: उज्जहरुदरात्तस्याः स्त्री पुमांसं च मानुषम्। आश्चर्यभूतं तद्गत्वा राज्ञेऽथ प्रत्यवेदयन्॥<br><br>2391: काये मत्स्या इमौ राजन्संभूतौ मानुषाविति। तयोः पुमांसं जग्राह राजोपरिचरस्तदा॥<br><br>2392: स मत्स्यो नाम राजासीद्धार्मिकः सत्यसंगरः। साप्सरा मुक्तशापा च क्षणेन समपद्यत॥<br><br>2393: या पुरोक्ता भगवता तिर्यग्योनिगता शुभा। मानुषौ जनयित्वा त्वं शापमोक्षमवाप्स्यति॥<br><br>2394: ततः सा जनयित्वा तौ विशस्ता मत्स्यघातिना। संत्यज्य मत्स्यरूपं सा दिव्यं रूपमवाप्य च॥<br><br>2395: सिद्धर्षिचारणपथं जगामाथ वराप्सराः। सा कन्या दुहिता तस्या मत्स्या मत्स्यसगन्धिनी॥<br><br>2396: राज्ञा दत्ता च दाशाय कन्येयं ते भवत्विति। रूपसत्वसमायुक्ता सर्वैः समुदितागुणैः॥<br><br>2397: सा तु सत्यवती नाम मत्स्यघात्यभिसंश्रयात्। आसीत्सा मत्स्यगन्धैव कंचित्कालं शुचिस्मिता॥<br><br>2398: शूश्रूषार्थं पितुर्नावं वाहयन्तीं जले च ताम्। तीर्थयात्रां परिक्रामन्नपश्यद्वै पराशरः॥<br><br>2399: अतीवरूपसंपन्नां सिद्धानामपि काक्षिताम्। दृष्ट्वैव स च तां धीमांश्चकमे चारुहासिनीम्॥<br><br>2400: दिव्यां तां वासवीं कन्यां रम्भोरुं मुनिपुङ्गवः। संगमं मम कल्याणि कुरुष्वेत्यभ्यभाषत॥<br><br>2401: साब्रवीत्पश्य भगवन्पारावारे स्थितानृषीन्। आवयोर्दृष्टयोरेभिः कथं तु स्यात्समागमः॥<br><br>2402: एवं तयोक्तो भगवान्नीहारमसृजत्प्रभुः। येन देशः स सर्वस्तु तमोभूत इवाभवत्॥<br><br>2403: दृष्ट्वा सृष्टं तु नीहारं ततस्तं परमर्षिणा। विस्मिता साभवत्कन्या वीडिता च तपस्विनी॥<br><br>2404: । सत्यवत्युवाच विद्धि मां भगवन्कन्यां सदा पितृवशानुगाम्। त्वत्संयोगाच्च दुष्येत कन्याभावो ममानघ॥<br><br>2405: कन्यात्वे दूषिते वापि कथं शक्ष्ये द्विजोत्तम। गृहं गन्तुमृषे चाहं धीमन्न स्थातुमुत्सहे॥<br><br>2406: एतत्संचिन्त्य भगवन्विधत्स्व यदनन्तरम्। वैशंपायन उवाच एवमुक्तवतीं तां तु प्रीतिमानृषिसत्तमः। उवाच मप्रियं त्वा कन्यैव त्वं भविष्यसि॥<br><br>2407: वृणीष्व च वरं भीरु यं त्वमिच्छसि भाविनि। वृथा हि न प्रसादो मे भूतपूर्वः शुचिस्मिते॥<br><br>2408: एवमुक्ता वरं वने गात्रसौगन्ध्यमुत्तमम्। स चास्यै भगवान्प्रादान्मनसः काक्षितं भुवि॥<br><br>2409: ततो लब्धवरा प्रीता स्त्रीभावगुणभूषिता। जगाम सह संसर्गमृषिणाद्भुतकर्मणा॥<br><br>2410: तेन गन्धवतीत्येवं नामास्याः प्रथितं भुवि। तस्यास्तु योजनाद्गन्धमाजिघ्रन्त नरा भुवि॥<br><br>2411: तस्या योजनगन्धेति ततो नामापरं स्मृतम्। ततः परं स भगवान् जगाम स्वगृहं प्रति॥<br><br>2412: इति सत्यवती हृष्टा लब्ध्वा वरमनुत्तमम्। पराशरेण संयुक्ता सद्यो गर्भ सुषाव सा॥<br><br>2413: जज्ञे च यमुनाद्वीपे पाराशर्यः स वीर्यवान्। स मातरमनुज्ञाप्य तपस्येव मनो दधे॥<br><br>2414: स्मृतोऽहं दर्शयिष्यामि कृत्येष्विति च सोऽब्रवीत्। एवं द्वैपायनो जज्ञे सत्यवत्यां पराशरात्॥<br><br>2415: न्यस्तो द्वीपे स यद्वालस्तस्माद्वैपायनः स्मृतः। पादापसारिणं धर्मं स तु विद्वान्युगे युगे॥<br><br>2416: आयुः शक्तिं च मर्त्यानां युगावस्थामवेक्ष्य च। ब्रह्मणो ब्राह्मणानां च तथानुग्रहकाझ्या॥<br><br>2417: विव्यास वेदान्यस्मात्स तस्माद्व्यास इति स्मृतः। वेदानध्यापयामास महाभारतपञ्चमान्॥<br><br>2418: सुमन्तुं जौमिनि पैलं शुकं चैव स्वमात्मजम्। प्रभुर्वरिष्ठो वरदो वैशंपायनमेव च॥<br><br>2419: संहितास्तैः पृथक्त्वेन भारतस्य प्रकाशिताः। तथा भीष्मः शान्तनवो गङ्गायाममितद्युतिः॥<br><br>2420: वसुवीर्यात् समभवन्महावीर्यो महायशाः। वेदार्थविच्च भगवानृषिविप्रो महायशाः॥<br><br>2421: शूले प्रोतः पुराणर्षिरचौरचौरशङ्कया। अणीमाण्डव्य इत्येवं विख्यातः स महायशाः॥<br><br>2422: स धर्ममाहूय पुरा महर्षिरिदमुक्तवान्। इषिकया मया बाल्याद्विद्धा ह्येका शकुन्तिका॥<br><br>2423: तत्किल्बिषं स्मरे धर्म नान्यत्पापमहं स्मरे। तन्मे सहस्रममितं कस्मान्नेहाजयत्तपः॥<br><br>2424: गरीयान्ब्राह्मणवधः सर्वभूतवधाद्यतः। तस्मात्त्वं किल्बिषी धर्म शूद्रयोनौ जनिष्यसि॥<br><br>2425: तेन शापेन धर्मोऽपि शूद्रयोनावजायत। विद्वान्विदुररूपेण धार्मी तनुरकिल्बिषी॥<br><br>2426: संजयो मुनिकल्पस्तु जज्ञे सुतो गवल्गणात्। सूर्याच्च कुन्तिकन्याया जज्ञे कर्णो महाबलः॥<br><br>2427: सहजं कवचं बिभ्रत्कुण्डलोद्योतिताननः। अनुग्रहार्थं लोकानां विष्णुर्लोकनमस्कृतः॥<br><br>2428: वसुदेवात्तु देवक्या प्रादुर्भूतो महायशाः। अनादिनिधनो देवः स कर्ता जगतः प्रभुः॥<br><br>2429: अव्यक्तमक्षरं ब्रह्म प्रधानं त्रिगुणात्मकम्। आत्मानमव्ययं चैव प्रकृति प्रभवं प्रभुम्॥<br><br>2430: पुरुषं विश्वकर्माणं सत्त्वयोगं ध्रुवाक्षरम्। अनन्तमचलं देवं हंसं नारायणं प्रभुम्॥<br><br>2431: धातारमजमव्यक्तं यमाहुः परमव्ययम्। कैवल्यं निर्गुणं विश्वमनादिमजमव्ययम्॥<br><br>2432: पुरुषः स विभुः कर्ता सर्वभूतपितामहः। धर्मसंवर्धनार्थाय प्रजज्ञेऽन्धकवृष्णिषु॥<br><br>2433: अस्त्रज्ञौ तु महावीर्यो सर्वशास्त्रविशारदौ। सात्यकिः कृतवर्मा च नारायणमनुव्रतौ॥<br><br>2434: सत्यकाद्धदिकाच्चैव जज्ञातेऽस्त्रविशारदौ। भरद्वाजस्य-स्कन्नं द्रोण्यां शुक्रमवर्धत॥<br><br>2435: महर्षेरुग्रतपसस्तस्माद्रोणो व्यजायत। गौतमान्मिथुनं जज्ञे शरस्तम्बाच्छरद्वतः॥<br><br>2436: अश्वत्थाम्नश्च जननी कृपश्चैव महाबलः। अश्वत्थामा ततो जज्ञे द्रोणादेव महाबलः॥<br><br>2437: तथैव धृष्टद्युम्नोऽपि साक्षादग्निसमद्युतिः। वैताने कर्मणि ततः पावकात्समजायत॥<br><br>2438: वीरो द्रोणविनाशाय धनुरादाय वीर्यवान्। तत्रैव वेद्यां कृष्णापि जज्ञे तेजस्विनी शुभा॥<br><br>2439: विभ्राजमाना वपुषा बिभ्रती रूपमुत्तमम्। प्रह्लादशिष्यो नग्नजित्सुबलश्चाभवत्ततः॥<br><br>2440: तस्य प्रजा धर्महन्त्री जज्ञे देवप्रकोपनात्। गान्धारराजपुत्रोऽभूच्छकुनिः सौबलस्तथा॥<br><br>2441: दुर्योधनस्य जननी जज्ञातेऽर्थविशारदौ। कृष्णद्वैपायनाज्जज्ञे धृतराष्ट्रो जनेश्वरः॥<br><br>2442: क्षेत्रे विचित्रवीर्यस्य पाण्डुश्चैव महाबलः। धर्मार्थकुशलो धीमान्मेधावी धूतकल्मषः॥<br><br>2443: विदुरः शूद्रयोनौ तु जज्ञे द्वैपायनादपि। पाण्डोस्तु जज्ञिरे पञ्च पुत्रा देवसमाः पृथक्॥<br><br>2444: द्वयोः स्त्रियोर्गुणज्येष्ठस्तेषामासीधुधिष्ठिरः। धर्माधुधिष्ठिरो जज्ञे मारुताच्च वृकोदरः॥<br><br>2445: इन्द्राद्धनंजयः श्रीमान्सर्वशस्त्रभृतां वरः। जज्ञाते रूपसंपन्नावश्विभ्यां च यमावपि॥<br><br>2446: नकुलः सहदेवश्च गुरुशुश्रूषणे रतौ। तथा पुत्रशतं जज्ञे धृतराष्ट्रस्य धीमतः॥<br><br>2447: दुर्योधनप्रभृतयो युयुत्सुः करणस्तथा॥<br><br>2448: ततो दुःशासनश्चैव दुःसहश्चापि भारत। दुर्मर्षणो विकर्णश्च चित्रसेनो विविंशतिः॥<br><br>2449: जयः सत्यव्रतश्चैव पुरुमित्रश्च भारत। वैश्यापुत्रो युयुत्सुश्च एकादश महारथाः॥<br><br>2450: अभिमन्युः सुभद्रायामर्जुनादभ्यजायत। स्वस्त्रीयो वासुदेवस्य पौत्रः पाण्डोर्महात्मनः। पाण्डवेभ्यो हि पाञ्चाल्यां द्रौपद्यां पञ्च जज्ञिरे॥<br><br>2451: कुमारा रूपसंपन्नाः सर्वशास्त्रविशारदाः। प्रतिविन्ध्यो युधिष्ठिरात्सुतसोमो वृकोदरात्॥<br><br>2452: अर्जुनाच्छ्रुतकीर्तिस्तु शतानीकस्तु नाकुलिः। तथैव सहदेवाच्च श्रुतसेनः प्रतापवान्॥<br><br>2453: हिडिम्बायां च भीमेन वने जज्ञे घटोत्कचः। शिखण्डी दुपदाज्जज्ञे कन्या पुत्रत्वमागता॥<br><br>2454: यां यक्षः पुरुषं चक्रे स्थूणः प्रियचिकीर्षया। करुणां विग्रहे तस्मिन्समागच्छन्बहून्यथा॥<br><br>2455: राज्ञां शतसहस्राणि योत्स्यमानानि संयुगे। तेषामपरिमेयानां नामधेयानि सर्वशः॥<br><br>2456: न शक्यानि समाख्यातुं वर्षाणामयुतैरपि। एते तु कीर्तिता मुख्या यैराख्यानमिदं ततम्॥<br><br>2457: जनमेजय उवाच य एते कीर्तिता ब्रह्मन्ये चान्ये नानुकीर्तिताः। सम्यक् ताञ्छ्रोतुमिच्छामि राज्ञश्चान्यान्सहस्रशः॥<br><br>2458: यदर्थमिह संभूता देवकल्पा महारथाः। भुवि तन्मे महाभाग सम्यगाख्यातुमर्हसि॥<br><br>2459: वैशंपायन उवाच रहस्यं खल्विदं राजन्देवानामिति नः श्रुतम्। तत्तु ते कथयिष्यामि नमस्कृत्वा स्वयंभुवे॥<br><br>2460: त्रिःसप्तकृत्वः पृथिवीं कृत्वा निःक्षत्रियां पुरा। जामदग्न्यस्तपस्तेपे महेन्द्रे पर्वतोत्तमे॥<br><br>2461: तदा निःक्षत्रिये लोके भार्गवेण कृते सति। ब्राह्मणाक्षत्रिया राजन्सुतार्थिन्योऽभिचक्रमुः॥<br><br>2462: ताभिः सह समापेतुर्ब्राह्मणाः संशितव्रताः। ऋतावृतौ नरव्याघ्र न कामाननृतौ तथा॥<br><br>2463: तेभ्यश्च लेभिरे गर्भ क्षत्रियास्ताः सहस्रशः। ततः सुषुविरे राजन्क्षत्रियान्वीर्यवत्तरान्॥<br><br>2464: कुमाराश्च कुमारीश्च पुनः क्षत्राभिवृद्धये। एवं तद्ब्राह्मणै क्षत्रं क्षत्रियासु तपस्विभिः॥<br><br>2465: जातं वृद्धं च धर्मेण सुदीर्घेणायुधान्वितम्। चत्वारोऽपि ततो वर्णा बभूवुर्ब्राह्मणोत्तराः॥<br><br>2466: अभ्यगच्छन्नृतौ नारी न कामानानृतौ तथा। तथैवान्यानि भूतानि तिर्यग्योनिगतान्यपि॥<br><br>2467: ऋतौ दारांश्च गच्छन्ति तत्तथा भरतर्षभ। ततो वर्धन्त धर्मेण सहस्रशतजीविनः॥<br><br>2468: ताः प्रजाः पृथिवीपाल धर्मव्रतपरायणाः। आधिभिर्व्याधिभिश्चैव विमुक्ताः सर्वशो नराः॥<br><br>2469: अथेमां सागरापाङ्गी गां गजेन्द्रगताखिलाम्। अध्यतिष्ठत्पुनः क्षत्रं सशैलवनपत्तनाम्॥<br><br>2470: प्रशासति पुनः क्षत्रे धर्मेणेमां वसुंधराम्। ब्राह्मणाद्यास्ततो वर्णा लेभिरे मुदमुत्तमाम्॥<br><br>2471: कामक्रोधोद्भवान्दोषान्निरस्य च नराधिपाः। धर्मेण दण्डं दण्ड्येषु प्रणयन्तोऽन्वपालयन्॥<br><br>2472: तथा धर्मपरे क्षत्रे सहस्राक्ष: शतक्रतुः। स्वादु देशे च काले च वर्षेणापालयत्प्रजाः॥<br><br>2473: न बाल एव प्रियते सदा कश्चिचज्जनाधिप। न च स्त्रियं प्रजानाति कश्चिदप्राप्तयौवनः॥<br><br>2474: एवमायुष्मतीभिस्तु प्रजाभिर्भरतर्षभ। इयं सागरपर्यन्ता समापूर्यत मेदिनी॥<br><br>2475: ईजिरे च महायज्ञैः क्षत्रिया बहुदक्षिणैः। साङ्गोपनिषदान्वेदान्विप्राश्चाधीयते तदा। ॥<br><br>2476: न च विक्रीणते ब्रह्म ब्राह्मणाश्च तदा नृप। न च शूद्रसमाभ्यासे वेदानुच्चारयन्त्युत॥<br><br>2477: कारयन्तः कृर्षि गोभिस्तथा वैश्याः क्षिताविह। युञ्जते धुरि नो गाश्च कृशां गांश्चाप्यजीवयन्॥<br><br>2478: फेनपांश्च तथा वत्सान्न दुहन्ति स्म मानवाः। न कूटमानैर्वणिजः पण्यं विक्रीणते तदा॥<br><br>2479: कर्माणि च नरव्याघ्र धर्मोपतानि मानवाः। धर्ममेवानुपश्यन्तश्चक्रुर्धर्मपरायणाः॥<br><br>2480: स्वकर्मनिरताश्चासन्सर्वे वर्णा नराधिप। एवं तदा नरव्याघ्र धर्मो न ह्रसते क्वचित्॥<br><br>2481: काले गाव: प्रसूयन्ते नार्यश्च भरतर्षभ। भवन्त्य॒तुषु वृक्षाणां पुष्पाणि च फलानि च। ॥<br><br>2482: एवं कृतयुगे सम्यग्वर्तमाने तदा नृप। आपूर्यत मही कृत्स्ना प्राणिभिर्बहुभिर्भृशम्॥<br><br>2483: एवं समुदिते लोके मानुषे भरतर्षभ। असुरा जज्ञिरे क्षेत्रे राज्ञां तु मनुजेश्वर॥<br><br>2484: आदित्यैर्हि तदा दैत्या बहुशो निर्जिता युधि। ऐश्वर्याभ्रंशिताः स्वर्गात्संबभूवुः क्षिताविह॥<br><br>2485: इह देवत्वमिच्छन्तो मानुषेषु मनस्विनः। जज्ञिरे भुवि भूतेषु तेषु तेष्वसुरा विभो॥<br><br>2486: गोष्वश्वेषु च राजेन्द्र खरोष्ट्रमहिषेषु च। क्रव्यात्सु चैव भूतेषु गजेषु च मृगेषु च॥<br><br>2487: जातैरिह महीपाल जायमानैश्च तैर्मही। न शशाकात्मनात्मानमियं धारयितुं धरा॥<br><br>2488: अथ जाता महीपालाः केचिद्बहुमदान्विताः। दितेः पुत्रा दनोश्चैव तदा लोक इहाच्युताः॥<br><br>2489: वीर्यवन्तोऽवलिप्तास्ते नानारूपधरा महीम्। इमां सागरपर्यन्तां परीयुररिमर्दनाः॥<br><br>2490: ब्राह्मणान्क्षत्रियान्वैश्यान्शूद्रांश्चैवाप्यपीडयन्। अन्यानि चैव सत्त्वानि पीडयामासुरोजसा॥<br><br>2491: त्रासयन्तोऽभिनिनन्तः सर्वभूतगणांश्च ते। विचेसः सर्वशो राजन्महीं शतसहस्रशः॥<br><br>2492: आश्रमस्थान्महर्षीश्च धर्षयन्तस्ततस्ततः। अब्रह्मण्या वीर्यमदा मत्ता मदबलेन च॥<br><br>2493: एवं वीर्यबलोसिक्तैर्भूरियत्नैर्महासुरैः। पीड्यमाना मही राजन्ब्रह्माणमुपचक्रमे॥<br><br>2494: न हमीभूतसत्त्वौघाः पन्नगाः सनगां महीम्। तदा धारयितुं शेकुः संक्रान्तां दानवैर्वलात्॥<br><br>2495: ततो मही महीपाल भारार्ता भयपीडिता। जगाम शरणं देवं सर्वभूतपितामहम्॥<br><br>2496: सा संवृतं महाभागैर्देवद्विजमहर्षिभिः। ददर्श देवं ब्रह्माणं लोककर्तारमव्ययम्॥<br><br>2497: गन्धर्वैरप्सरोभिश्च दैवकर्मसु निष्ठितः। वन्द्यमानं मुदोपेतैर्ववन्दे चैनमेत्य सा॥<br><br>2498: अथ विज्ञापयामास भूमिस्तं शरणार्थिनी। संनिधौ लोकपालानां सर्वेषामेव भारत॥<br><br>2499: तत्प्रधानात्मनस्तस्य भूमेः कृत्यं स्वयंभुवः। पूर्वमेवाभवद्राजन्विदितं परमेष्ठिनः॥<br><br>2500: स्रष्टा हि जगतः कस्मान्न संबुध्यते भारत। ससुरासुरलोकानामशषेण मनोगतम्॥<br><br>2501: तामुवाच महाराज भूमि भूमिपतिः प्रभुः। प्रभवः सर्वभूतानामीशः शंभुः प्रजापतिः॥<br><br>2502: ब्रह्मोवाच यदर्थमभिसंप्राप्ता मत्सकाशं वसुंधरे। तदर्थं संनियोक्ष्यामि सर्वानेव दिवौकसः॥<br><br>2503: वैशंपायन उवाच इत्युक्त्वा स महीं देवो ब्रह्मा राजन्विसृज्य च। आदिदेश तदा सर्वान्विबुधान्भूतकृत्स्वयम्॥<br><br>2504: अस्या भूमेनिरसितुं भारं भागैः पृथक्पृथक्। अस्यामेव प्रसूयध्वं विरोधायेति चाब्रवीत्॥<br><br>2505: तथैव च समानीय गन्धर्वाप्सरसां गणान्। उवाच भगवान्सर्वानिदं वचनमर्थवत्॥<br><br>2506: ब्रह्मोवाच स्वैः स्वैरंशैः प्रसूयध्वं यथेष्टं मानुषेषु च। अथ शक्रादयः सर्वे सर्वे श्रुत्वा सुरगुरोर्वचः। तथ्यमर्थ्यं च पथ्यं च तस्य ते जगृहुस्तदा॥<br><br>2507: अथ ते सर्वशोऽशैः स्वैर्गन्तुं भूमि कृतक्षणाः। नारायणममित्रघ्नं वैकुण्ठमुपचक्रमुः॥<br><br>2508: यः स चक्रगदापाणि: पीतवासा: शितिप्रभः। पद्मनाभः सुरारिघ्नः पृथुचार्वञ्चितेक्षणः॥<br><br>2509: प्रजापतिपतिर्देवः सुरनाथो महाबलः। श्रीवत्साङ्को हृषीकेशः सर्वदैवतपूजितः॥<br><br>2510: तं भुव: शोधनायेन्द्र उवाच पुरुषोत्तमम्। अंशेनावतरेत्येवं तथेत्याह च तं हरिः॥<br><br>2511: वैशंपायन उवाच अथ नारायणेनेन्द्रश्चकार सह संविदम्। अवतर्तुं महीं स्वर्गादंशतः सहितः सुरैः॥<br><br>2512: आदिश्य च स्वयं शक्रः सर्वानेव दिवौकसः। निर्जगाम पुनस्तस्मात्क्षयान्नारायणस्य ह॥<br><br>2513: तेऽमरारिविनाशाय सर्वलोकहिताय च। अवतेरुः क्रमेणैव महीं स्वर्गादिवौकसः॥<br><br>2514: ततो ब्रह्मार्षिवंशेषु पार्थिवर्षिकुलेषु च। जज्ञिरे राजशार्दूल यथाकामं दिवौकसः॥<br><br>2515: दानवानाक्षसांश्चैव गन्धर्वान्पन्नागांस्तथा। पुरुषादानि चान्यानि जनुः सत्त्वान्यनेकशः॥<br><br>2516: दानवा राक्षसाश्चैव गन्धर्वाः पन्नगास्तथा। न तान्बलस्थान्बाल्येऽपि जघ्नुर्भरतसत्तम॥<br><br>2517: जनमेजय उवाच देवदानवसङ्घानां गन्धर्वाप्सरसां तथा। मानवानां च सर्वेषां तथा वै यक्षरक्षसाम्॥<br><br>2518: श्रोतुमिच्छामि तत्त्वेन संभवं कृत्स्नमादितः। प्राणिनां चैव सर्वेषां संभवं वक्तुमर्हसि॥<br><br>2519: वैशंपायन उवाच हन्त ते कथयिष्यामि नमस्कृत्य स्वयंभुवे। सुरादीनामहं सम्यग्लोकानां प्रभवाप्ययम्॥<br><br>2520: ब्रह्मणो मानसाः पुत्रा विदिता षण्महर्षयः। मरीचिरत्र्यङ्गिरसौ पुलस्त्यः पुलहः क्रतुः॥<br><br>2521: मरीचेः कश्यपः पुत्रः कश्यपात्तु इमाः प्रजाः। प्रजज्ञिरे महाभागा दक्षकन्यास्त्रयोदश॥<br><br>2522: अदितिदितिर्दनुः काला दनायुः सिंहिका तथा। क्रोधा प्राधा च विश्वा च विनता कपिला मुनिः॥<br><br>2523: कदूश्च मनुजव्याघ्र दक्षकन्यैव भारत। एतासां वीर्यसंपन्नं पुत्रपौत्रमनन्तकम्॥<br><br>2524: अदित्यां द्वादशादित्याः संभूता भुवनेश्वराः। ये राजन्नामतस्तांस्ते कीर्तयिष्यामि भारत॥<br><br>2525: धाता मित्रोऽर्यमा शक्रो वरुणस्त्वंश एव च। भगो विवस्वान्पूषा च सविता दशमस्तथा॥<br><br>2526: एकादशस्तथा त्वष्टा द्वादशो विष्णुरुच्यते। जघन्यजस्तु सर्वेषामादित्यानां गुणाधिकः॥<br><br>2527: एक एव दितेः पुत्रो हिरण्यकशिपुः स्मृतः। नाम्नाख्यातास्तु तस्येमे पञ्च पुत्रा महात्मनः॥<br><br>2528: प्रह्लादः पूर्वजस्तेषां संह्लादस्तदनन्तरम्। अनुह्लादस्तृतीयोऽभूत्तस्माच्च शिबिबाष्कलौ॥<br><br>2529: प्रह्लादस्य त्रयः पुत्राः ख्याता: सर्वत्र भारत। विरोचनश्च कुम्भश्च निकुम्भश्चेति भारत॥<br><br>2530: विरोचनस्य पुत्रोऽभूद्वलिरेकः प्रतापवान्। बलेश्च प्रथित: पुत्रो बाणो नाम महासुरः॥<br><br>2531: रुद्रस्यानुचरः श्रीमान्महाकालेति यं विदुः। चतुस्त्रिंशद् दनोः पुत्राः ख्याताः सर्वत्र भारत॥<br><br>2532: तेषां प्रथमजो राजा विप्रचित्तिर्महायशाः। शम्बरो नमुचिश्चैव पुलोमा चेति विश्रुतः॥<br><br>2533: असिलोमा च केशी च दुर्जयश्चैव दानवः। अय:शिरा अश्वशिरा अश्वशङ्कुश्चवीर्यवान्॥<br><br>2534: तथा गगनमूर्धा च वेगवान्केतुमांश्चसः। स्वर्भानुरश्वोऽश्वपतिवृषपर्वाजकस्तथा॥<br><br>2535: अश्वग्रीवश्च सूक्ष्मश्च तुहुण्डश्च महाबलः। इषुपादेकचक्रश्च विरूपाक्षहराहरौ॥<br><br>2536: निचन्द्रश्च निकुम्भश्च कुपटः कपटस्तथा। शरभः शलभश्चैव सूर्याचन्द्रमसौ तथा। एते ख्याता दनोवंशे दानवाः परिकीर्तिताः॥<br><br>2537: अन्यौ तु खलु देवानां सूर्याचन्द्रमसौ स्मृतौ। अन्यौ दानवमुख्यानां सूर्याचन्द्रमसौ तथा॥<br><br>2538: इमे च वंशाः प्रथिताः सत्त्ववन्तो महाबलाः। दनुपुत्रा महाराज दश दानववंशजाः॥<br><br>2539: एकाक्षो मृतपा वीरः प्रलम्बनरकावपि। वातापी शत्रुतपन: शठश्चैव महासुरः। गविष्ठश्च वनायुश्च दीर्घजिह्वश्च दानवः॥<br><br>2540: असंख्येयाः स्मृतास्तेषां पुत्राः पौत्राश्च भारत। सिंहिका सुषुवे पुत्रं राहुं चन्द्रार्कमर्दनम्॥<br><br>2541: सुचन्द्रं चन्द्रहर्तारं तथा चन्द्रप्रमर्दनम्। क्रूरस्वभावं क्रूरायाः पुत्रपौत्रमनन्तकम्॥<br><br>2542: गणः क्रोधवशो नाम क्रूरकर्मारिमर्दनः। दनायुषः पुनः पुत्राश्चत्वारोऽसुरपुङ्गवाः॥<br><br>2543: विक्षरो बलवीरौ च वृत्रश्चैव महासुरः। कालायाः प्रथिताः पुत्राः कालकल्पा प्रहारिणः। ३४। प्रविख्याता महावीर्या दानवेषु परंतपाः। विनाशनश्च क्रोधश्च क्रोधहन्ता तथैव च॥<br><br>2544: क्रोधशत्रुस्तथैवान्ये कालकेया इति श्रुताः। असुराणामुपाध्यायः शुक्रस्त्वृषिसुतोऽभवत्॥<br><br>2545: ख्याताश्चोशनसः पुत्राश्चत्वारोऽसुरयाजकाः। त्वष्टाधरस्तथात्रिश्च द्वावन्यौ रौद्रकर्मिणौ॥<br><br>2546: तेजसा सूर्यसंकाशा ब्रह्मलोकपरायणाः। इत्येष वंशप्रभवः कथितस्ते तरस्विनाम्। असुराणां सुराणां च पुराणे संश्रुतो मया॥<br><br>2547: एतेषां यदपत्यं तु न शक्यं तदशेषतः। प्रसंख्यातुं महीपाल गुणभूतमनन्तकम्॥<br><br>2548: ताय॑श्चारिष्टनेमिश्च तथैव गरुडारुणौ। आरुणिर्वारुणिश्चैव वैनतेयाः प्रकीर्तिताः। शेषोऽनन्तो वासुकिश्च तक्षकश्च भुजंगमः॥<br><br>2549: कूर्मश्च कुलिकश्चैव काद्रवेयाः प्रकीर्तिताः। भीमसेनोग्रसेनौ च सुपर्णो वरुणस्तथा॥<br><br>2550: गोपतिधृतराष्ट्रश्च सूर्यवर्चाश्च सप्तमः। सत्यवागर्कपर्णश्च प्रयुतश्चापि विश्रुतः॥<br><br>2551: भीमश्चित्ररथश्चैव विख्यातः सर्वविद्वशी। तथा शालिशिरा राजन्पर्जन्यश्च चतुर्दशः॥<br><br>2552: कलिः पञ्चदशस्तेषां नारदश्चैव षोडशः। इत्येते देवगन्धर्वा मौनेयाः परिकीर्तिताः॥<br><br>2553: अथ प्रभूतान्यन्यानि कीर्तयिष्यामि भारत। अनवद्यां मनुं वंशामसुरां मार्गणप्रियाम्॥<br><br>2554: अरूपां सुभगां भासीमिति प्राधा व्यजायत। सिद्धं पूर्णश्च बर्हिश्च पूर्णायुश्च महायशाः॥<br><br>2555: ब्रह्मचारी रतिगुणः सुपर्णश्चैव सप्तमः। विश्वावसुश्च भानुश्च सुचन्द्रो दशमस्तथा॥<br><br>2556: इत्येते देवगन्धर्वाः प्राधायाः परिकीर्तिताः। मं त्वप्सरसां वंशं विदितं पुण्यलक्षणम्॥<br><br>2557: प्राधाऽसूत महाभागा देवी देवर्षितः पुरा। अलम्बुषा मिश्रकेशी विद्युत्पर्णा तिलोत्तमा॥<br><br>2558: अरुणा रक्षिता चैव रम्भा तद्वन्मनोरमा। केशिनी च सुबाहुश्च सुरता सुरजा तथा॥<br><br>2559: सुप्रिया चातिबाहुश्च विख्यातौ च हाहा हूहूः। तुम्बुस्चेति चत्वारः स्मृता गन्धर्वसत्तमाः॥<br><br>2560: अमृतं ब्राह्मणा गावो गन्धर्वाप्सरसस्तथा। अपत्यं कपिलायास्तु पुराणे परिकीर्तितम्॥<br><br>2561: इति ते सर्वभूतानां संभवः कथितो मया। यथावत्संपरिख्यातो गन्धर्वाप्सरसां तथा॥<br><br>2562: भुजंगानां सुपर्णानां रुद्राणां मरुतां तथा। गवां च ब्राह्मणानां च श्रीमतां पुण्यकर्मणाम्॥<br><br>2563: आयुष्यश्चैव पुण्यश्च धन्यः श्रुतिसुखावहः। श्रोतव्यश्चैव सततं श्राव्यश्चैवानसूयता॥<br><br>2564: इमं तु वंशं नियमेन यः पठेत् महात्मनाः ब्राह्मणदेवसंनिधौ। अपत्यलाभं लभते स पुष्कलम् श्रियं यशः प्रेत्य च शोभनां गतिम्॥<br><br>2565: वैशंपायन उवाच ब्रह्मणो मानसाः पुत्रा विदिताः षण्महर्षयः। एकादश सुता: स्थाणोः ख्याता: परमतेजसः॥<br><br>2566: मृगव्याधश्च सर्पश्च निर्ऋतिश्च महायशाः। अजैकपादहिर्बुघ्यः पिनाकी च परंतपः॥<br><br>2567: दहनोऽथेश्वरश्चैव कपाली च महाद्युतिः। स्थाणुर्भगश्च भगवान्रुद्रा एकादश स्मृताः॥<br><br>2568: मरीचिरङ्गिरा अत्रिः पुलस्त्यः पुलहः क्रतुः। षडेते ब्रह्मणः पुत्रा वीर्यवन्तो महर्षयः॥<br><br>2569: त्रयस्त्वङ्गिरसः पुत्रा लोके सर्वत्र विश्रुताः। बृहस्पतिरुतथ्यश्च संवर्तश्च धृतव्रताः॥<br><br>2570: अत्रेस्तु बहवः पुत्राः श्रयून्ते मनुजाधिप। सर्वे वेदविदः सिद्धाः शान्तात्मानो महर्षयः॥<br><br>2571: राक्षसाश्च पुलस्त्यस्य वानराः किंनरास्तथा। यक्षाश्च मनुजव्याघ्र पुत्रास्तस्य च धीमतः॥<br><br>2572: पुलहस्य सुता राजञ्च्छलभाश्च प्रकीर्तिताः। सिंहाः किंपुरुषा व्याघ्रा ऋक्षा ईहामृगास्तथा॥<br><br>2573: क्रतोः क्रतुसमाः पुत्राः पतङ्गसहचारिणः। विश्रुतास्त्रिषु लोकेषु सत्यव्रतपरायणाः॥<br><br>2574: दक्षस्त्वजायताङ्गुष्ठाद्दक्षिणाद्भगवानृषिः। ब्रह्मणः पृथिवीपाल शान्तात्मा सुमहातपाः॥<br><br>2575: वामादजायताङ्गुष्ठाद्भार्या तस्य महात्मनः। तस्यां पञ्चाशतं कन्याः स एवाजनयन्मुनिः॥<br><br>2576: ताः सर्वास्त्वनवद्याङ्ग्यः कन्या: कमललोचनाः। पुत्रिकाः स्थापयामास नष्टपुत्रः प्रजापतिः॥<br><br>2577: ददौ स दश धर्माय सप्तविंशतिमिन्दवे। दिव्येन विधिना राजन्कश्यपाय त्रयोदश॥<br><br>2578: नामतो धर्मपत्न्यस्ताः कीर्त्यमाना निबोध मे। कीर्तिर्लक्ष्मीधृतिर्मेधा पुष्टि श्रद्धा क्रिया तथा॥<br><br>2579: बुद्धिर्लज्जा मतिश्चैव पन्यो धर्मस्य ता दश। द्वाराण्येतानि धर्मस्य विहितानि स्वयंभुवा॥<br><br>2580: सप्तविंशतिः सोमस्य पत्न्यो लोकस्य विश्रुताः। युक्ताः सोमपत्न्यः शुचिव्रताः॥<br><br>2581: सर्वा नक्षत्रयोगिन्यो लोकयात्रा विधानतः। पैतामहो मुनिर्देवस्तस्य पुत्रः प्रजापतिः॥<br><br>2582: तस्याऽष्टौ वसवः पुत्रास्तेषां वक्ष्यामि विस्तरम्। धरो ध्रुवश्च सोमश्च अहश्चैवानिलोऽनलः॥<br><br>2583: प्रत्यूषश्च प्रभासश्च वसवोऽष्टौ प्रकीर्तिताः। धूम्रायास्तु धरः पुत्रो ब्रह्मविद्यो ध्रुवस्तथा॥<br><br>2584: चन्द्रमास्तु मनस्विन्याः श्वासायाः श्वसनस्तथा। रतायाश्चाप्यहः पुत्रः शाण्डिल्याश्च हुताशनः॥<br><br>2585: प्रत्यूषश्च प्रभासश्च प्रभातायाः सुतौ स्मृतौ। धरस्य पुत्रो द्रविणो हुतहव्यवहस्तथा॥<br><br>2586: ध्रुवस्य पुत्रो भगवान्कालो लोकप्रकाशनः। सोमस्य तु सुतो वर्चा वर्चस्वी येन जायते॥<br><br>2587: मनोहरायाः शिशिरः प्राणोऽथ रमणस्तथा। अह्नः सुतस्तथा ज्योतिः : शमः शान्तस्तथा मुनिः। । २३। अग्नेः पुत्रः कुमारस्तु श्रीमाञ्च्छरवणालयः। तस्य शाखो विशाखश्च नैगमेयश्च पृष्ठजः॥<br><br>2588: कृत्तिकाभ्युपपत्तेश्च कार्तिकेय इति स्मृतः। अनिलस्य शिवा भार्या तस्याः पुत्रो मनोजवः॥<br><br>2589: अविज्ञातगतिश्चैव द्वौ पुत्रावनिलस्य तु। प्रत्यूषस्य विदुः पुत्रमृषि नाम्नाथ देवलम्॥<br><br>2590: द्वौ पुत्रौ देवलस्यापि क्षमावन्तौ मनीषिणौ। बृहस्पतेस्तु भगिनी वरस्त्री ब्रह्मवादिनी॥<br><br>2591: योगसक्ता जगत्कृत्स्नमसक्ता विचचार ह। प्रभासस्य तु भार्या सा वसूनामष्टमस्स्य ह॥<br><br>2592: विश्वकर्मा महाभागो जज्ञे शिल्पप्रजापतिः। कर्ता शिल्पसहस्राणां त्रिदशानां च वर्धकिः॥<br><br>2593: भूषाणानां च सर्वेषां कर्ता शिल्पवतां वरः। यो दिव्यानि विमानानि त्रिदशानां चकार ह॥<br><br>2594: मनुष्याश्चोपजीवन्ति यस्य शिल्पं महात्मनः। पूजयन्ति च यं नित्यं विश्वकर्माणमव्ययम्॥<br><br>2595: स्तनं तु दक्षिणं भित्त्वा ब्रह्मणो नरविग्रहः। निसृतो भगवान्धर्मः सर्वलोकसुखावहः॥<br><br>2596: त्रयस्तस्य वराः पुत्राः सर्वभूतमनोहराः। शमः कामश्च हर्षश्च तेजसा लोकधारिणः॥<br><br>2597: कामस्य तु रतिर्भार्या शमस्य प्राप्तिरङ्गना। नन्दा तु भार्या हर्षस्य यासु लोकाः प्रतिष्ठिताः॥<br><br>2598: मरीचेः कश्यपः पुत्रः कश्यपस्य सुरासुराः। जज्ञिरे नृपशार्दूल लोकानां प्रभवस्तु सः॥<br><br>2599: त्वाष्ट्री तु सवितुर्भार्या वडवारूपधारिणी। असूयत महाभागा सान्तरिक्षेऽश्विनावुभौ॥<br><br>2600: द्वादशैवादितेः पुत्राः शक्रमुख्या नराधिप। तेषामवरजो विष्णुर्यत्र लोकाः प्रतिष्ठिताः॥<br><br>2601: ४१॥<br><br>2602: त्रयस्त्रिंशत इत्येते देवास्तेषामहं तव। अन्वयं संप्रवक्ष्यामि पक्षश्च कुलतो गणान्॥<br><br>2603: रुद्राणामपरः पक्ष साध्यानां मरुतां तथा। वसूनां भार्गवं विद्याद्विश्वेदेवांस्तथैव च॥<br><br>2604: वैनतेयस्तु गरुडो बलवानरुणस्तथा। बृहस्पतिश्च भगवानादित्येष्वैव गण्यते॥<br><br>2605: अश्विनौ गुह्यकान्विद्धि सर्वोषध्यस्तथा पशून्। एते देवगणा राजन्कीर्तितास्तेऽनुपूर्वशः॥<br><br>2606: यान्कीर्तयित्वा मनुजः सर्वपापैः प्रमुच्यते। ब्रह्मणो हृदयं भित्त्वा निःसृतौ भगवान्भृगुः॥<br><br>2607: भृगोः पुत्रः कविर्विद्वाञ्छुक्रः कविसुतो ग्रहः। त्रैलोक्यप्राणयात्रार्थं वर्षावर्षे भयाभये। स्वयंभुवा नियुक्तः सम्भुवनं परिधावति॥<br><br>2608: योगाचार्यो महाबुद्धिर्दैत्यानामभवद्गुरुः। सुराणां चापि मेधावी ब्रह्मचारी यतव्रतः॥<br><br>2609: तस्मिन्नियुक्ते विधिना योगक्षेमाय भार्गवे। अन्यमुत्पादयामास पुत्रं भृगुरनिन्दितम्॥<br><br>2610: च्यवनं दीप्ततपसं धर्मात्मानं यशस्विनम्। यः स रोषाच्च्युतो गर्भान्मातुर्मोक्षाय भारत॥<br><br>2611: आरुषी तु मनोः कन्या तस्य पत्नी मनीषिणः। और्वस्तस्यां समभवदूरुं भित्त्वा महायशाः॥<br><br>2612: महातेजा महावीर्यो बाल एव गुणैर्युतः। ऋचीकस्तस्य पुत्रस्तु जमदग्निस्ततोऽभवत्॥<br><br>2613: जमदग्नेस्तु चत्वार आसन्पुत्रा महात्मनः। रामस्तेषां जघन्योऽभूदजघन्यैर्गुणैर्युतः॥<br><br>2614: सर्वशस्त्रेषु कुशलः क्षत्रियान्तकरो वशी। और्वस्यासीत्पुत्रशतं जमदग्निपुरोगमम्॥<br><br>2615: तेषां पुत्रसहस्राणि बभूवुर्भुवि विस्तरः। द्वौ पुत्रौ ब्रह्मणस्त्वन्यौ ययोस्तिष्ठति लक्षणम्॥<br><br>2616: लोके धाता विधाता च यौ स्थितौ मनुना सह। तयोरेव स्वसा देवी लक्ष्मीः पद्मगृहा शुभा॥<br><br>2617: तस्यास्तु मानसाः पुत्रास्तुरगा व्योमचारिणः। वरुणस्य भार्या या ज्येष्ठा शुक्राद्देवी व्यजायत॥<br><br>2618: तस्याः पुत्रं बलं विद्धि सुरां च सुरनन्दिनीम्। प्रजानामनकामानामन्योन्यपरिभक्षणात्॥<br><br>2619: अधर्मस्तत्र संजातः सर्वभूतविनाशकः। तस्यापि निर्ऋतिर्भार्या नैर्ऋता येन राक्षसा॥<br><br>2620: घोरास्तस्यास्त्रयः पुत्राः पापकर्मरताः सदा। भयो महाभयश्चैव मृत्युर्भूतान्तकस्तथा॥<br><br>2621: न तस्य भार्या पुत्रो वा कश्चिदस्त्यन्तको हि सः। काकी श्येनी तथा भासी धृतराष्ट्रीं तथा शुकीम्॥<br><br>2622: ताम्रा तु सुषुवे देवी पञ्चैता लोकविश्रुताः। उलूकान्सुषुवे काकी श्येनी श्येनान्व्यजायत॥<br><br>2623: भासी भासानजनयद्गृध्रांश्चैव जनाधिप। धृतराष्ट्रीं तु हंसांश्च कलहंसांश्च सर्वशः॥<br><br>2624: चक्रवाकांश्च भद्रा तु जनयामास सैव तु। शुकी च जनयामास शुकानेव यशस्विनी॥<br><br>2625: कल्याणगुणसंपन्ना सर्वलक्षणपूजिता। नव क्रोधवशा नारी: प्रजज्ञे क्रोधसंभवाः॥<br><br>2626: मृगी च मृगमन्दा च हरी भद्रमना अपि। मातङ्गी त्वथ शार्दूली श्वेता सुरभिरेव च॥<br><br>2627: सर्वलक्षणसंपन्ना सुरसा चैव भामिनी। अपत्यं तु मृगाः सर्वे मृग्या नरवरोत्तम॥<br><br>2628: ऋक्षाश्च मृगमन्दायाः सृमराश्च परंतप। ततस्त्वैरावतं नागं जज्ञे भद्रमनाः सुतम्॥<br><br>2629: ऐरावतः सुतस्तस्या देवनागो महागजः। हर्याश्च हरयोऽपत्यं वानराश्च तरस्विनः॥<br><br>2630: गोलांगूलांश्च भद्रं ते हर्याः पुत्रान्प्रचक्षते। प्रजज्ञे त्वथ शार्दूली सिंहान् व्याघ्राननेकशः॥<br><br>2631: द्वीपिनश्च महासत्वान्सर्वानेव न संशयः। मातङ्ग्यपि च मातङ्गानपत्यानि नराधिप॥<br><br>2632: दिशां गजं तु श्वेतारव्यं श्वेताजनयदाशुगम्। तथा दुहितरौ राजन् सुरभिर्वै व्यजायत॥<br><br>2633: रोहिणीं चैव भदंते गन्धर्वी तु यशस्विनीम्। विमलामपि भद्रं ते अनलामपि भारत॥<br><br>2634: रोहिण्यां जज्ञिरे गावः गन्धयां वाजिनः सुताः। सप्त पिण्डफलान्वृक्षाननलापि व्यजायत॥<br><br>2635: अनलायाः शुकी पुत्री कङ्कस्तु सुरसासुतः। अरुणस्य भार्या श्येनी तु वीर्यवन्तौ महाबलौ॥<br><br>2636: संपातिं जनयामास वीर्यवन्तं जटायुषम्। सुरसाजनयन्नागान्कएँः पुत्रांस्तु पन्नगान्॥<br><br>2637: द्वौ पुत्रौ विनतायास्तु विख्यातौ गरुडारुणौ। इत्येषः सर्वभूतानां महतां मनुजाधिप॥<br><br>2638: प्रभवः कीर्तितः सम्यङ्मया मतिमतांवर॥<br><br>2639: यं श्रुत्वा पुरुषः सम्यङ्मुक्तो भवति पाप्मनः। सर्वज्ञतां च लभते गतिमग्र्यं च विन्दति॥<br><br>2640: जनमेजय उवाच देवानां दानवानां च गन्धर्वोरंगरक्षसाम्। सिंहव्याघ्रमृगाणां च पन्नगानां पतत्रिणाम्॥<br><br>2641: सर्वेषां चैव भूतानां संभवं भगवन्नहम्। श्रोतुमिच्छामि तत्त्वेन मानुषेषु महात्मनाम्। जन्म कर्म च भूतानामेतेषामनुपूर्वशः॥<br><br>2642: वैशंपायन उवाच मानुषेषु मनुष्येन्द्र संभूता ये दिवौकसः। प्रथमं दानवांश्चैव तास्ते वक्ष्यामि सर्वशः॥<br><br>2643: विप्रचित्तिरितिख्यातो य आसीद्दानवर्षभः। जरासन्ध इति ख्यातः स आसीन्मनुजर्षभः॥<br><br>2644: दितेः पुत्रस्तु यो राजन्हिरण्यकशिपुः स्मृतः। स जज्ञे मानुषे लोके शिशुपालो नरर्षभः॥<br><br>2645: संह्लाद इति विख्यातः प्रह्लादस्यानुजस्तु यः। स शल्य इति विख्यातो जज्ञे बाह्रीकपुङ्गवः॥<br><br>2646: अनुहादस्तु तेजस्वी योऽभूत्ख्यातो जघन्यजः। धृष्टकेतुरिति ख्यातः स बभूव नरेश्वरः॥<br><br>2647: यस्तु राजञ्च्छिबिर्नाम दैतेयः परिकीर्तितः। द्रुम इत्यभिविख्यातः स आसीद्भुवि पार्थिवः॥<br><br>2648: बाष्कलो नाम यस्तेषामासीदसुरसत्तमः। भगदत्त इति ख्यातः स जज्ञे पुरुषर्षभः॥<br><br>2649: अयःशिरा अश्वशिरा अयःशङ्कश्च वीर्यवान्। तथा गगनमूर्धा च वेगवांश्चात्र पञ्चमः॥<br><br>2650: पञ्चैते जज्ञिरे राजन्वीर्यवन्तो महासुराः। केकयेषु महात्मान: पार्थिवर्षभसत्तमाः॥<br><br>2651: केतुमानिति विख्यातो यस्ततोऽन्यः प्रतापवान्। अमितौजा इति ख्यातः सोग्रकर्मा नराधिपः॥<br><br>2652: स्वर्भानुरिति विख्यातः श्रीमान्यस्तु महासुरः। उग्रसेन इति ख्यात उग्रकर्मा नराधिपः॥<br><br>2653: यस्त्वश्व इति विख्यातःश्रीमानासीन्महासुरः। अशोको नाम राजाभून्महावीर्योऽपराजितः॥<br><br>2654: तस्मादवरजो यस्तु राजन्नश्वपतिः स्मृतः। दैतेयः सोऽभवद्राजा हार्दिक्यो मनुजर्षभः॥<br><br>2655: वृषपर्वेति विख्यातः श्रीमान्यस्तु महासुरः। दीर्घप्रज्ञ इति ख्यातः पृथिव्यां सोऽभवनृपः॥<br><br>2656: अजकस्त्ववरो राजन्य आसीवृषपर्वणः। स शाल्व इति विख्यातः पृथिव्यामभवनृपः॥<br><br>2657: अश्वग्रीव इति ख्यातः सत्त्ववान्यो महासुरः। रोचमान इति ख्यातः पृथिव्यां सोऽभवनृपः॥<br><br>2658: सूक्ष्मस्तु मतिमानराजन्कीर्तिमान्यः प्रकीर्तितः। बृहद्रथ इति ख्यातः क्षितावासीत्स पार्थिवः॥<br><br>2659: तुहुण्ड इति विख्यातो य आसीदसुरोत्तमः। सेनाबिन्दुरिति ख्यातः स बभूव नराधिपः॥<br><br>2660: इषुपान्नाम यस्तेषामसुराणां बलाधिकः। नग्नजिन्नाम राजासीद्भुवि विख्यातविक्रमः॥<br><br>2661: एकचक्र इति ख्यात आसीद्यस्तु महासुरः। प्रतिविन्ध्य इति ख्यातो बभूव प्रथितः क्षितौ॥<br><br>2662: विरूपाक्षस्तु दैतेयश्चित्रयोधी महासुरः। चित्रधर्मेति विख्यातः क्षितावासीत्स पार्थिवः॥<br><br>2663: हरस्त्वरिहरो वीर आसीद्यो दानवोत्तमः। सुबाहुरिति विख्यातः श्रीमानासीत्स पार्थिवः॥<br><br>2664: अहरस्तु महातेजाः शत्रुपक्षक्षयंकरः। बाह्रीको नाम राजा स बभूव प्रथितः क्षितौ॥<br><br>2665: निचन्द्रश्चन्द्रवक्रस्तु य आसीदसुरोत्तमः। मुञ्जकेश इति ख्यातः श्रीमानासीत्स पार्थिवः॥<br><br>2666: निकुम्भस्त्वजिताः संख्ये महामतिरजायत। भूमौ भूमिपतिः श्रेष्ठो देवाधिप इति स्मृतः॥<br><br>2667: शरभो नाम यस्तेषां दैतेयानां महासुरः। पौरवो नाम राजर्षिः स बभूव नरोत्तमः॥<br><br>2668: कुपटस्तु महावीर्यः श्रीमान्राजन्महासुरः। सुपार्श्व इति विख्यातः क्षितौ जज्ञे महीपतिः॥<br><br>2669: क्रथस्तु राजनराजर्षिः क्षितौ जज्ञे महासुरः। पार्वतेय इति ख्यातः काञ्चनाचलसन्निभः॥<br><br>2670: द्वितीयः शलभस्तेषामसुराणां बभूव ह। प्रह्लादो नाम वाह्लीकः स बभूव नराधिपः॥<br><br>2671: चन्द्रस्तु दितिजश्रेष्ठो लोके ताराधिपोपमः। चन्द्रवर्मेति विख्यातः काम्बोजानां नराधिपः॥<br><br>2672: अर्क इत्यभिविख्यातो यस्तु दानवपुङ्गवः। ऋषिको नाम राजर्षिर्बभूव नृपसत्तमः॥<br><br>2673: मृतपा इति विख्यातो स आसीदसुरोत्तमः। पश्चिमानूपकं विद्वि तं नृपं नृपसत्तम॥<br><br>2674: गविष्ठस्तु महातेजा यः प्रख्यातो महासुरः। दुमसेन इति ख्यातः पृथिव्यां सोऽभवन्नृपः॥<br><br>2675: मयूर इति विख्यातः श्रीमान्यस्तु महासुरः। स विश्व इति विख्यातो बभूव पृथिवीपतिः॥<br><br>2676: सुपर्ण इति विख्यातस्तस्मादवरजस्तु यः। कालकीर्तिरिति ख्यातः पृथिव्यां सोऽभवनृपः॥<br><br>2677: चन्द्रहन्तेति यस्तेषां कीर्तितः प्रवरोऽसुरः। शुनको नाम राजर्षिः स बभूव नराधिपः॥<br><br>2678: विनाशनस्तु चन्द्रस्य य आख्यातो महासुरः। जानकिर्नाम विख्यातः सोऽभवन्मनुजाधिपः॥<br><br>2679: दीर्घजिह्वस्तुकौरव्य य उक्तो दानवर्षभः। काशिराजः स विख्यातः पृथिव्यां पृथिवीपते॥<br><br>2680: ग्रहं तु सुषुवे यं तु सिंहिकार्केन्दुमर्दनम्। स क्राथ इति विख्यातो बभूव मनुजाधिपः॥<br><br>2681: दनायुधस्तु पुत्राणां चतुर्णां प्रवरोऽसुरः। विक्षरो नाम तेजस्वी वसुमित्रो नृपः स्मृतः॥<br><br>2682: द्वितीयो विक्षरावस्तु नराधिप महासुरः। पाण्ड्यराष्ट्रधिप इति विख्यातः सोऽभवन्नृपः॥<br><br>2683: बली वीर इति ख्यातो यस्त्वासीदसुरोत्तमः। पौण्ड्रमात्स्यक इत्येवं बभूव स नराधिपः॥<br><br>2684: वृत्र इत्यभिविख्यातो यस्तु राजन्महासुरः। मणिमानाम राजर्षिः स बभूव नराधिपः॥<br><br>2685: क्रोधहन्तेति यस्तस्य बभूवावरजोऽसुरः। दण्ड इत्यभिविख्यातः स आसीनृपतिः क्षितौ॥<br><br>2686: क्रोधवर्धन इत्येवं यस्त्वन्यः परिकीर्तितः। दण्डधार इति ख्यातः सोभऽवन्मनुजर्षभः॥<br><br>2687: कालेयानां तु ये पुत्रास्तेषामष्टौ नराधिपाः। जज्ञिरे राजशार्दूल शार्दूलसमविक्रमाः॥<br><br>2688: मगधेषु जयत्सेनस्तेषामासीत्स पार्थिवः। अष्टानां प्रवरस्तेषां कालेयानां महासुरः॥<br><br>2689: द्वितीयस्तु ततस्तेषां श्रीमान्हरिहयोपमः। अपराजित इत्येवं स बभूव नराधिपः॥<br><br>2690: तृतीयस्तु महातेजा महामायो महासुरः। निषादाधिपतिर्जज्ञे भुवि भीमपराक्रमः॥<br><br>2691: तेषामन्यतमो यस्तु चतुर्थः परिकीर्तितः। श्रेणिमानिति विख्यातः क्षितौ राजर्षिसत्तमः॥<br><br>2692: पञ्चमस्त्वभवत्तेषां प्रवरो यो महासुरः। महौजा इति विख्यातो बभूवेह परंतपः॥<br><br>2693: षष्ठस्तु मतिमान्यो वै तेषामासीन्महासुरः। अभीरुरिति विख्यातः क्षितौ राजर्षिसत्तमः॥<br><br>2694: समुद्रसेनस्तु नृपस्तेषामेवाभवद्गणात्। विश्रुतः सागरान्तायां क्षितौ धर्मार्थतत्त्ववित्॥<br><br>2695: बृहन्नामाष्टमस्तेषां कालेयानां नराधिप बभूव राजा धर्मात्मा सर्वभूतहिते रतः॥<br><br>2696: कुक्षिस्तु राजन्विख्यातो दानवानां महाबलः। पार्वतीय इति ख्यातः काञ्चनाचलसंनिभः॥<br><br>2697: क्रथनश्च महावीर्यः श्रीमानराजा महासुरः। सूर्याक्ष इति विख्यातः क्षितौ जज्ञे महीपतिः॥<br><br>2698: असुराणां तु यः सूर्यः श्रीमांश्चैव महासुरः। दरदो नाम बाल्हीको वरः सर्वमहीक्षिताम्॥<br><br>2699: गण: क्रोधवशो नाम यस्ते राजप्रकीर्तितः। तत: संजज्ञिरे वीराः क्षिताविह नराधिपाः॥<br><br>2700: मद्रकः कर्णवेष्टश्च सिद्धार्थः कीटकस्तथा। सुवीरश्च सुबाहुश्च महावीरोऽथ बाह्निकः॥<br><br>2701: क्रथो विचित्रः सुरथः श्रीमान्नीलश्च भूमिपः। चीरवासाश्च कौरव्य भूमिपाश्चैव नामतः॥<br><br>2702: दन्तवक्त्रश्च नामासीर्जयश्चैव दानवः। रुक्मी च नृपशार्दूलो राजा च जनमेजयः॥<br><br>2703: आषाढो वायुवेगश्च भूरितेजास्तथैव च। एकलव्य सुमित्रश्च वाटधानोऽथ गोमुखः॥<br><br>2704: कारूषकाश्च राजानः क्षेमधूर्तिस्तथैव च। श्रुतायुरुद्वहश्चैव बृहत्सेनस्तथैव च॥<br><br>2705: क्षेमोग्रतीर्थः कुहरः कलिङ्गेषु नराधिपः। मतिमांश्च मनुष्येन्द्र ईश्वरश्चेति विश्रुतः॥<br><br>2706: गणात्क्रोधवशादेष राजपूगोऽभवक्षितौ। जातः पुरा महाभागो महाकीर्तिर्महाबलः॥<br><br>2707: कालनेमिरिति ख्यातो दानवानां महाबलः। स कंस इति विख्यात उग्रसेनसुतो बली॥<br><br>2708: यस्त्वासीद्देवको नाम देवराजसमद्युतिः। स गन्धर्वपतिर्मुख्यः क्षितौ जज्ञे नराधिपः॥<br><br>2709: बृहस्पतेवृहत्कीर्तेर्देवर्षेर्विद्धि भारत। अंशाद्रोणं समुत्पन्नं भारद्वाजमयोनिजम्॥<br><br>2710: धन्विनां नृपशार्दूल यः सर्वास्त्रवित्तमः। महाकीर्तिर्महातेजा: स जज्ञे मनुजेश्वर॥<br><br>2711: धनुर्वेदे च वेदे च यं तं वेदविदो विदुः। वरिष्ठं चित्रकर्माणं द्रोणं स्वकुलवर्धनम्॥<br><br>2712: महादेवान्तकाभ्यां च कामात्क्रोधाच्च भारत। एकत्वमुपपन्नानां जज्ञे शूरः परंतपः॥<br><br>2713: अश्वत्थामा महावीर्यः शत्रुपक्षभयावहः। वीरः कमलपत्राक्षः क्षितावासीन्नराधिप॥<br><br>2714: जज्ञिरे वसवस्त्वष्टौ गङ्गायां शान्तनोः सुताः। वसिष्ठस्य च शापेन नियोगाद्वासवस्य च॥<br><br>2715: तेषामवरजो भीष्मः कुरूणामभयंकरः। मतिमान्वेदविद्वाग्मी शत्रुपक्षक्षयंकरः॥<br><br>2716: जामदग्न्येन रामेण सर्वास्त्रविदुषां वरः। योऽयुध्यत महातेजा भार्गवेण महात्मना॥<br><br>2717: यस्तु राजन्कृपो नाम ब्रह्मर्षिरभवक्षितौ। रुद्राणां तु गणाद्विद्धि संभूतमतिपौरुषम्॥<br><br>2718: शकुनि म यस्त्वासीद्राजा लोके महारथः। द्वापरं विद्धि तं राजन्संभूतमरिमर्दनम्॥<br><br>2719: सात्यकिः सत्यसन्धश्च योऽसौ वृष्णिकुलोद्वहः। पक्षात्स जज्ञे मरुतां देवानामरिमर्दनः॥<br><br>2720: दुपदश्चैव राजर्षिस्तत एवाभवद्गणात्। मानुषे नृपलोकेऽस्मिन्सर्वशस्त्रभृतां वरः॥<br><br>2721: ततश्च कृतवर्माणं विद्धि राजञ्जनाधिपम्। तमप्रतिमकर्माणं क्षत्रियर्षभसत्तमम्॥<br><br>2722: मरुतां तु गणाद्विद्धि संजातमरिमर्दनम्। विराटं नाम राजानं परराष्ट्रप्रतापनम्॥<br><br>2723: अरिष्टायास्तु यः पुत्रो हंस इत्यभिविश्रुतः। स गन्धर्वपतिर्जज्ञे कुरुवंशविवर्धनः॥<br><br>2724: धृतराष्ट्र इति ख्यातः कृष्णद्वैपायनात्मजः। दीर्घबाहुर्महातेजाः प्रज्ञाचक्षुर्नराधिपः॥<br><br>2725: मातुर्दोषादृषेः कोपादन्ध एव व्यजायत। तस्यैवावरजो भ्राता महासत्त्वो महाबलः॥<br><br>2726: स पाण्डुरिति विख्यातः सत्यधर्मरतः शुचि। अत्रेस्तु सुमहाभागं पुत्रं पुत्रवतः वरम्। विदुरं विद्धि तं लोके जातं बुद्धिमतां वरम्॥<br><br>2727: कलेरंशस्तु संजज्ञे भुवि दुर्योधनो नृपः। दुर्बुद्धिर्दुर्मतिश्चैव कुरूणामयशस्करः॥<br><br>2728: जगतो यस्तु सर्वस्य विद्विष्ट कलिपूरुषः। यः सर्वां घातयामास पृथिवीं पृथिवीपते॥<br><br>2729: उद्दीपितं येन वैरं भूतान्तकरणं महत्। पौलस्त्या भ्रातरश्चास्य जज्ञिरे मनुजेष्विह॥<br><br>2730: शतं दुःशासनादीनां सर्वेषां क्रूरकर्मणाम्। दुर्मुखो दुःसहश्चैव ये चान्येनानुकीर्तिताः॥<br><br>2731: दुर्योधनसहायास्ते पौलस्त्या भरतर्षभ। वैश्यापुत्रो युयुत्सुश्च धार्तराष्ट्रः शताधिकः॥<br><br>2732: जनमेजय उवाच ज्येष्ठानुज्येष्ठा तामेषां नामधेयानि वा विभो। धृतराष्ट्रस्य पुत्राणामानुपूर्वेण कीर्तय॥<br><br>2733: वैशंपायन उवाच दुर्योधनो युयुत्सुश्च राजन्दुश्शासनस्तथा। दुःसहो दुःशलश्चैव दुर्मुखश्च तथापरः॥<br><br>2734: विविंशतिर्विकर्णश्च जलसन्धः सुलोचनः। विन्दानुविन्दौ दुर्घर्ष: सुबाहुर्दुष्प्रधर्षणः॥<br><br>2735: दुर्मर्षणो दुर्मुखश्च दुष्कर्णः कर्ण एव च। चित्रोपचित्रौ चित्राक्षश्चारुचित्राङ्गदश्च ह॥<br><br>2736: दुर्मदो दुष्प्रहर्षश्च विवित्सुर्विकटः समः। ऊर्णनाभः पद्मनाभस्तथा नन्दोपनन्दकौ॥<br><br>2737: सेनापतिः सुषेणश्च कुण्डोदरमहोदरौ। चित्रबाहुश्चित्रवर्मा सुवर्मा दुर्विरोचनः॥<br><br>2738: अयोबाहुर्महाबाहुश्चित्रचापसुकुण्डलौ। भीमवेगो भीमबलो बलाकी भीमविक्रमः॥<br><br>2739: उग्रायुधो भीमशरः कनकायुदृढायुधः। दृढवर्मा दृढक्षत्रः सोमकीर्तिरनूदरः :॥<br><br>2740: जरासन्धो दृढसन्धः सत्यसन्धः सहस्रवाक्। उग्रश्रवा उग्रसेनः क्षेममूर्तिस्तथैव च॥<br><br>2741: अपराजितः पण्डितको विशालाक्षो दुराधनः॥<br><br>2742: दृढहस्तः सुहस्तश्च वातवेगसुवर्चसौ। आदित्यकेतुर्बह्वाशी नागदत्तानुयायिनौ॥<br><br>2743: कवची निषङ्गी दण्डो दण्डधारो धनुर्ग्रहः। उग्रो भीमरथो वीरो वीरबाहुरलोलुपः॥<br><br>2744: अभयो रौद्रकर्मा च तथा दृढरथश्च यः। अनाधृष्यः कुण्डभेदी विरावी दीर्घलोचनः॥<br><br>2745: दीर्घबाहुर्महाबाहुयूंढोरुः कनकाङ्गदः। कुण्डजश्चित्रकश्चैव दुःशला च शताधिका॥<br><br>2746: वैश्यापुत्रो युयुत्सुश्च धार्तराष्ट्रः शताधिकः। एतदेकशतं राजन्कन्या चैका प्रकीर्तिता। । नामधेयानुपूर्व्या च ज्येष्ठानुज्येष्ठतां विदुः॥<br><br>2747: सर्वे त्वतिरथाः शूराः सर्वे युद्धविशारदाः। सर्वे वेदविदश्चैव राजञ्च्छास्त्रे च पारगा॥<br><br>2748: सर्वे संग्रामविद्यासु विद्याभिजनशोभिनः। सर्वेषामनुरूपाश्च कृता दारा महीपते॥<br><br>2749: दुःशलां समये राजन्सिन्धुराजाय कौरवः। जयद्रथाय प्रददौ सौबलानुमते तदा॥<br><br>2750: धर्मस्यांशं तु राजानं विद्धि राजन्युधिष्ठिरम्। भीमसेनं तु वातस्य देवराजस्य चार्जुनम्॥<br><br>2751: अश्विनोस्तु तथैवांशौ रूपेणाप्रतिमौ भुवि। नकुलः सहदेवश्च सर्वभूतमनोहरौ॥<br><br>2752: यस्तु वर्चा इति ख्यातः सोमपुत्रः प्रतापवान्। सोऽभिमन्युर्वृहत्कीर्तिरर्जुनस्य सुतोऽभवत्॥<br><br>2753: यस्यावतरणे राजन्सुरान्सोमोऽब्रवीदिदम्। नाहं दद्यां प्रियं पुत्रं मम प्राणैर्गरीयसम्॥<br><br>2754: समयः क्रियतामेष न शक्यमतिवर्तितम्। सुरकार्यं हि नः कार्यमसुराणां क्षितौ वधः॥<br><br>2755: तत्र यास्यत्ययं वर्चा न च स्थास्यति वै चिरम्। ऐन्द्रिनरस्तु भविता यस्य नारायणः सखा॥<br><br>2756: सोऽर्जुनोत्यभिविख्यातः पाण्डोः पुत्रः प्रतापवान्। तस्यायं भविता पुत्रो बालो भुवि महारथः॥<br><br>2757: ततः षोडशवर्षाणि स्थास्यत्यमरसत्तमाः। अस्य षोडशवर्षस्य स संग्रामो भविष्यति॥<br><br>2758: यत्रांशा वः करिष्यन्ति कर्मवीरनिषूदनम्। नरनारायणाभ्यां तु स संग्रामो विना कृतः॥<br><br>2759: चक्रव्यूह समास्थाय योधयिष्यन्ति वः सुराः। विमुखञ्च्छात्रवान्सर्वान्कारयिष्यति मे सुतः॥<br><br>2760: बालः प्रविश्य च व्यूहमभेद्यं विचरिष्यति। महारथानां वीराणां कदनं च करिष्यति॥<br><br>2761: सर्वेषामेव शत्रूणां चतुर्थांशं नयिष्यति। दिनार्धेन महाबाहुः प्रेतराजपुरं प्रति॥<br><br>2762: ततो महारथैर्वीरैः समेत्य बहुशो रणे। दिनक्षये महाबाहुर्मया भूयः समेष्यति॥<br><br>2763: एकं वंशकरं पुत्रं वीरं वै जनयिष्यति। प्रनष्टं भारतं वंशं स भूयो धारयिष्यति॥<br><br>2764: एतत्सोमवचः श्रुत्वा तथास्विति दिवौकसः। प्रत्यूचुः सहिताः सर्वे ताराधिपमपूजयन्॥<br><br>2765: एवं ते कथितं राजंस्तव जन्म पितुः पितुः। अग्नेर्भागं तु विद्धि त्वं धृष्टद्युम्नं महारथम्॥<br><br>2766: शिखण्डिनमथोराजस्त्रीपूर्वं विद्धि राक्षसम्। द्रौपदेयाश्च ये पञ्च बभूवुर्भरतर्षभ। १२७॥<br><br>2767: विश्वान्देवगणान्विद्धि संजातान्भरतर्षभ। प्रतिविध्यः सुतमोसः श्रुतकीर्तिस्तथापरः॥<br><br>2768: नाकुलिस्तु शतानीकः श्रुतसेनश्च वीर्यवान्। शूरो नाम यदुश्रेष्ठो वसुदेवपिताभवत्॥<br><br>2769: तस्य कन्या पृथा नाम रूपेणासदृशी भुवि। पितुः स्वस्त्रीयपुत्राय सोऽनपत्याय वीर्यवान्॥<br><br>2770: अग्रमग्रे प्रतिज्ञाय स्वस्यापत्यस्य वै तदा। अग्रजातेति तां कन्यां शूरोऽनुग्रहकांक्षया॥<br><br>2771: अददत्कुन्तिभोजाय स तां दुहितरं तदा। सा नियुक्ता पितुर्गेहे ब्राह्मणातिथिपूजने॥<br><br>2772: उग्रं पर्यचरद्घोरं ब्राह्मणं संशितव्रतम्। निगूढनिश्चयं धर्मे यं तं दूर्वाससं विदुः॥<br><br>2773: तमुग्रं शंसितात्मानं सर्वयत्तैरतोषयत्। तुष्टोऽभिचारसंयुक्तमाचचक्षे यथाविधि॥<br><br>2774: उवाच चैनां भगवान्प्रीतोऽस्मि सुभगे तव। यं यं देवं त्वमेतेन मन्त्रेणावाहयिष्यसि॥<br><br>2775: तस्य तस्य प्रसादात्त्वं देवि पुत्राञ्जनिष्यसि। एवमुक्ता च सा बाला तदा कौतूहलान्विता॥<br><br>2776: कन्या सती देवमर्कमाजुहाव यशस्विनी। प्रकाशकर्ता भगवांस्तस्यां गर्भं दधौ तदा॥<br><br>2777: अजीजनत्सुतं चास्यां सर्वशस्त्रभृतां वरम्। सकुण्डलं सकवचं देवगर्भश्रियान्वितम्॥<br><br>2778: दिवाकरसमं दीप्त्या चारुसर्वाङ्गभूषितम्। निगूहमाना जातं वै बन्धुपक्षभयात्तदा॥<br><br>2779: उत्ससर्ज जले कुन्ती तं कुमारं यशस्विनम्। तमुत्सृष्टं जले गर्भं राधाभर्ता महायशाः॥<br><br>2780: राधायाः कल्पयामास पुत्रं सोऽधिरथस्तदा। चक्रतुर्नामधेयं च तस्य बालस्य तावुभौ॥<br><br>2781: दम्पतीव सुषेणेति दिक्षु सर्वासु विश्रुतम्। संवर्धमानो बलवान्सर्वास्त्रेषूत्तमोऽभवत्॥<br><br>2782: वेदाङ्गानि च सर्वाणि जजाप जयतां वरः। यस्मिन्काले जपन्नास्ते धीमान्सत्यपराक्रमः॥<br><br>2783: नादेयं ब्राह्मणेष्वासीत्तस्मिन्काले महात्मनः। तमिन्द्रो ब्राह्मणो भूत्वा पुत्रार्थे भूतभावनः॥<br><br>2784: ययाचे कुण्डले वीरं कवचं च सहाङ्गजम्। उत्कृत्य कर्णो ह्यददत्कवचं कुण्डले तथा॥<br><br>2785: शक्तिं शक्रो ददौ तस्मै विस्मितश्चेदमब्रवीत्। देवासुरमनुष्याणां गन्धर्वोरगरक्षसाम्॥<br><br>2786: यस्मिन्क्षेप्स्यसि दुर्धर्षं स एको न भविष्यति। पुरा नाम च तस्यासीद्वसुषेण इति क्षितौ॥<br><br>2787: ततो वैकर्तनः कर्णः कर्मणा तेन सोऽभवत्। आमुक्तकवचो वीरो यस्तु जज्ञे महायशाः॥<br><br>2788: स कर्ण इति विख्यातः पृथायाः प्रथमः सुतः। स तु सूतकुले वीरो ववृधे राजसत्तम॥<br><br>2789: दुर्योधनस्य सचिवं मित्रं शत्रुविनाशनम्। दिवाकरस्य तं विद्धि राजन्नशमनुत्तमम्॥<br><br>2790: यस्तु नारायणो नाम देवदेवः सनातनः। तस्यांशो मानुष्वेसीद् वासुदेवः प्रतापवान्॥<br><br>2791: शेषस्यांशश्च नागस्य बलदेवो महाबलः। सनत्कुमारं प्रद्युम्नं विद्धि राजन् महौजसम्॥<br><br>2792: एवमन्ये मनुष्येन्द्रा बहवोंऽशा दिवौकसाम्। जज्ञिरे वसुदेवस्य कुले कुलविवर्धनाः॥<br><br>2793: गणस्त्वप्सरसां यो वै मया राजन् प्रकीर्तितः। तस्य भागः क्षितौ जज्ञे नियोगाद् वासवस्य ह॥<br><br>2794: तानि षोडश देवीनां सहस्राणि नराधिप। बभूवुर्मानुषे लोके वासुदेवपरिग्रहः॥<br><br>2795: श्रियस्तु भाग: संजज्ञे रत्यर्थं पृथिवीतले। भीष्मकस्य कुले साध्वी रुक्मिणी नाम नामतः॥<br><br>2796: १५६। द्रौपदी त्वथ संजज्ञे शचीभागादनिन्दिता। द्रुपदस्य कुले कन्या वेदिमध्यादनिन्दिता॥<br><br>2797: नातिइस्वा न महती नीलोत्पलसुगन्धिनी। पद्मायताक्षी सुश्रोणी स्वसिताञ्चितमूर्धजा॥<br><br>2798: सर्वलक्षणसम्पूर्णा वैदूर्यमणिसन्निभा। पञ्चानां पुरुषेन्द्राणां चित्तप्रमथनी रहः॥<br><br>2799: सिद्धिधृतिश्च ये देव्यौ पञ्चानां मातरौ तु ते। कुन्ती माद्री च जज्ञाते मतिस्तु सुबलात्मजा॥<br><br>2800: इति देवासुराणां ते गन्धर्वाप्सरसां तथा। अंशावतरणं राजन् राक्षसानां च कीर्तितम्॥<br><br>2801: ये पृथिव्यां समुद्धृता राजानो युद्धदुर्मदाः। महात्मानो यदूनां च ये जाता विपुले कुले॥<br><br>2802: ब्राह्मणाः क्षत्रिया वैश्या मया ते परिकीर्तिताः। धन्यं यशस्यं पुत्रीयमायुष्यं विजयावहम्। इदमंशावतरणं श्रोतव्यमनसूयता॥<br><br>2803: अंशावतरणं श्रुत्वा देवगन्धर्वरक्षसाम्। प्रभवाप्ययवित् प्राज्ञो न कृच्छ्रेष्ववसीदति॥<br><br>2804: जनमेजय उवाच त्वत्तः श्रुतमिदं ब्रह्मन् देवदानवरक्षसाम्। अंशावतरणं सम्यग् गन्धर्वाप्सरसां तथा॥<br><br>2805: इमं तु भूय इच्छामि कुरूणां वंशमादितः। कथ्यमानं त्वया विप्र विप्रर्षिगणसंनिधौ॥<br><br>2806: वैशम्पायन उवाच पौरवाणां वंशकरो दुष्यन्तो नाम वीर्यवान्। पृथिव्याश्चतुरन्ताया गोप्ता भरतसत्तम। ॥<br><br>2807: चतुर्भागं भुवः कृत्स्नं यो भुङ्क्ते मनुजेश्वरः। समुद्रावरणांश्चापि देशान् स समितिंजयः॥<br><br>2808: आम्लेच्छावधिकान् सर्वान् सभुङ्क्ते रिपुमर्दनः। रत्नाकरसमुद्रान्तांश्चातुर्वर्ण्यजनावृतान्॥<br><br>2809: न वर्णसंकरकरो न कृप्याकरकृजनः। न पापकृत् कश्चिदासीत् तस्मिन् राजनि शासति॥<br><br>2810: धर्मे रतिं सेवमाना धर्मार्थावभिपेदिरे। तदा नरा नरव्याघ्र तस्मिञ्जनपदेश्वरे॥<br><br>2811: नासीचौरभयं तात न क्षुधाभयमण्वपि। नासीद् व्याधिभयं चापि तस्मिञ्जनपदेश्वरे॥<br><br>2812: स्वधर्मे रेमिरे वर्णा दैवे कर्मणि नि:स्पृहाः। तमाश्रित्य महीपालमासंश्चैवाकुतो भयाः॥<br><br>2813: कालवर्षी च पर्जन्यः सस्यानि रसवन्ति च। सर्वरत्नसमृद्धा च मही पशुमती तथा॥<br><br>2814: स्वकर्मनिरता विप्रा नानृतं तेषु विद्यते। स चाद्भुतमहावीर्यो वज्रसंहननो युवा॥<br><br>2815: उद्यम्य मन्दरं दोभ्यॊ वहेत् सवनकाननम्। चतुष्पथगदायुद्धे सर्वप्रहरणेषु च॥<br><br>2816: नागपृष्ठेऽश्वपृष्ठे च बभूव परिनिष्ठितः। बले विष्णुसमश्चासीत् तेजसा भास्करोपमः॥<br><br>2817: अक्षोभ्यत्वेऽर्णवसमः सहिष्णुत्वे धरासमः! सम्मतः स महीपाल: प्रसन्नपुरराष्ट्रवान्॥<br><br>2818: भूयो धर्मपरैर्भावैर्मुदितं जनमादिशत्॥<br><br>2819: जनमेजय उवाच सम्भवं भरतस्याहं चरितं च महामतेः। शकुन्तलायाश्चोत्पत्तिं श्रोतुमिच्छामि तत्त्वतः॥<br><br>2820: दुष्यन्तेन च वीरेण यथा प्राप्ता शकुन्तला। तं वै पुरुषसिंहस्य भगवन् विस्तरं त्वहम्॥<br><br>2821: श्रोतुमिच्छामि तत्त्वज्ञ सर्वं मतिमतां वर। वैशम्पायन उवाच स कदाचिन्महाबाहुः प्रभूतबलवाहनः॥<br><br>2822: वनं जगाम गहनं हयनागशतैर्वृतः। बलेन चतुरङ्गेण वृतः परमवल्गुना॥<br><br>2823: खड्गशक्तिधरैवीरैर्गदामुसलपाणिभिः। प्रासतोमरहस्तैश्च ययौ योधशतैर्वृतः॥<br><br>2824: सिंहनादैश्च योधानां शङ्खदुन्दुभिनिःस्वनैः। स्थनेमिस्वनैश्चैव सनागवरबंहितैः॥<br><br>2825: नानायुधधरैश्चापि नानावेषधरैस्तथा। हेषितस्वनमित्रैश्च क्ष्वेडितास्फोटितस्वनैः॥<br><br>2826: आसीत् किलकिलाशब्दस्तस्मिन् गच्छति पार्थिवे। प्रासादवरशृङ्गस्थाः परया नृपशोभया॥<br><br>2827: ददृशुस्तं स्त्रियस्तत्र शूरमात्मयशस्करम्। शक्रोपमममित्रघ्नं परवारणवारणम्॥<br><br>2828: पश्यन्तः स्त्रीगणास्तत्र वज्रपाणिं स्म मेनिरे। अयं स पुरुषव्याघ्रो रणे वसुपराक्रमः॥<br><br>2829: यस्य बाहुबलं प्राप्य न भवन्त्यसुहृद्गणाः। इति वाचो ब्रुवन्त्यस्ताः स्त्रियः प्रेम्णा नराधिपम्॥<br><br>2830: तुष्टुवुः पुष्पवृष्टीश्च ससृजुस्तस्य मूर्धनि। तत्र तत्र च विप्रेन्द्रैः स्तूयमानः समन्ततः॥<br><br>2831: निर्ययौ परमप्रीत्या वनं मृगजिघांसया। तं देवराजप्रतिमं मत्तवारणधूर्गतम्॥<br><br>2832: द्विजक्षत्रियविट्शूद्रा निर्यान्तमनुजग्मिरे। ददृशुर्वर्धमानास्ते आशीर्भिश्च जयेन च॥<br><br>2833: सुदूरमनुजग्मुस्तं पौरजानपदास्तथा। न्यवर्तन्त ततः पश्चादनुज्ञाता नृपेण ह॥<br><br>2834: सुपर्णप्रतिमेनाथ रथेन वसुधाधिपः। महीमापूरयामास घोषेण त्रिदिवं तथा॥<br><br>2835: स गच्छन् ददृशे धीमान् नन्दनप्रतिमं वनम्। बिल्वार्कखदिराकीर्णं कपित्यधवसंकुलम्॥<br><br>2836: विषमं पर्वतस्रस्तैरश्मभिश्च समावृतम्। निर्जलं निर्मनुष्यं च बहुयोजनमायतम्॥<br><br>2837: मृगसिंहैर्वृतं घोरैरन्यैश्चापि वनेचरैः। तद् वनं मनुजव्याघ्रः सभृत्यबलवाहनः॥<br><br>2838: लोडयामास दुष्यन्तः सूदयन् विविधान् मृगान्। बाणगोचरसम्प्राप्तांस्तत्र व्याघ्रगणान् बहून्॥<br><br>2839: पातयामास दुष्यन्तो निर्बिभेद च सायकैः। दूरस्थान् सायकैः कांश्चिदभिनत् स नराधिपः॥<br><br>2840: अभ्याशमागतांश्चान्यान् खङ्गेन निकृन्तत। कांश्चिदेगान् समाजघ्ने शक्त्या शक्तिमतां वरः॥<br><br>2841: गदामण्डलतत्त्वज्ञश्चचारामितविक्रमः। तोमरैरसिभिश्चापि गदामुसलकम्पनैः॥<br><br>2842: चचार स विनिघ्नन् वै स्वैरचारान् वनद्विपान्। राज्ञा चाद्भुतवीर्येण योधैश्च समरप्रियैः॥<br><br>2843: लोड्यमानं महारण्यं तत्यजुः स्म मृगाधिपाः। तत्र विद्रुतयूथानि हतयूथपतीनि च॥<br><br>2844: मृगयूथान्यथौत्सुक्याच्छब्दं चक्रुस्ततस्ततः। शुष्काश्चापि नदीर्गत्वा जलनैराश्यकर्शिताः॥<br><br>2845: व्यायामकान्तहृदया: पतन्ति स्म विचेतसः। क्षुत्पिपासापरीताश्च श्रान्ताश्च पतिता भुवि॥<br><br>2846: केचित् तत्र नरव्याग़रभक्ष्यन्त बुभुक्षितैः। केचिदग्निमथोत्पाद्य संसाध्य च वनेचराः॥<br><br>2847: भक्षयन्ति स्म मांसानि प्रकुट्य विधिवत् तदा। तत्र केचिद् गजा मत्ता बलिनः शस्त्रविक्षताः॥<br><br>2848: संकोच्याग्रकरान् भीताः प्रद्रवन्ति स्म वेगिताः। शकृन्मूत्रं सृजन्तश्च क्षरन्तः शोणितं बहु॥<br><br>2849: वन्या गजवरास्तत्र ममृदुर्मनुजान् बहून्। तद् वनं बलमेघेन शरधारेण संवृतम्। व्यरोचत मृगाकीर्णं राज्ञा हतमृगाधिपम्॥<br><br>2850: वैशम्पायन उवाच ततो मृगसहस्राणि हत्वा सबलवाहनः। राजा मृगप्रसङ्गेन वनमन्यद् विवेश ह॥<br><br>2851: एक एवोत्तमबलः क्षुत्पिपासाश्रमान्वितः। स वनस्यान्तमासाद्य महच्छून्यं समासदत्॥<br><br>2852: तचाप्यतीत्य नृपतिरुत्तमाश्रमसंयुतम्। मनःप्रह्लादजननं दृष्टिकान्तमतीव च॥<br><br>2853: शीतमारुतसंयुक्तं जगामान्यन्महद् वनम्। पुष्पितैः पादपैः कीर्णमतीव सुखशाद्वलम्॥<br><br>2854: विपुलं मधुरारावैर्नादितं विहगैस्तथा। पुंस्कोकिलनिनादैश्च झिल्लीकगणनादितम्॥<br><br>2855: प्रवृद्धविटपैर्वृक्षः सुखच्छायैः समावृतम्। षट्पदाघूर्णिततलं लक्ष्म्या परमया युतम्॥<br><br>2856: नापुष्पः पादपः कश्चिन्नाफलो नापि कण्टकी। षट्पदैर्नाप्यपाकीर्णस्तस्मिन् वै काननेऽभवत्। ॥<br><br>2857: विहगैर्नादितं पुष्पैरलंकृतमतीव च। सर्वर्तुकुसुमैर्वृक्षैः सुखच्छायैः समावृतम्॥<br><br>2858: मनोरमं महेष्वासो विवेश वनमुत्तमम्। मारुताकलितास्तत्र द्रुमाः कुसुमशाखिनः॥<br><br>2859: पुष्पवृष्टिं विचित्रां तु व्यसृजंस्ते पुनः पुनः। दिवःस्पृशोऽथ संघुष्टाः पक्षिभिर्मधुरस्वनैः॥<br><br>2860: विरेजुः पादपास्तत्र विचित्रकुसुमाम्बराः। तेषां तत्र प्रवालेषु पुष्पभारावनामिषु॥<br><br>2861: रुवन्ति रावान् मधुरान् षट्पदा मधुलिप्सवः। तत्र प्रदेशांश्च बहून् कुसुमोत्करमण्डितान्॥<br><br>2862: लतागृहपरिक्षिप्तान् मनसः प्रीतिवर्धनान्। सम्पश्यन् सुमहातेजा बभूव मुदितस्तदा॥<br><br>2863: परस्पराश्लिष्टशाखैः पादपैः कुसुमान्वितैः। अशोभत वनं तत् तु महेन्द्रध्वजसंनिभैः॥<br><br>2864: सिद्धचारणसंधैश्च गन्धर्वाप्सरसां गणैः। सेवितं वनमत्यर्थं मत्तवानरकिन्नरम्॥<br><br>2865: सुखः शीतः सुगन्धी च पुष्परेणुवहोऽनिलः। परिक्रामन् वने वृक्षानुपैतीव रिरंसया॥<br><br>2866: एवंगुणसमायुक्तं ददर्श स वनं नृपः। नदीकच्छोद्भवं कान्तमुच्छ्रितध्वजसंनिभम्॥<br><br>2867: प्रेक्षमाणो वनं तत् तु सुप्रहृष्टविहङ्गमम्। आश्रमप्रवरं रम्यं ददर्श च मनोरमम्॥<br><br>2868: नानावृक्षसमाकीर्णं सम्प्रज्वलितपावकम्। तं तदाप्रतिमं श्रीमानाश्रमं प्रत्यपूजयत्॥<br><br>2869: यतिभिर्वालखिल्यैश्च वृतं मुनिगान्वितम्। अग्न्यगारैश्च बहुभिः पुष्पसंस्तरसंस्तृतम्॥<br><br>2870: महाकच्छैङ्घहद्भिश्च विभ्राजितमतीव च। मालिनीमभितोराजन् नदी पुण्यां सुखोदकाम्॥<br><br>2871: नैकपक्षिगणाकीर्णां तपोवनमनोरमाम्। तत्र व्यालमृगान् सौम्यान् पश्यन् प्रीतिमवाप सः॥<br><br>2872: तं चाप्रतिस्थः श्रीमानाश्रमं प्रत्यपद्यत। देवलोकप्रतीकाशं सर्वतः सुमनोहरम्॥<br><br>2873: नदीं चाश्रमसंश्लिष्टां पुण्यतोयां ददर्श सः। सर्वप्राणभृतां तत्र जननीमिव धिष्ठिताम्॥<br><br>2874: सचक्रवाकपुलिनां पुष्पफेनप्रवाहिनीम्। सकिन्नरगणावासां वानरःनिषेविताम्॥<br><br>2875: पुण्यस्वाध्यायसंघुष्टां पुलिनैरुपशोभिताम्। मत्तवारणशार्दूलभुजगेन्द्रनिषेविताम्॥<br><br>2876: तस्यास्तीरे भगवतः काश्यपस्य महात्मनः। आश्रमप्रवरं रम्यं महर्षिगणसेवितम्॥<br><br>2877: नदीमाश्रमसम्बद्धां दृष्ट्वाऽऽश्रमपदं तथा। चकाराभिप्रवेशाय मतिं स नृपतिस्तदा॥<br><br>2878: अलंकृतं द्वीपवत्या मालिन्या रम्यतीरया। नरनारायणस्थानं गङ्गयेवोपशोभितम्॥<br><br>2879: मत्तबहिणसंघुष्टं प्रविवेश महद् वनम्। तत् स चैत्ररथप्रख्यं समुपेत्य नरर्षभः॥<br><br>2880: अतीवगुणसम्पन्नमनिर्देश्यं च वर्चसा। महर्षि काश्यपं द्रष्टुमथ कण्वं तपोधनम्॥<br><br>2881: ध्वजिनीमश्वसम्बाधां पदातिगजसंकुलाम्। अवस्थाप्य वनद्वारि सेनामिदमुवाच सः॥<br><br>2882: मुनि विरजसं द्रष्टुं गमिष्यामि तपोधनम्। काश्यपं स्थीयतामत्र यावदागमनं मम॥<br><br>2883: तद् वनं नन्दनप्रख्यमासाद्य मनुजेश्वरः। क्षुत्पिपासे जहौ राजा मुदं चावाप पुष्कलाम्॥<br><br>2884: सामात्यो राजलिङ्गानि सोऽपनीय नराधिपः। पुरोहितसहायश्च जगामाश्रममुत्तमम्॥<br><br>2885: दिदृक्षुस्तत्र तमृषि तपोराशिमथाव्ययम्। ब्रह्मलोकप्रतीकाशमाश्रमं सोऽभिवीक्ष्य ह। षट्पदोद्गीतसंघुष्टं नानाद्विजगणायुतम्॥<br><br>2886: ऋचो बह्वचमुख्यैश्च प्रेर्यमाणाः पदक्रमैः। शुश्राव मनुजव्याघ्रो विततेष्विह कर्मसु॥<br><br>2887: यज्ञविद्याङ्गविद्भिश्च यजुर्विद्भिश्च शोभितम्। मधुरैः सामगीतैश्च ऋषिभिर्नियतव्रतैः॥<br><br>2888: भारुण्डसामगीताभिरथर्वशिरसोद्गतः। यतात्मभिः सुनियतैः शुशुभे स तदाश्रमः॥<br><br>2889: अथर्ववेदप्रवराः पूगयज्ञियसामगाः। संहितामीरयन्ति स्म पदक्रमयुतां तु ते॥<br><br>2890: शब्दसंस्कारसंयुक्तैर्बुवद्भिश्चापरैर्द्विजैः। नादितः स बभौ श्रीमान् ब्रह्मलोक इवापरः॥<br><br>2891: यज्ञसंस्कारविद्भिश्च क्रमशिक्षाविशारदैः। न्यायतत्त्वात्मविज्ञानसम्पन्नैर्वेदपारगैः॥<br><br>2892: नानावाक्यसमाहारसमवायविशारदैः। विशेषकार्यविद्धिश्च मोक्षधर्मपरायणैः॥<br><br>2893: स्थापनाक्षेपसिद्धान्तपरमार्थज्ञतां गतः। शब्दच्छन्दोनिरुक्तज्ञैः कालज्ञानविशारदैः॥<br><br>2894: द्रव्यकर्मगुणज्ञैश्च कार्यकारणवेदिभिः। पक्षिवानररुतज्ञैश्च व्यासग्रन्थसमाश्रितैः॥<br><br>2895: नानाशास्त्रेषु मुख्यैश्च शुश्राव स्वनमीरितम्। लोकायतिकमुख्यैश्च समन्तादनुनादितम्॥<br><br>2896: तत्र तत्र च विप्रेन्द्रान् नियतान् संशितव्रतान्। जपहोमपरान् विप्रान् ददर्श परवीरहा॥<br><br>2897: आसनानि विचित्राणि रुचिराणि महीपतिः। प्रयत्नोपहितानि स्म दृष्ट्वा विस्मयमागमत्॥<br><br>2898: देवतायतनानां च प्रेक्ष्य पूजां कृतां द्विजैः। ब्रह्मलोकस्थमात्मानं मेने स नृपसत्तमः॥<br><br>2899: स काश्यपतपोगुप्तमाश्रमप्रवरं शुभम्। नातृप्यत् प्रेक्षमाणो वै तपोवनगुणैर्युतम्॥<br><br>2900: वृतं समन्तादृषिभिस्तपोधनैः। विवेश सामात्यपुरोहितोऽरिहा विविक्तमत्यर्थमनोहरं शुभम्॥<br><br>2901: वैशम्पायन उवाच ततोऽगच्छन्महाबाहुरेकोऽमात्यान् विसृज्य तान्। नापश्यचाश्रमे तस्मिंस्तमृषि संशितव्रतम्॥<br><br>2902: सोऽपश्यमानस्तमृषि शून्यं दृष्ट्वा तथाऽऽश्रमम्। उवाच क इहेत्युचैर्वनं संनादयन्निव॥<br><br>2903: श्रुत्वाथ तस्य तं शब्दं कन्या श्रीरिव रूपिणी। निश्चक्रामाश्रमात् तस्मात् तापसीवेषधारिणी॥<br><br>2904: सा तं दृष्दैव राजानं दुष्यन्तमसितेक्षणा। स्वागतं त इति क्षिप्रमुवाच प्रतिपूज्य च॥<br><br>2905: आसनेनार्चयित्वा च पाद्यनायेण चैव हि। पप्रच्छानामयं राजन् कुशलं च नराधिपम्॥<br><br>2906: यथावदर्चयित्वाथ पृष्ट्वा चानामयं तदा। उवाच स्मयमानेव किं कार्य क्रियतामिति॥<br><br>2907: तामब्रवीत् ततो राजा कन्यां मधुरभाषिणीम्। दृष्ट्वा चैवानवद्यागी यथावत् प्रतिपूजितः॥<br><br>2908: आगतोऽहं महाभागमृर्षि कण्वमुपासितुम्। क्व गतो भगवान् भद्रे तन्ममाचक्ष्व शोभने। ॥<br><br>2909: शकुन्तलोवाच गत: पिता मे भगवान् फलान्याहर्तुमाश्रमात्। मुहूर्तं सम्प्रतीक्षस्व द्रष्टास्येनमुपागतम्॥<br><br>2910: वैशम्पायन उवाच अपश्यमानस्तमृषि तथा चोक्तस्तया च सः। तां दृष्ट्वा च वरारोहां श्रीमती चारुहासिनीम्॥<br><br>2911: विभ्राजमानां वपुषा तपसा च दमेन च। रूपयौवनसम्पन्नामित्युवाच महीपतिः॥<br><br>2912: का त्वं कस्यासि सुश्रोणि किमर्थं चागता वनम्। एवंरूपगुणोपेता कुतस्त्वमसि शोभने॥<br><br>2913: दर्शनादेव हि शुभे त्वया मेऽपहतं मनः। इच्छामि त्वामहं ज्ञातुं तन्ममाचक्ष्व शोभने॥<br><br>2914: एवमुक्ता तु सा कन्या तेन राज्ञा तमाश्रमे। उवाच हसती वाक्यमिदं सुमधुराक्षरम्॥<br><br>2915: कण्वस्याहं भगवतो दुष्यन्त दुहिता मता। तपस्विनो धृतिमतो धर्मज्ञस्य महात्मनः॥<br><br>2916: दुष्यन्त उवाच ऊर्ध्वरेता महाभागे भगवाँल्लोकपूजितः। चलेद्धि वृत्ताद् धर्मोऽपि न चलेत् संशितव्रतः॥<br><br>2917: कथं त्वं तस्य दुहिता सम्भूता वरवर्णिनी। संशयो मे महानत्र तन्मे छेत्तुमिहार्हसि॥<br><br>2918: शकुन्तलोवाच यथायमागमो मह्यं यथा चेदमभूत् पुरा। शृणु राजन् यथातत्त्वं यथास्मि दुहिता मुनेः॥<br><br>2919: ऋषिः कश्चिदिहागम्य मम जन्माभ्यचोदयत्। तस्मै प्रोवाच भगवान् यथा तच्छणु पार्थिव॥<br><br>2920: कण्व उवाच तप्यमानः किल पुरा विश्वामित्रो महत् तपः। सुभृशं तापयामास शक्रं सुरगणेश्वरम्॥<br><br>2921: तपसा दीप्तवीर्योऽयं स्थानान्मां च्यावयेदिति। भीत: पुरंदरस्तस्मान्मेनकामिदमब्रवीत्॥<br><br>2922: गुणैरप्सरसां दिव्यैर्मेनके त्वं विशिष्यसे। श्रेयो मे कुरु कल्याणि यत् त्वां वक्ष्यामि तच्छृणु॥<br><br>2923: २२ असावादित्यसंकाशो विश्वामित्रो महातपाः। तप्यमानस्तपो घोरं मम कम्पयते मनः॥<br><br>2924: मेनके तव भारोऽयं विश्वामित्र: सुमध्यमे। शंसितात्मा सुदुर्धर्ष उग्रे तपसि वर्तते॥<br><br>2925: समां न च्यावयेत् स्थानात् तं वै गत्वा प्रलोभय। चर तस्य तपोविघ्नं कुरु मेऽविघ्नमुत्तमम्॥<br><br>2926: रूपयौवनमाधुर्यचेष्टितस्मितभाषणैः। लोभयित्वा वरारोहे तपसस्तं निवर्तय॥<br><br>2927: मेनकोवाच महातेजाः स भगवांस्तथैव च महातपाः। कोपनश्च तथा ह्येनं जानाति भगवानपि॥<br><br>2928: तेजसस्तपसश्चैव कोपस्य च महात्मनः। त्वमप्युद्विजसे यस्य नोद्विजेयमहं कथम्॥<br><br>2929: महाभागं वसिष्ठं यः पुत्ररिष्टैर्व्ययोजयत्। क्षत्रजातश्च यः पूर्वमभवद् ब्राह्मणो बलात्॥<br><br>2930: शौचार्थं यो नदी चक्रे दुर्गमां बहुभिर्जलैः। यां तां पुण्यतमां लोके कौशिकीति विदुर्जनाः॥<br><br>2931: बभार यत्रास्य पुरा काले दुर्गे महात्मनः। दारान्मतङ्गो धर्मात्मा राजर्षिाधतां गतः॥<br><br>2932: अतीतकाले दुर्भिक्षे अभ्येत्य पुनराश्रमम्। मुनिः पारेति नद्या वै नाम चक्रे तदा प्रभुः॥<br><br>2933: मतङ्गं याजयाञ्चक्रे यत्र प्रीतमनाः स्वयम्। त्वं च सोमं भयाद् यस्य गतः पातुं सुरेश्वर॥<br><br>2934: चकारान्यं च लोकं वै क्रुद्धो नक्षत्रसम्पदा। प्रतिश्रवणपूर्वाणि नक्षत्राणि चकार यः। गुरुशापहतस्यापि त्रिशङ्कोः शरणं ददौ॥<br><br>2935: एतानि यस्य कर्माणि तस्याहं भृशमुद्विजे। यथासौ न दहेत् क्रुद्धस्तथाऽऽज्ञापय मां विभो॥<br><br>2936: तेजसा निर्दहेल्लोकान् कम्पयेद् धरणी पदा। संक्षिपेच महामेरुं तूर्णमावर्तयेद् दिशः॥<br><br>2937: तादृशं तपसा युक्तं प्रदीप्तमिव पावकम्। कथमस्मद्विधा नारी जितेन्द्रियमभिस्पृशेत्॥<br><br>2938: हुताशनमुखं दीप्तं सूर्यचन्द्राक्षितारकम्। कालजिह्व सुरश्रेष्ठ कथमस्मद्विधा स्पृशेत्॥<br><br>2939: यमश्च सोमश्च महर्षयश्च साध्या विश्वे वालखिल्याश्च सर्वे। एतेऽपि यस्योद्विजन्ते प्रभावात् तस्मात् कस्मान्मादृशी नोद्विजेत॥<br><br>2940: मृषेर्न गच्छेयमहं सुरेन्द्र। रक्षां तु मे चिन्तय देवराज यथा त्वदर्थं रक्षिताहं चरेयम्॥<br><br>2941: काम त मे मारुतस्तत्र वास: प्रक्रीडिताया विवृणोतु देवा भवेच मे मन्मथस्तत्र कार्ये सहायभूतस्तु तव प्रसादात्॥<br><br>2942: वनाच्च वायुः सुरभिः प्रवायात् तस्मिन् काले तमृषि लोभयन्त्याः। स्ततोययौसाऽऽश्रमं कौशिकस्य॥<br><br>2943: कण्व उवाच एवमुक्तस्तया शक्रः संदिदेश सदागतिम्। प्रातिष्ठत तदा काले मेनका वायुना सह॥<br><br>2944: अथापश्यद् वरारोहा तपसा दग्धकिल्बिषम्। विश्वामित्रं तप्यमानं मेनका भीरुराश्रमे॥<br><br>2945: अभिवाद्य ततः सा तं प्राक्रीडदृषिसंनिधौ। अपोवाह च वासोऽस्या मारुतः शशिसंनिभम्॥<br><br>2946: सागच्छत् त्वरिता भूमि वासस्तदभिलिप्सती। स्मयमानेव सव्रीडं मारुतं वरवर्णिनी॥<br><br>2947: पश्यतस्तस्य तत्ररप्यग्निसमतेजसः। विश्वामित्रस्ततस्तां तु विषमस्थामनिन्दिताम्॥<br><br>2948: गृद्धां वाससि सम्भ्रान्तां मेनकां मुनिसत्तमः। अनिर्देश्यवयोरूपामपश्यद् विवृतां तदा॥<br><br>2949: तस्या रूपगुणान् दृष्ट्वा स तु विप्रर्षभस्तदा। चकार भावं संसर्गात् तया कामवशं गतः॥<br><br>2950: न्यमन्त्रयत चाप्येनां सा चाप्यैच्छदनिन्दिता। तौ तत्र सुचिरं कालमुभौ व्यहरतां तदा॥<br><br>2951: रममाणौ यथाकामं यथैकदिवसं तथा। जनयामास स मुनिर्मेनकायां शकुन्तलाम्॥<br><br>2952: प्रस्थे हिमवतो रम्ये मालिनीमभितो नदीम्। जातमुत्सृज्य तं गर्भ मेनका मालिनीमनु॥<br><br>2953: कृतकार्या ततस्तूर्णमगच्छच्छक्रसंसदम्। तं वने विजने गर्भ सिंहव्याघ्रसमाकुले॥<br><br>2954: दृष्ट्वा शयानं शकुनाः समन्तात् पर्यवारयन्। नेमां हिंस्युर्वने बालां क्रव्यादा मांसगृद्धिनः॥<br><br>2955: पर्यरक्षन्त तां तत्र शकुन्ता मेनकात्मजाम्। उपस्प्रष्टुं गतश्चाहमपश्यं शयितामिमाम्॥<br><br>2956: निर्जने विपिने रम्ये शकुन्तैः परिवारिताम्। आनयित्वा ततश्चैनां दुहितृत्वे न्यवेशयम्॥<br><br>2957: शरीरकृत् प्राणदाता यस्य चान्नानि भुञ्जते। क्रमेणैते त्रयोऽप्युक्ताः पितरो धर्मशासने॥<br><br>2958: ॥<br><br>2959: निर्जने तु वने यस्माच्छकुन्तैः परिवारिता। शकुन्तलेति नामास्याः कृतं चापि ततो मया॥<br><br>2960: एवं दुहितरं विद्धि मम विप्र शकुन्तलाम्। शकुन्तला च पितरं मन्यते मामनिन्दिता॥<br><br>2961: शकुन्तलोवाच एतदाचष्ट पृष्टः सन् मम जन्म महर्षये। सुतां कण्वस्य मामेवं विद्धि त्वं मनुजाधिप। ॥<br><br>2962: कण्वं हि पितरं मन्ये पितरं स्वमजानती। इति ते कथितं राजन् यथावृत्तं श्रुतं मया॥<br><br>2963: दुष्यन्त उवाच सुव्यक्तं राजपुत्री त्वं यथा कल्याणि भाषसे। भार्या मे भव सुश्रोणि ब्रूहि किं करवाणि ते॥<br><br>2964: सुवर्णमालां वासांसि कुण्डले परिहाटके। नानापत्तनजे शुभ्रे मणिरत्ने च शोभने॥<br><br>2965: आहरामि तवाद्याहं निष्कादीन्यजिनानि च। सर्वं राज्यं तवाद्यास्तु भार्या मे भव शोभने॥<br><br>2966: गान्धर्वेण च मां भीरु विवाहेनैहि सुन्दरि। विवाहानां हि रम्भोरु गान्धर्वः श्रेष्ठ उच्यते॥<br><br>2967: शकुन्तलोवाच फलाहारो गतो राजन् पिता मे इत आश्रमात्। मुहूर्तं सम्प्रतीक्षश्च स मां तुभ्यं प्रदास्यति॥<br><br>2968: दुष्यन्त उवाच इच्छामि त्वां वरारोहे भजमानामनिन्दिते। त्वदर्थं मां स्थितं विद्धि त्वद्गतं हि मनो मम॥<br><br>2969: आत्मनो बन्धुरात्मैव गतिरात्मैव चात्मनः। आत्मनो मित्रमात्मैव तथाऽऽत्मा चात्मनः पिता। आत्मनैवात्मनो दानं कर्तुमर्हसि धर्मतः॥<br><br>2970: अष्टावेव समासेन विवाहा धर्मतः स्मृताः। ब्राह्मो दैवस्तथैवार्षः प्राजापत्यस्तथासुरः॥<br><br>2971: गान्धर्वो राक्षसश्चैव पैशाचश्चाष्टमः स्मृतः। तेषां धान् यथापूर्वं मनुः स्वायम्भुवोऽब्रवीत्॥<br><br>2972: प्रशस्ताश्चतुरः पूर्वान् ब्राह्मणस्योपधारय। षडानुपूर्व्या क्षत्रस्य विद्धि धाननिन्दिते॥<br><br>2973: राज्ञां तु राक्षसोऽप्युक्तो विट्शूद्रेष्वासुरः स्मृतः। पञ्चानां तु त्रयो धा अधौ द्वौ स्मृताविह॥<br><br>2974: पैशाच आसुरश्चैव न कर्तव्यौ कदाचन। अनेन विधिना कार्यो धर्मस्यैषा गतिः स्मृता॥<br><br>2975: गान्धर्वराक्षसौ क्षत्रे धौ तौ मा विशङ्किथाः। पृथग् वा यदि वा मिश्री कर्तव्यौ नात्र संशयः॥<br><br>2976: सा त्वं मम सकामस्य सकामा वरवर्णिनि। गान्धर्वेण विवाहेन भार्या भवितुमर्हसि॥<br><br>2977: शकुन्तलोवाच यदि धर्मपथस्त्वेष यदि चात्मा प्रभुर्मम। प्रदाने पौरवश्रेष्ठ शृणु मे समयं प्रभो॥<br><br>2978: सत्यं मे प्रतिजानीहि यथा वक्ष्याम्यहं रहः। मयि जायेत यः पुत्रः स भवेत् त्वदनन्तरः॥<br><br>2979: युवराजो महाराज सत्यमेतद् ब्रवीमि ते। यद्येतदेवं दुष्यन्त अस्तु मे सङ्गमस्त्वया॥<br><br>2980: वैशम्पायन उवाच एवमस्त्विति तां राजा प्रत्युवाचाविचारयन्। अपि च त्वां हि नेष्यामि नगरं स्वं शुचिस्मिते॥<br><br>2981: यथा त्वमर्हा सुश्रोणि सत्यमेतद् ब्रवीमि ते। एवमुक्त्वा स राजर्षिस्तामनिन्दितगामिनीम्॥<br><br>2982: जग्राह विधिवत् पाणावुवास च तया सह। विश्वास्य चैनां स प्रायादब्रवीच पुनः पुनः॥<br><br>2983: प्रेषयिष्ये तवार्थाय वाहिनीं चतुरङ्गिणीम्। तया त्वां नाययिष्यामि निवासं स्वं शुचिस्मिते॥<br><br>2984: वैशम्पायन उवाच इति तस्याः प्रतिश्रुत्य स नृपो जनमेजय। मनसा चिन्तयन् प्रायात् काश्यपं प्रति पार्थिवः॥<br><br>2985: भगवांस्तपसा युक्तः श्रुत्वा किं किं न करिष्यति। एवं स चिन्तयन्नेव प्रविवेश स्वकं पुरम्॥<br><br>2986: मुहूर्तयाते तस्मिंस्तु कण्वोऽप्याश्रममागमत्। शकुन्तला च पितरं ह्रिया नोपजगाम तम्॥<br><br>2987: विज्ञायाथ च तां कण्वो दिव्यज्ञानो महातपाः। उवाच भगवान् प्रीतः पश्यन् दिव्येन चक्षुषा॥<br><br>2988: पुंसा सह समायोगो न स धर्मोपघातकः॥<br><br>2989: क्षत्रियस्य हि गान्धर्वो विवाहः श्रेष्ठ उच्यते। सकामायाः सकामेन निर्मन्त्रो रहसि स्मृतः॥<br><br>2990: धर्मात्मा च महात्मा च दुष्यन्तः पुरुषोत्तमः। अभ्यगच्छः पतिं यत् त्वं भजमानं शकुन्तले॥<br><br>2991: महात्मा जनिता लोके पुत्रस्तव महाबलः। य इमां सागरापाङ्गीं कृत्स्नां भोक्ष्यति मेदिनीम्॥<br><br>2992: परं चाभिप्रयातस्य चक्रं तस्य महात्मनः। भविष्यत्यप्रतिहतं सततं चक्रवर्तिनः :॥<br><br>2993: ततः प्रक्षाल्य पादौ सा विश्रान्तं मुनिमब्रवीत्। विनिधाय ततो भारं संनिधाय फलानि च॥<br><br>2994: शकुन्तलोवाच मया पतिवृतो राजा दुष्यन्तः पुरुषोत्तमः। तस्मै ससचिवाय त्वं प्रसादं कर्तुमर्हसि॥<br><br>2995: कण्व उवाच प्रसन्न एव तस्याहं त्वत्कृते वरवर्णिनी। गृहाण च वरं मत्तस्त्वं शुभे यदभीप्सितम्॥<br><br>2996: वैशम्पायन उवाच ततो धर्मिष्ठतां वने राज्याचास्खलनं तथा। शकुन्तला पौरवाणां दुष्यन्तहितकाम्यया॥<br><br>2997: वैशम्पायन उवाच प्रतिज्ञाय तु दुष्यन्ते प्रतियाते शकुन्तलाम्। गर्भं सुषाव वामोरू: कुमारममितौजसम्॥<br><br>2998: त्रिषु वर्षेषु पूर्णेषु दीप्तानलसमद्युतिम्। रूपौदार्यगुणोपेतं दौष्यन्ति जनमेजय॥<br><br>2999: जातकर्मादिसंस्कारं कण्वः पुण्यकृतां वरः। विधिवत् कारयामास वर्धमानस्य धीमतः॥<br><br>3000: दन्तैः शुकैः शिखरिभिः सिंहसंहननो महान्। चक्राङ्कितकरः श्रीमान् महामूर्धा महाबलः॥<br><br>3001: कुमारो देवगर्भाभः स तत्राशु व्यवर्धत। षड्वर्ष एव बालः स कण्वाश्रमपदं प्रति॥<br><br>3002: सिंहव्याघ्रान् वराहांश्च महिषांश्च गजांस्तथा। बबन्ध वृक्षे बलवानाश्रमस्य समीपतः॥<br><br>3003: आरोहन् दमयंश्चैव क्रीडंश्च परिधावति। ततोऽस्य नाम चक्रुस्ते कण्वाश्रमनिवासिनः॥<br><br>3004: अस्त्वयं सर्वदमनः सर्वं हि दमयत्यसौ। स सर्वदमनो नाम कुमारः समपद्यत॥<br><br>3005: विक्रमेणौजसा चैव बलेन च समन्वितः। तं कुमारमृषिर्दृष्ट्वा कर्म चास्यातिमानुषम्॥<br><br>3006: समयो यौवराज्यायेत्यब्रवीच शकुन्तलाम्। तस्य तद् बलमाज्ञाय कण्वः शिष्यानुवाच ह॥<br><br>3007: शकुन्तलामिमां शीघ्रं सहपुत्रामितो गृहात्। भर्तुः प्रापयतागारं सर्वलक्षणपूजिताम्॥<br><br>3008: नारीणां चिरवासो हि बान्धवेषु न रोचते। कीर्तिचारित्रधर्मजस्तस्मान्नयत मा चिरम्॥<br><br>3009: तथेत्युक्त्वा तु ते सर्वे प्रातिष्ठन्त महौजसः। शकुन्तलां पुरस्कृत्य दुष्यन्तस्य पुरं प्रति॥<br><br>3010: गृहीत्वामरगर्भाभं पुत्रं कमललोचनम्। आजगाम ततः सुभूर्दुष्यन्तं विदिताद् वनात्॥<br><br>3011: अभिसृत्य च राजानं विदिता च प्रवेशिता। सह तेनैव पुत्रेण बालार्कसमतेजसा॥<br><br>3012: निवेदयित्वा ते सर्वे आश्रमं पुनरागताः। पूजयित्वा यथान्यायमब्रवीच शकुन्तला॥<br><br>3013: शकुन्तलोवाच अयं पुत्रस्त्वया राजन् यौवराज्येऽभिषिच्यताम्। त्वया ह्ययं सुतो राजन् मय्युत्पन्नः सुरोपमः। यथासमयमेतस्मिन् वर्तस्व पुरुषोत्तम॥<br><br>3014: यथा मत्सङ्गमे पूर्वं यः कृतः समयस्त्वया। तं स्मरस्व महाभाग कण्वाश्रमपदं प्रति॥<br><br>3015: सोऽथ श्रुत्वैव तद् वाक्यं तस्या राजा स्मरन्नपि। अब्रवीन्न स्मरामीति कस्य त्वं दुष्टतापसि॥<br><br>3016: धर्मकामार्थसम्बन्धं न स्मरामि त्वया सह। गच्छ वा तिष्ठ वा कामं यद् वापीच्छसि तत् कुरु॥<br><br>3017: सैवमुक्ता वरारोहा वीडितेव तपस्विनी। नि:संज्ञेव च दुःखेन तस्थौ स्थूणेव निश्चला॥<br><br>3018: संरम्भामर्षताम्राक्षी स्फुरमाणौष्ठसम्पुटा। कटाक्षैर्निर्दहन्तीव तिर्यग् राजानमैक्षत॥<br><br>3019: आकारं गूहमानां च मन्युना च समीरिता। तपसा सम्भृतं तेजो धारयामास वै तदा। ॥<br><br>3020: सा मुहूर्तमिव ध्यात्वा दुःखामर्षसमन्विता। भर्तारमभिसम्प्रेक्ष्य क्रुद्धा वचनमब्रवीत्॥<br><br>3021: जानन्नपि महाराज कस्मादेवं प्रभाषसे। न जानामीति निःशङ्कं यथान्यः प्राकृतो जनः॥<br><br>3022: अत्र ते हृदयं वेद सत्यस्यैवानृतस्य च। कल्याणं वद साक्ष्येण माऽऽत्मानमवमन्यथाः॥<br><br>3023: योऽन्यथा सन्तमात्मानमन्यथा प्रतिपद्यते। किं तेन न कृतं पापं चौरेणात्मापहारिणा॥<br><br>3024: एकोऽहमस्मीति च मन्यसे त्वं न हृच्छयं वेत्सि मुनि पुराणम्। यो वेदिता कर्मणः पापकस्य तस्यान्तिके त्वं वृजिनं करोपि॥<br><br>3025: मन्यते पापकं कृत्वा न कश्चिद् वेत्ति मामिति। विदन्ति चैनं देवाश्च यश्चैवान्तरपूरुषः॥<br><br>3026: आदित्यचन्द्रावनिलानलौ च द्यौर्भूमिरापो हृदयं यमश्च। अहश्च रात्रिश्च उभे च संध्ये धर्मश्च जानाति नरस्य वृत्तम्॥<br><br>3027: यमो वैवस्वतस्तस्य निर्यातयति दुष्कृतम्। हृदि स्थितः कर्मसाक्षी क्षेत्रज्ञो यस्य तुष्यति॥<br><br>3028: न तु तुष्यति यस्यैष पुरुषस्य दुरात्मनः। तंयमः पापकर्माणं वियातयति दुष्कृतम्॥<br><br>3029: योऽवमन्यात्मनाऽऽत्मानमन्यथा प्रतिपद्यते। न तस्य देवाः श्रेयांसो यस्यात्मापि न कारणम्॥<br><br>3030: स्वयं प्राप्तेति मामेवं मावमंस्थाः पतिव्रताम्। अर्चाहीं नार्चयसि मां स्वयं भार्यामुपस्थिताम्॥<br><br>3031: किमर्थं मां प्राकृतवदुपप्रेक्षसि संसदि। न खल्वहमिदं शून्ये रौमि किं न शृणोषि मे॥<br><br>3032: यदि मे याचमानाया वचनं न करिष्यसि। दुष्यन्त शतधा मूर्धा ततस्तेऽद्य स्फुटिष्यति॥<br><br>3033: भार्यां पतिः सम्प्रविश्य स यस्माजायते पुनः। जायायास्तद्धि जायात्वं पौराणाः कवयो विदुः॥<br><br>3034: यदागमवतः पुंसस्तदपत्यं प्रजायते। तत् तारयति संतत्या पूर्वप्रेतान् पितामहान्॥<br><br>3035: पुत्राम्नो नरकाद् यस्मात् पितरं त्रायते सुतः। तस्मात् पुत्र इति प्रोक्तः स्वयमेव स्वयम्भुवा॥<br><br>3036: (पुत्रेण लोकाञ्जयति पौत्रेणानन्त्यमश्नुते। अथ पौत्रस्य पुत्रेण मोदन्ते प्रपितामहः। । सा भार्या या गृहे दक्षा सा भार्या या प्रजावती। सा भार्या या पतिप्राणा सा भार्या या पतिव्रता॥<br><br>3037: अर्धं भार्या मनुष्यस्य भार्या श्रेष्ठतमः सखा। भार्या मूलं त्रिवर्गस्य भार्या मूलं तरिष्यतः॥<br><br>3038: भार्यावन्त: क्रियावन्तः सभार्या गृहमेधिनः। भार्यावन्तः प्रमोदन्ते भार्यावन्तः श्रियान्विताः॥<br><br>3039: सखायः प्रविविक्तेषु भवन्त्येताः प्रियंवदाः। पितरो धर्मकार्येषु भवन्त्यार्तस्य मातरः॥<br><br>3040: कान्तारेष्वपि विश्रामो जनस्याध्वनिकस्य वै। यः सदारः स विश्वास्यस्तस्माद् दाराः परागतिः॥<br><br>3041: ४४। संसरन्तमपि प्रेतं विषमेष्वेकपातिनम्। भावान्वेति भर्तारं सततं या पतिव्रता॥<br><br>3042: प्रथमं संस्थिता भार्या पतिं प्रेत्य प्रतीक्षते। पूर्वं मृतं च भर्तारं पश्चात् साध्व्यनुगच्छति॥<br><br>3043: एतस्मात् कारणाद् राजन् पाणिग्रहणमिष्यते। यदाप्नोति पतिर्भार्यामिहलोके परत्र च॥<br><br>3044: आत्माऽऽत्मनैव जनितः पुत्र इत्युच्यते बुधैः। तस्माद् भार्यां नरः पश्येन्मातृवत् पुत्रमातरम्॥<br><br>3045: भार्यायां जनितं पुत्रमादर्शेष्विव चाननम्। ह्लादते जनिता प्रेक्ष्य स्वर्गं प्राप्येव पुण्यकृत्॥<br><br>3046: दह्यमाना मनोदुःखैर्व्याधिभिश्चातुरा नराः। ह्लादन्ते स्वेषु दारेषु धर्मार्ताः सलिलेष्विव॥<br><br>3047: सुसंरब्धोऽपि रामाणां न कुर्यादप्रियं नरः। रतिं प्रीतिं च धर्मं च तास्वायत्तमवेक्ष्य हि॥<br><br>3048: आत्मनो जन्मनः क्षेत्रं पुण्यं रामाः सनातनम्। ऋषीणामपि का शक्तिः स्रष्टुं रामामृते प्रजाम्॥<br><br>3049: प्रतिपद्य यदा सूनुर्धरणीरेणुगुण्ठितः। पितुराश्लिष्यतेऽङ्गानि किमस्त्यभ्यधिकं ततः॥<br><br>3050: स त्वं स्वयमभिप्राप्तं साभिलाषमिमं सुतम्। प्रेक्षमाणं कटाक्षेण किमर्थमवमन्यसे॥<br><br>3051: अण्डानि बिभ्रति स्वानि न भिन्दन्ति पिपीलिकाः। न भरेथाः कथं न त्वं धर्मज्ञः सन् स्वमात्मजम्॥<br><br>3052: न वाससां न रामाणां नापां स्पर्शस्तथाविधः। शिशोरालिङ्ग्यमानस्य स्पर्शः सूनोर्यथा सुखः॥<br><br>3053: ब्राह्मणो द्विपदां श्रेष्ठो गौर्वरिष्ठा चतुष्पदाम्। गुरुर्गरीयसां श्रेष्ठः पुत्रः स्पर्शवतां वरः॥<br><br>3054: स्पृशतु त्वां समाश्लिष्य पुत्रोऽयं प्रियदर्शनः। पुत्रस्पर्शात् सुखतरः स्पर्शो लोके न विद्यते॥<br><br>3055: त्रिषु वर्षेषु पूर्णेषु प्रजाताहमरिंदम। इमं कुमारं राजेन्द्र तव शोकविनाशनम्॥<br><br>3056: आहर्ता वाजिमेधस्य शतसंख्यस्य पौरव। इति वागन्तरिक्षे मां सूतकेऽभ्यवदत् पुरा॥<br><br>3057: ननु नामाङ्कमारोप्य स्नेहाद् ग्रामान्तरं गताः। मूर्ध्नि पुत्रानुपाघ्राय प्रतिनन्दन्ति मानवाः॥<br><br>3058: वेदेष्वपि वदन्तीमं मन्त्रग्रामं द्विजातयः। जातकर्माणि पुत्राणां तवापि विदितं तथा॥<br><br>3059: अङ्गादङ्गात् सम्भवसि हृदयादधिजायसे। आत्मा वै पुत्रनामासि स जीव शरदः शतम्॥<br><br>3060: जीवितं त्वदधीनं मे संतानमपि चाक्षयम्। तस्मात् त्वं जीव मे पुत्र सुसुखी शरदां शतम्॥<br><br>3061: त्वदङ्गेभ्यः प्रसूतोऽयं पुरुषात् पुरुषोऽपरः। वै सरसीवामलेऽऽत्मानं द्वितीयं पश्य सुतम्॥<br><br>3062: यथा ह्याहवनीयोऽग्निर्गार्हपत्यात् प्रणीयते। तथा त्वत्तः प्रसूतोऽयं त्वमेकः सन् द्विधा कृतः॥<br><br>3063: मृगावकृष्टेन पुरा मृगयां परिधावता। अहमासादिता राजन् कुमारी पितुराश्रमे॥<br><br>3064: उर्वशी पूर्वचित्तिश्च सहजन्या च मेनका। विश्वाची च घृताची च षडेवाप्सरसां वराः॥<br><br>3065: तासां सा मेनका नाम ब्रह्मयोनिर्वराप्सराः। दिवः सम्प्राप्य जगतीं विश्वामित्रादजीजनत्॥<br><br>3066: सा मां हिमवतः प्रस्थे सुषुवे मनेकाप्सराः। अवकीर्य च मां याता परात्मजमिवासती॥<br><br>3067: किं नु कर्माशुभं पूर्वं कृतवत्यन्यजन्मनि। यदहं बान्धवैस्त्यक्ता बाल्ये सम्प्रति च त्वया। ॥<br><br>3068: कामं त्वया परित्यक्ता गमिष्यामि स्वमाश्रमम्। इमं तु बालं संत्यक्तुं नार्हस्यात्मजमात्मनः॥<br><br>3069: दुष्यन्त उवाच न पुत्रमभिजानामि त्वयि जातं शकुन्तले। असत्यवचना नार्यः कस्ते श्रद्धास्यते वचः॥<br><br>3070: मेनका निरनुक्रोशा बन्धकी जननी तव। यया हिमवतः पृष्ठे निर्माल्यमिव चोज्झिता॥<br><br>3071: स चापि निरनुक्रोशः क्षत्रयोनिः पिता तव। विश्वामित्रो ब्राह्मणत्वे लुब्धः कामवशं गतः॥<br><br>3072: मेनकाप्सरसां श्रेष्ठा महर्षीणां पिता च ते। तयोरपत्यं कस्मात् त्वं पुंश्चलीव प्रभाषसे॥<br><br>3073: अश्रद्धेयमिदं वाक्यं कथयन्ती न लजसे। विशेषतो मत्सकाशे दुष्टतापसि गम्यताम्॥<br><br>3074: व महर्षिः स चैवाग्र्यः साप्सराः क्व च मेनका। क्व च त्वमेवं कृपणा तापसीवेषधारिणी॥<br><br>3075: अतिकायश्च ते पुत्रो बालोऽतिबलवानयम्। कथमल्पेन कालेन शालस्तम्भ इवोद्गतः॥<br><br>3076: सुनिकृष्टा च ते योनिः पुंश्चलीव प्रभाषसे। यदृच्छया कामरागाजाता मेनकया ह्यसि॥<br><br>3077: सर्वमेतत् परोक्षं मे यत् त्वं वदसि तापसि। नाहं त्वामभिजानामि यथेष्टं गम्यतां त्वया॥<br><br>3078: शकुन्तलोवाच राजन् सर्पपमात्राणि परच्छिद्राणि पश्यसि। आत्मनो बिल्वमात्राणि पश्यन्नपि न पश्यसि॥<br><br>3079: मेनका त्रिदशेष्वेव त्रिदशाश्चानु मेनकाम्। ममैवोद्रिच्यते जन्म दुष्यन्त तव जन्मनः॥<br><br>3080: क्षितावटसि राजेन्द्र अन्तरिक्षे चराम्यहम्। आवयोरन्तरं पश्य मेरुसर्षपयोरिव॥<br><br>3081: महेन्द्रस्य कुबेरस्य यमस्य वरुणस्य च। भवनान्यनुसंयामि प्रभावं पश्य मे नृप॥<br><br>3082: सत्यश्चापि प्रवादोऽयं यं प्रवक्ष्यामि तेऽनघ। निदर्शनार्थं न द्वेषाच्छ्रुत्वा तं क्षन्तुमर्हसि॥<br><br>3083: विरूपो यावदादर्श नात्मनः पश्यते मुखम्। मन्यते तावदात्मानमन्येभ्यो रूपवत्तरम्॥<br><br>3084: यदा स्वमुखमादर्श विकृतं सोऽभिवीक्षते। तदान्तरं विजानीते आत्मानं चेतरं जनम्। । अतीवरूपसम्पन्नो न कंचिदवमन्यते। अतीव जल्पन् दुर्वाचो भवतीह विहेठकः॥<br><br>3085: मूतॊ हि जल्पतां पुंसां श्रुत्वा वाचः शुभाशुभाः। अशुभं वाक्यमादत्ते पुरीषमिव सूकरः॥<br><br>3086: प्राज्ञस्तु जल्पतां पुंसां श्रुत्वा वाचः शुभाशुभाः। गुणवद् वाक्यमादत्ते हंसः क्षीरमिवाम्भसः॥<br><br>3087: अन्यान् परिवदन् साधुर्यथा हि परितप्यते। तथा परिवदन्नन्यांस्तुष्टो भवति दुर्जनः॥<br><br>3088: अभिवाद्य यथा वृद्धान् सन्तो गच्छन्ति निर्वृतिम्। एवं सज्जनमाक्रुश्य मूर्यो भवति निर्वृतः॥<br><br>3089: सुखं जीवन्त्यदोषज्ञा मूर्खा दोषानुदर्शिनः। यत्र वाच्याः परैः सन्तः परानाहुस्तथाविधान्॥<br><br>3090: अतो हास्यतरं लोके किंचिदन्यन्न विद्यते। यत्र दुर्जनमित्याह दुर्जनः सज्जनं स्वयम्॥<br><br>3091: सत्यधर्मच्युतात् पुंसः क्रुद्धादाशीविषादिव। अनास्तिकोऽप्युद्विजते जनः किं पुनरास्तिकः॥<br><br>3092: स्वयमुत्पाद्य वै पुत्रं सदृशं यो न मन्यते। तस्य देवाः श्रियं प्रन्ति न च लोकानुपाश्नते॥<br><br>3093: कुलवंशप्रतिष्ठां हि पितरः पुत्रमब्रुवन्। उत्तमं सर्वधर्माणां तस्मात् पुत्रं न सन्त्यजेत्॥<br><br>3094: स्वपत्नीप्रभवान् पञ्च लब्धान् क्रीतान् विवर्धितान्। कृतानन्यासु चोत्पन्नान् पुत्रान् वै मनुरब्रवीत्॥<br><br>3095: धर्मकीर्त्यावहा नृणां मनस: प्रीतिवर्धनाः। त्रायन्ते नरकाजाता: पुत्रा धर्मप्लवाः पितॄन्। १०० । । स त्वं नृपतिशार्दूल पुत्रं न त्यक्तुमर्हसि। आत्मानं सत्यधर्मी च पालयन् पृथिवीपते। नरेन्द्रसिंह कटं न वोढुं त्वमिहार्हसि॥<br><br>3096: वरं कूपशताद् वापी वरं वापीशतात् क्रतुः। वरं क्रतुशतात् पुत्रः सत्यं पुत्रशताद् वरम्॥<br><br>3097: अश्वमेधसहस्रं च सत्यं च तुलया धृतम्। अश्वमेधसहस्राद्धि सत्यमेव विशिष्यते॥<br><br>3098: सर्ववेदाधिगमनं सर्वतीर्थावगाहनम्। सत्यं च वचनं राजन् समं वा स्यान्न वा समम्। । १०४। नास्ति सत्यसमो धर्मो न सत्याद् विद्यते परम्। न हि तीव्रतरं किंचिदनृतादिह विद्यते॥<br><br>3099: राजन् सत्यं परं ब्रह्म सत्यं च समयः परः। मा त्याक्षीः समयं राजन् सत्यं संगतमस्तु ते॥<br><br>3100: अनृते चेत् प्रसङ्गस्ते श्रद्दधासि न चेत् स्वयम्। आत्मना हन्त गच्छामि त्वादृशे नास्ति संगतम्॥<br><br>3101: त्वामृतेऽपि हि दुष्यन्त शैलराजावतंसकाम्। चतुरन्ताभिमामुर्वी पुत्रो मे पालयिष्यति॥<br><br>3102: वैशम्पायन उवाच एतावदुक्त्वा राजानं प्रातिष्ठत शकुन्तला। अथान्तरिक्षाद् दुष्यन्तं वागुवाचाशरीरिणी॥<br><br>3103: ऋत्विक्पुरोहिताचार्यैर्मन्त्रिभिश्च वृतं तदा। भस्त्रा माता पितुः पुत्रो येन जातः स एव सः॥<br><br>3104: भरस्व पुत्रं दुष्यन्त मावमंस्थाः शकुन्तलाम्। रेतोधाः पुत्र उन्नयति नरदेव यमक्षयात्॥<br><br>3105: त्वं चास्य धाता गर्भस्य सत्यमाह शकुन्तला। जाया जनयते पुत्रमात्मनोऽङ्गं द्विधा कृतम्॥<br><br>3106: तस्माद् भरस्व दुष्यन्त पुत्रं शाकुन्तलं नृप। अभूतिरेषा यत् त्यक्त्वा जीवेजीवन्तमात्मजम्॥<br><br>3107: शाकुन्तलं महात्मानं दौष्यन्ति भर पौरव। भर्तव्योऽयं त्वया यस्मादस्माकं वचनादपि॥<br><br>3108: तस्माद् भवत्वयं नाम्ना भरतो नाम ते सुतः। तच्छ्रुत्वा पौरवो राजा व्याहृतं त्रिदिवौकसाम्॥<br><br>3109: पुरोहितममात्यांश्च सम्प्रहृष्टोऽब्रवीदिदम्। शृण्वन्त्वेतद् भवन्तोऽस्य देवदूतस्य भाषितम्॥<br><br>3110: अहं चाप्येवमेवैनं जानामि स्वयमात्मजम्। यद्यहं वचनादस्या गृह्णीयामि ममात्मजम्॥<br><br>3111: भवेद्धि शङ्कयो लोकस्य नैव शुद्धो भवेदयम्। वैशम्पायन उवाच तं विशोध्य तदा राजा देवदूतेन भारत। हृष्टः प्रमुदितश्चापि प्रतिजग्राह तं सुतम्॥<br><br>3112: ततस्तस्य तदा राजा पितृकर्माणि सर्वशः। कारयामास मुदितः प्रीतिमानात्मजस्य ह॥<br><br>3113: मूर्ध्नि चैनमुपाघ्राय सस्नेहं परिषस्वजे। सभाज्यमानो विप्रैश्च स्तूयमानश्च वन्दिभिः। स मुदं परमां लेभे पुत्रसंस्पर्शजां नृपः॥<br><br>3114: धर्मतः। तां चैव भार्या दुष्यन्तः पूजयामास अब्रवीचैव तां राजा सान्त्वपूर्वमिदं वचः॥<br><br>3115: कृतो लोकपरोक्षोऽयं सम्बन्धो वै त्वया सह। तस्मादेतन्मया देवि त्वच्छुद्ध्यर्थं विचारितम्॥<br><br>3116: मन्यते चैव लोकस्ते स्त्रीभावान्मयि संगतम्। पुत्रश्चायं वृतो राज्ये मया तस्माद् विचारितम्॥<br><br>3117: यच्च कोपितयात्यर्थं त्वयोक्तोऽस्म्यप्रियं प्रिये। प्रणयिन्या विशालाक्षि तत् क्षान्तं ते मया शुभे॥<br><br>3118: तामेवमुक्त्वा राजर्षिर्दुष्यन्तो महिषीं प्रियाम्। वासोभिरन्नपानैश्च पूजयामास भारत॥<br><br>3119: दुष्यन्तस्तु तदा राजा पुत्रं शाकुन्तलं तदा। भरतं नामतः कृत्वा यौवराज्येऽभ्यषेचयत्॥<br><br>3120: तस्य तत् प्रथितं चक्रं प्रावर्तत महात्मनः। भास्वरं दिव्यमजितं लोकसंनादनं महत्॥<br><br>3121: स विजित्य महीपालांश्चकार वशवर्तिनः। चचार च सतां धर्मं प्राप चानुत्तमं यशः॥<br><br>3122: स राजा चक्रवर्त्यासीत् सार्वभौमः प्रतापवान्। ईजे च बहुभिर्यज्ञैर्यथा शक्रो मरुत्पतिः॥<br><br>3123: याजयामास तं कण्वो विधिवद् भूरिदक्षिणम्। श्रीमान् गोविततं नाम वाजिमेधमवाप सः। यस्मिन् सहस्रं पद्मानां कण्वाय भरतो ददौ॥<br><br>3124: भरताद् भारती कीर्तिर्यनदं भारतं कुलम्। अपरे ये च पूर्वे वै भारता इति विश्रुता॥<br><br>3125: भरतस्यान्ववाये हि देवकल्पा महौजसः। बभूवुर्ब्रह्मकल्पाश्च बहवो राजसत्तमाः॥<br><br>3126: येषामपरिमेयानि नामधेयानि सर्वशः। तेषां तु ते यथामुख्यं कीर्तयिष्यामि भारत। महाभागान् देवकल्पान् सत्यार्जवपरायणान्॥<br><br>3127: वैशम्पायन उवाच प्रजापतेस्तु दक्षस्य मनोवैवस्वतस्य च। भरतस्य कुरो पूरोराजमीढस्य चानघ॥<br><br>3128: यादवानामिमं वंशं कौरवाणां च सर्वशः। तथैव भरतानां च पुण्यं स्वस्त्ययनं महत्॥<br><br>3129: धन्यं यशस्यमायुष्यं कीर्तयिष्यामि तेऽनघ। तेजोभिरुदिताः सर्वे महर्षिसमतेजसः॥<br><br>3130: दश प्राचेतसः पुत्राः सन्तः पुण्यजनाः स्मृताः। मुखजेनाग्निना यैस्ते पूर्वं दग्धा महीरूहाः॥<br><br>3131: तेभ्यः प्राचेतसो जज्ञे दक्षो दक्षादिमाः प्रजाः। सम्भूताः पुरुषव्याघ्र स हि लोकपितामहः॥<br><br>3132: वीरिण्या सह संगम्य दक्षः प्राचेतसो मुनिः। आत्मतुल्यानजनयत् सहस्रं संशितव्रतान्॥<br><br>3133: सहस्रसंख्यान् सम्भूतान् दक्षपुत्रांश्च नारदः। मोक्षमध्यापयामास सांख्यज्ञानमनुत्तमम्॥<br><br>3134: ततः पञ्चाशतं कन्या: पुत्रिका अभिसंदधे। प्रजापतिः प्रजा दक्षः सिसृक्षुर्जनमेजय॥<br><br>3135: ददौ दश स धर्माय कश्यपाय त्रयोदश। कालस्य नयने युक्ताः सप्तविंशतिमिन्दवे॥<br><br>3136: त्रयोदशानां पत्नीनां या तु दाक्षायणी वरा। मारीचः कश्यपस्त्वस्यामादित्यान् समजीजनत्॥<br><br>3137: इन्द्रादीन् वीर्यसम्पन्नान् विवस्वन्तमथापि च। विवस्वतः सुतो जज्ञे यमो वैवस्वतः प्रभुः॥<br><br>3138: मार्तण्डस्य मनु/मानजायत सुतः प्रभुः। यमश्चापि सुतो जज्ञे ख्यातस्तस्यानुजः प्रभुः॥<br><br>3139: धर्मात्मा स मनु/मान् यत्र वंशः प्रतिष्ठितः। मनोर्वंशो मानवानां ततोऽयं प्रथितोऽभवत्॥<br><br>3140: ब्रह्मक्षत्रादयस्तस्मान्मनोर्जातास्तु मानवाः। ततोऽभवन्महाराज ब्रह्मक्षत्रेण संगतम्॥<br><br>3141: ब्राह्मणा मानवास्तेषां साङ्गं वेदमधारयन्। वेनं धृष्णुं नरिष्यन्तं नाभागेक्ष्वाकुमेव च॥<br><br>3142: कारूषमथ शर्याति तथा चैवाष्टमीमिलाम्। पृषधं नवमं प्राहुः क्षत्रधर्मपरायणम्॥<br><br>3143: नाभागारिष्टदशमान् मनो: पञ्चाशत्तु मनोः पुत्रास्तथैवान्येऽभवन् क्षितौ॥<br><br>3144: अन्योन्यभेदात् ते सर्वे विनेशुरिति नः श्रुतम्। पुरूरवास्ततो विद्वानिलायां समपद्यत॥<br><br>3145: सा वै तस्याभवन्माता पिता चैवेति नः श्रुतम्। त्रयोदश समुद्रस्य द्वीपानश्नन् पुरूरवाः॥<br><br>3146: अमानुषैर्वृतः सत्त्वैर्मानुषः सन् महायशाः। विप्रैः स विग्रहं चक्रे वीर्योन्मत्तः पुरूरवाः॥<br><br>3147: जहार च स विप्राणां रत्नान्युत्क्रोशतामपि। सनत्कुमारस्तं राजन् ब्रह्मलोकादुपेत्य ह॥<br><br>3148: अनुदर्श ततश्चक्रे प्रत्यगृह्णान्न चाप्यसौ। ततो महर्षिभिः क्रुद्धैः सद्यः शप्तो व्यनश्यत॥<br><br>3149: लोभान्वितो बलमदानष्टसंज्ञो नराधिपः। स हि गन्धर्वलोकस्थानुर्वश्या सहितो विराट्॥<br><br>3150: आनिनाय क्रियार्थेऽग्नीन् यथावद् विहितांस्त्रिधा। षट् सुता जज्ञिरे चैलादायु/मानमावसुः॥<br><br>3151: दृढायुश्च वनायुश्च शतायुश्चोर्वशीसुताः। नहुषं वृद्धशर्माणं रजिं गयमनेनसम्॥<br><br>3152: स्वर्भानवीसुतानेतानायोः पुत्रान् प्रचक्षते। आयुषो नहुषः पुत्रो धीमान् सत्यपराक्रमः॥<br><br>3153: राज्यं शशास सुमहद् धर्मेण पृथिवीपते। पितॄन् देवानृषीन् विप्रान् गन्धर्वोरगराक्षसान्॥<br><br>3154: नहुषः पालयामास ब्रह्मक्षत्रमथो विशः। स हत्वा दस्युसंघातानृषीन् करमदापयत्॥<br><br>3155: पशुवच्चैव तान्पृष्ठे वाहयामास वीर्यवान्। कारयामास चेन्द्रत्वमभिभूय दिवौकसः॥<br><br>3156: तेजसा तपसा चैव विक्रमेणौजसा तथा। यतिं ययाति संयातिमायातिमयति ध्रुवम्॥<br><br>3157: नहुषो जनयामास षट्सुतान्प्रियवादिनः। यतिस्तु योगमास्थाय ब्रह्मभूतोऽभवन्मुनिः॥<br><br>3158: ययाति हुष: सम्राडासीत् सत्यपराक्रमः। स पालयामास महीमीजे च बहुभिर्मखैः॥<br><br>3159: अतिभक्त्या पितॄनर्चन् देवांश्च प्रयतः सदा। अन्वगृह्णात् प्रजाः सर्वा ययातिरपराजितः॥<br><br>3160: तस्य पुत्रा महेष्वासाः सर्वैः समुदिता गुणैः। देवयान्यां महाराज शर्मिष्ठायां च जज्ञिरे॥<br><br>3161: देवयान्यामजायेतां यदुस्तुर्वसुरेव च। द्रुह्युश्चानुश्च पूरुश्च शर्मिष्ठायां च जज्ञिरे॥<br><br>3162: स शाश्वती: समा राजन् प्रजा धर्मेण पालयन्। जरामार्छन्महाघोरां नाहुषो रूपनाशिनीम्॥<br><br>3163: जराभिभूतः पुत्रान् स राजा वचनमब्रवीत्। यदुं पूरुं तुर्वसुं च द्रुह्यं चानुं च भारत॥<br><br>3164: यौवनेन चरन् कामान् युवा युवतिभिः सह। विहर्तुमहमिच्छामि साह्यं कुरुत पुत्रकाः॥<br><br>3165: तं पुत्रो दैवयानेयः पूर्वजो वाक्यमब्रवीत्। किं कार्यं भवतः कार्यमस्माकं यौवनेन ते॥<br><br>3166: ययातिरब्रवीत् तं वै जरा मे प्रतिगृह्यताम्। यौवनेन त्वदीयेन चरेयं विषयानहम्॥<br><br>3167: यजतो दीर्घसत्रैर्मे शापाचोशनसो मुनेः। कामार्थः परिहीणोऽयं तप्येयं तेन पुत्रकाः॥<br><br>3168: मामकेन शरीरेण राज्यमेकः प्रशास्तु वः। अहं तन्वाभिनवया युवा काममवाप्नुयाम्॥<br><br>3169: ते न तस्य प्रत्यगृह्णन् यदुप्रभृतयो जराम्। तमब्रवीत् ततः पूरुः कनीयान् सत्यविक्रमः॥<br><br>3170: राजश्चराभिनवया तन्वा यौवनगोचरः। अहं जरां समादाय राज्ये स्थास्यामि तेऽऽज्ञया॥<br><br>3171: एवमुक्तः स राजर्षिस्तपोवीर्यसमाश्रयात्। संचारयामास जरां तदा पुत्रे महात्मनि॥<br><br>3172: पौरवेणाथ वयसा राजा यौवनमास्थितः। यायातेनापि वयसा राज्यं पूरुरकारयत्॥<br><br>3173: ततो वर्षसहस्राणि ययातिरपराजितः। स्थितः स नृपशार्दूल: शार्दूलसमविक्रमः॥<br><br>3174: ययातिरपि पत्नीभ्यां दीर्घकालं विहृत्य च। विश्वाच्या सहितो रेमे पुनश्चैत्ररथे वने॥<br><br>3175: नाध्यगच्छत् तदा तृप्ति कामानां स महायशाः। अवेत्य मनसा राजन्निमां गाथां तदा जगौ॥<br><br>3176: न जातु कामः कामानामुपभोगेन शाम्यति। हविषा कृष्णवर्मेव भूय एवाभिवर्धते॥<br><br>3177: पृथिवी रत्नसम्पूर्णा हिरण्यं पशवः स्त्रियः। नालमेकस्य तत् सर्वमिति मत्वा शमं व्रजेत्॥<br><br>3178: यदा न कुरुते पापं सर्वभूतेषु कर्हिचित्। कर्मणा मनसा वाचा ब्रह्म सम्पद्यते तदा॥<br><br>3179: यदा चायं न बिभेति यदा चास्मान्न बिभ्यति। यदा नेच्छति न द्वेष्टि ब्रह्म सम्पद्यते तदा॥<br><br>3180: इत्यवेक्ष्य महाप्राज्ञः कामानां फल्गुतां नृप। समाधाय मनो बुद्ध्या प्रत्यगृह्णाजरां सुतात्॥<br><br>3181: दत्त्वा च यौवनं राजा पूरूं राज्येऽभिषिच्य च। अतृप्त एव कामानां पूरुं पुत्रमुवाच ह॥<br><br>3182: त्वया दायादवानस्मि त्वं मे वंशकरः सुतः। पौरवो वंश इति ते ख्याति लोके गमिष्यति॥<br><br>3183: वैशम्पायन उवाच ततः स नृपशार्दूल पूरुं राज्येऽभिषिच्य च। ततः सुचरितं कृत्वा भृगुतुङ्गे महातपाः॥<br><br>3184: कालेन महता पश्चात् कालधर्ममुपेयिवान्। कारयित्वा त्वनशनं सदारः स्वर्गमाप्तवान्॥<br><br>3185: जनमेजय उवाच ययातिः पूर्वजोऽस्माकं दशमो यः प्रजापतेः। कथं स शुक्रतनयां लेभे परमदुर्लभाम्॥<br><br>3186: एतदिच्छाम्यहं श्रोतुं विस्तरेण तपोधन। आनुपूर्व्या च मे शंस राज्ञो वंशकरान् पृथक्॥<br><br>3187: वैशम्पायन उवाच ययातिरासीनृपतिर्देवराजसमद्युतिः। तं शुक्रवृषपर्वाणौ वब्राते वै यथा पुरा॥<br><br>3188: तत् तेऽहं सम्प्रवक्ष्यामि पृच्छते जनमेजय। देवयान्याश्च संयोगं ययाते हुषस्य च॥<br><br>3189: सुराणामसुराणां च समजायत वै मिथः। ऐश्वर्य प्रति संघर्षस्त्रैलोक्ये सचराचरे॥<br><br>3190: जिगीषया ततो देवा वव्रिरेऽऽङ्गिरसं मुनिम्। पौरोहित्येन याज्यार्थे काव्यं तूशनसं परे॥<br><br>3191: ब्राह्मणौ तावुभौ नित्यममन्योन्यस्पर्धिनौ भृशम्। तत्र देवा निजघ्नुर्यान् दानवान् युधि संगतान्॥<br><br>3192: तान् पुनर्जीवयामास काव्यो विद्याबलाश्रयात्। ततस्ते पुनरुत्थाय योधयांचक्रिरे सुरान्॥<br><br>3193: असुरास्तु निजघ्नुर्यान् सुरान् समरमूर्धनि। न तान् संजीवयामास बृहस्पतिरुदारधीः॥<br><br>3194: न हि वेद स तां विद्यां यां काव्यो वेत्ति वीर्यवान्। संजीविनी ततो देवा विषादमगमन् परम्॥<br><br>3195: ते त देवा भयोद्विग्ना: काव्यादुशनसस्तदा। ऊचुः कथमुपागम्य ज्येष्ठं पुत्रं बृहस्पतेः॥<br><br>3196: भजमानान् भजस्वास्मान् कुरु नः साह्यमुत्तमम्। था सा विद्या निवसति ब्राह्मणेऽमिततेजसि॥<br><br>3197: रक्षते दानवांस्तत्र न स रक्षत्यदानवान्। तमाराधयितुं शक्तो भवान् पूर्ववयाः कविम्॥<br><br>3198: देवयानी च दयितां सुतां तस्य महात्मनः। त्वमाराधयितुं शक्तो नान्यः कश्चन विद्यते॥<br><br>3199: शीलदाक्षिण्यमाधुर्यैराचारेण दमेन च। देवयान्यां हि तुष्टायां विद्यां तां प्राप्स्यसि ध्रुवम्॥<br><br>3200: तथेत्युक्त्वा ततः प्रायाद् बृहस्पतिसुत: कचः। तदाभिपूजिता देवैः समीपे वृषपर्वणः॥<br><br>3201: स गत्वा त्वरितो राजन् देवैः सम्प्रेषित: कचः। असुरेन्द्रपुरे शुक्रं दृष्ट्वा वाक्यमुवाच ह॥<br><br>3202: ऋषेरङ्गिरस: पौत्रं पुत्रं साक्षाद् बृहस्पतेः। नाम्ना कचमिति ख्यातं शिष्यं गृह्णातु मां भवान्॥<br><br>3203: ब्रह्मचर्य चरिष्यामि त्वय्यहं परमं गुरौ। अनुमन्यस्व मां ब्रह्मन् सहस्रं परिवत्सरान्॥<br><br>3204: शुक्र उवाच कच सुस्वागतं तेऽस्तु प्रतिगृह्णामि ते वचः। अर्चयिष्येऽहमय॑ त्वामर्चितोऽस्तु बृहस्पतिः॥<br><br>3205: वैशम्पायन उवाच कचस्तु तं तथेत्युक्त्वा प्रतिजग्राह तद् व्रतम्। आदिष्टं कविपुत्रेण शुक्रेणोशनसा स्वयम्॥<br><br>3206: व्रतस्य प्राप्तकालं स यथोक्तं प्रत्यगृह्णत। आराधयन्नुपाध्यायं देवयानी च भारत॥<br><br>3207: नित्यमाराधयिष्यंस्तौ युवा यौवनगोचरे। गायन् नृत्यन् वादयंश्च देवयानीमतोषयत्॥<br><br>3208: स शीलयन् देवयानी कन्यां सम्प्राप्तयौवनाम्। पुष्पैः फलैः प्रेषणैश्च तोषयामास भारत॥<br><br>3209: देवयान्यपि तं विप्रं नियमव्रतधारणम्। गायन्ती च ललन्ती च रहः पर्यचरत् तथा॥<br><br>3210: पञ्चवर्षशतान्येवं कचस्य चरतो व्रतम्। तत्रातीयुरथो बुद्ध्वा दानवास्तं ततः कचम्॥<br><br>3211: गा रक्षन्तं वने दृष्ट्वा रहस्येकममर्षिताः। जघ्नुर्वृहस्पतेद्वेषाद् विद्यारक्षार्थमेव च॥<br><br>3212: हत्वा शालावृकेभ्यश्च प्रायच्छल्लवशः कृतम्। ततो गावो निवृत्तास्ता अगोपा: स्वं निवेशनम्॥<br><br>3213: सा दृष्ट्वा रहिता गाश्च कचेनाभ्यागता वनात्। उवाच वचनं काले देवयान्यथ भारत॥<br><br>3214: देवयान्युवाच आहुतं चाग्निहोत्रं ते सूर्यश्चास्तं गतः प्रभो। अगोपाचागता गावः कचस्तात न दृश्यते॥<br><br>3215: व्यक्तं हतो मृतो वापि कचस्तात भविष्यति। तं विना न च जीवेयमिति सत्यं ब्रवीमि ते॥<br><br>3216: शुक्र उवाच अयमेहीति संशब्द्य मृतं संजीवयाम्यहम्। ततः संजीविनी विद्यां प्रयुज्य कचमाह्वयत्॥<br><br>3217: भित्त्वा भित्त्वा शरीराणि वृकाणां स विनिर्गत:। आहूतः प्रादुरभवत् कचो हृष्टोऽथ विद्यया॥<br><br>3218: कस्माचिरायितोऽसीति पृष्टस्तामाह भार्गवीम्। समिधश्च कुशादीनि काष्ठभारं च भामिनि॥<br><br>3219: गृहीत्वा श्रमभारातॊ वटवृक्षं समाश्रितः। गावश्च सहिताः सर्वा वृक्षच्छायामुपाश्रिताः॥<br><br>3220: असुरास्तत्र मां दृष्ट्वा कस्त्वमित्यभ्यचोदयन्। बृहस्पतिसुतश्चाहं कच इत्यभिविश्रुतः॥<br><br>3221: इत्युक्तमात्रे मां हत्वा पेषीकृत्वा तु दानवाः। दत्त्वा शालावृकेभ्यस्तु सुखं जग्मुः स्वमालयम्॥<br><br>3222: आहूतो विद्यया भद्रे भार्गवेण महात्मना। त्वत्समीपमिहायातः कथंचित् समजीवितः॥<br><br>3223: हतोऽहमिति चाचख्यौ पृष्टो ब्राह्मणकन्यया। स पुनर्देवयान्योक्तः पुष्पाहारो यदृच्छया॥<br><br>3224: वनं ययौ कचो विप्रो ददृशुर्दानवाश्च तम्। पुनस्तं पेषयित्वा तु समुद्राम्भस्यमिश्रयन्॥<br><br>3225: चिरं गतं पुन: कन्या पित्रे तं संन्यवेदयत्। विप्रेण पुनराहूतो विद्यया गुरुदेहजः। पुनरावृत्य तद् वृत्तं न्यवेदयत तद् यथा॥<br><br>3226: ततस्तृतीयं हत्वा तं दग्ध्वा कृत्वा च चूर्णशः। प्रायच्छन् ब्राह्मणायैव सुरायामसुरास्तदा। ॥<br><br>3227: देवयान्यथ भूयोऽपि पितरं वाक्यमब्रवीत्। पुष्पाहारः प्रेषणकृत् कचस्तात न दृश्यते॥<br><br>3228: व्यक्तं हतो मृतो वापि कचस्तात भविष्यति। तं विना न च जीवेयं कचं सत्यं ब्रवीमि ते॥<br><br>3229: शुक्र उवाच बृहस्पतेः सुतः पुत्रि कचः प्रेतगतिं गतः। विद्यया जीवितोऽप्येवं हन्यते करवाणि किम्॥<br><br>3230: मैवं शुचो मा रुद देवयानि न त्वादृशी मर्त्यमनुप्रशोचते। यस्यास्तव ब्रह्म च ब्राह्मणाश्च सेन्द्रा देवा वसवोऽथाश्विनौ च॥<br><br>3231: मुपस्थाने संनमन्ति प्रभावात्। अशक्योऽसौ जीवयितुं द्विजातिः संजीवितो बध्यते चैव भूयः॥<br><br>3232: देवयान्युवाच यस्याङ्गिरा वृद्धतमः पितामहो बृहस्पतिश्चापि पिता तपोनिधिः। ऋषेः पुत्रं तमथो वापि पौत्रं कथं न शोचेयमहं न रुद्याम्॥<br><br>3233: स ब्रह्मचारी च तपोधनश्च सदोत्थितः कर्मसु चैव दक्षः। कचस्य मार्ग प्रतिपत्स्ये न भोक्ष्ये प्रियो हि मे तात कचोऽभिरूपः॥<br><br>3234: वैशम्पायन उवाच स पीडितो देवयान्या महर्षिः समाह्वयत् संरम्भाचैव काव्यः। असंशयं मामसुरा द्विषन्ति ये मे शिष्यानागतान् सूदयन्ति॥<br><br>3235: स्ते मां यथा व्यभिचरन्ति नित्यम्। अप्यस्य पापस्य भवेदिहान्तः कं ब्रह्महत्या न दहेदपीन्द्रम्॥<br><br>3236: गुरोहि भीतो विद्यया चोपहूतः शनैर्वाक्यं जठरे व्याजहार। वैशम्पायन उवाच स्त्वं चोदरे तिष्ठसि ब्रूहि विप्र॥<br><br>3237: कच उवाच तव प्रसादान्न जहाति मां स्मृतिः स्मरामि सर्वं यच्च यथा च वृत्तम्। न त्वेवं स्यात् तपसः संक्षयो मे ततः केशं घोरमिमं सहामि॥<br><br>3238: असुरैः सुरायां भवतोऽस्मि दत्तो हत्वा दग्ध्वा चूर्णयित्वा च काव्य। ब्राह्मीं मायां चासुरीं विप्र मायां त्वयि स्थिते कथमेवातिवर्तेत्॥<br><br>3239: शुक्र उवाच किं ते प्रियं करवाण्यद्य वत्से वधेन मे जीवितं स्यात् कचस्य। नान्यत्र कुर्मम भेदनेन दृश्येत् कचो मद्गतो देवयानि॥<br><br>3240: देवयान्युवाच द्वौ मां शोकावग्निकल्पौ दहेतां कचस्य नाशस्तव चैवोपघातः। कचस्य नाशे मम नास्ति शर्म तवोपघाते जीवितुं नास्मि शक्ता॥<br><br>3241: शुक्र उवाच संसिद्धरूपोऽसि बृहस्पतेः सुत यत् त्वां भक्तं भजते देवयानी। विद्यामिमां प्राप्नुहि जीविनीं त्वं न चेदिन्द्रः कचरूपी त्वमद्य॥<br><br>3242: न निवर्तेत् पुनर्जीवन् कश्चिदन्यो ममोदरात्। ब्राह्मणं वर्जयित्वैकं तस्माद् विद्यामवाप्नुहि॥<br><br>3243: मस्मद्देहादुपनिष्क्रम्य तात। समीक्षेथा धर्मवतीमवेक्षा गुरोः सकाशात् प्राण्य विद्यां सविद्यः॥<br><br>3244: वैशम्पायन उवाच गुरोः सकाशात् समवाप्य विद्यां भित्त्वा कुक्षि निर्विचक्राम विप्रः। कचोऽभिरूपस्तत्क्षणाद् ब्राह्मणस्य शुकात्यये पौर्णमास्यामिवेन्दुः॥<br><br>3245: मुत्थापयामास मृतं कचोऽपि। विद्यां सिद्धां तामवाप्याभिवाद्य ततः कचस्तं गुरुमित्युवाच॥<br><br>3246: यः श्रोत्रयोरमृतं संनिषिञ्चेद् विद्यामविद्यस्य यथा ममायम्। तं मन्येऽहं पितरं मातरं च तस्मै न दुह्येत् कृतमस्य जानन्॥<br><br>3247: ऋतस्य दातारमनुत्तमस्य निधिं निधीनामपिलब्धविद्याः। ये नाद्रियन्ते गुरुमर्चनीयं पापाँल्लोकांस्ते व्रजन्त्यप्रतिष्ठाः॥<br><br>3248: वैशम्पायन उवाच सुरापानाद् वञ्चनां प्राप्य विद्वान् संज्ञानाशं चैव महातिघोरम्। दृष्ट्वा कचं चापि तथाभिरूपं पीतं तदा सुरया मोहितेन॥<br><br>3249: स्तदोशना विप्रहितं चिकीर्षुः। सुरापानं प्रति संजातमन्युः काव्यः स्वयं वाक्यमिदं जगाद। ॥<br><br>3250: न्मोहात् सुरां पास्यति मन्दबुद्धिः। दस्मिल्लोके गर्हितः स्यात् परे च॥<br><br>3251: मया चैतां विप्रधर्मोक्तिसीमां मर्यादां वै स्थापितां सर्वलोके। सन्तो विप्राः शुश्रुवांसो गुरूणां देवा लोकाश्चोपशृण्वन्तु सर्वे॥<br><br>3252: ६८। स्तपोनिधीनां निधिरप्रमेयः। निदं समाहूय वचोऽभ्युवाच॥<br><br>3253: आचक्षे वो दानवा बालिशाः स्थ सिद्धः कचो वत्स्यति मत्सकाशे। संजीविनीं प्राप्य विद्यां महात्मा तुल्यप्रभावो ब्राह्मणो ब्रह्मभूतः॥<br><br>3254: एतावदुक्त्वा वचनं विरराम स भार्गवः। दानवा विस्मयाविष्टाः प्रययुः स्वं निवेशनम्॥<br><br>3255: गुरोरुष्य सकाशे तु दशवर्षशतानि सः। अनुज्ञात: कचो गन्तुमियेष त्रिदशालयम्॥<br><br>3256: वैशम्पायन उवाच समावृतव्रतं तं तु विसृष्टं गुरुणा तदा। प्रस्थितं त्रिदशावासं देवयान्यब्रवीदिदम्॥<br><br>3257: ऋषेरङ्गिरसः पुत्र वृत्तेनाभिजनेन च। भ्राजसे विद्यया चैव तपसा च दमेन च। ॥<br><br>3258: ऋषिर्यथाङ्गिरा मान्यः पितुर्मम महायशाः। तथा मान्यश्च पूज्यश्च मम भूयो बृहस्पतिः॥<br><br>3259: एवं ज्ञात्वा विजानीहि यद् ब्रवीमि तपोधन। व्रतस्थे नियमोपेत यथा वर्ताम्यहं त्वयि॥<br><br>3260: स समावृतविद्यो मां भक्तां भजितुमर्हसि। गृहाण पाणिं विधिवन्मम मन्त्रपुरस्कृतम्॥<br><br>3261: कच उवाच पूज्यो मान्यश्च भगवान् यथा तव पिता मम। तथा त्वमनवद्याङ्गि पूजनीयतरा मम॥<br><br>3262: प्राणेभ्योऽपि प्रियतरा भार्गवस्य महात्मनः। त्वं भद्रे धर्मतः पूज्या गुरुपुत्री सदा मम॥<br><br>3263: यथा मम गुरुर्नित्यं मान्य: शुक्रः पिता तव। देवयानि तथैव त्वं नैवं मां वक्तुमर्हसि॥<br><br>3264: देवयान्युवाच गुरुपुत्रस्य पुत्रो वै न त्वं पुत्रश्च मे पितुः। तस्मात् पूज्यश्च मान्यश्च ममापि त्वं द्विजोत्तम॥<br><br>3265: असुरैर्हन्यमाने च कच त्वयि पुनः पुनः। तदा प्रभृति या प्रीतिस्तां त्वमद्य स्मरस्व मे॥<br><br>3266: सौहार्दे चानुरागे च वेत्थ मे भक्तिमुत्तमाम्। न मामर्हसि धर्मज्ञ त्यक्तुं भक्तामनागसम्॥<br><br>3267: कच उवाच अनियोज्ये नियोगे मां नियुनसि शुभव्रते। प्रसीद सुभु त्वं मह्यं गुरोर्गुरुतरा शुभे॥<br><br>3268: यत्रोषितं विशालाक्षि त्वया चन्द्र निभानने। तत्राहमुषितो भद्रे कुक्षौ काव्यस्य भामिनि॥<br><br>3269: भगिनी धर्मतो मे त्वं मैवं वोचः सुमध्यमे। सुखमसम्युषितो भद्रे न मन्युर्विद्यते मम॥<br><br>3270: आपृच्छे त्वां गमिष्यामि शिवमाशंस मे पथि। अविरोधेन धर्मस्य स्मर्तव्योऽस्मि कथान्तरे। अप्रमत्तोत्थिता नित्यमाराधय गुरुं मम॥<br><br>3271: देवयान्युवाच यदि मां धर्मकामार्थे प्रत्याख्यास्यसि याचितः। ततः कच न ते विद्या सिद्धिमेषा गमिष्यति॥<br><br>3272: कच उवाच गुरुपुत्रीति कृत्वाहं प्रत्याचक्षे न दोषतः। गुरुणा चाननुज्ञातः काममेवं शपस्व माम्॥<br><br>3273: आर्ष धर्मं ब्रुवाणोऽहं देवयानि यथा त्वया। शप्तो ना.ऽस्मि शापस्य कामतोऽद्य न धर्मतः॥<br><br>3274: तस्माद् भवत्या यः कामो न तथा स भविष्यति। ऋषिपुत्रो न ते कश्चिजातु पाणिं ग्रहीष्यति॥<br><br>3275: फलिष्यति न ते विद्या यत् त्वं मामात्थ तत् तथा। अध्यापयिष्यामि त यं तस्य विद्या फलिष्यति॥<br><br>3276: वैशम्पायन उवाच एवमुक्त्वा द्विजश्रेष्ठो देवयानी कचस्तदा। त्रिदशेशालयं शीघ्रं जगाम द्विजसत्तमः॥<br><br>3277: तमागतमभिप्रेक्ष्य देवा इन्द्रपुरोगमाः। बृहस्पति सभाज्येदं कचं वचनमब्रुवन्॥<br><br>3278: देवा ऊचुः यत् त्वयास्मद्धितं कर्म कृतं वै परमाद्भुतम्। न ते यशः प्रणशिता भागभाक् च भविष्यसि॥<br><br>3279: वैशम्पायन उवाच कृतविद्ये कचे प्राप्ते हृष्टरूपा दिवौकसः। कचादधीत्य तां विद्यां कृतार्था भरतर्षभ। ॥<br><br>3280: सर्व एव समागम्य शतक्रुतमथाब्रुवन्। कालस्ते विक्रमस्याद्य जहि शत्रून् पुरन्दर॥<br><br>3281: एवमुक्तस्तु सहितैस्त्रिदशैर्मघवांस्तदा। तथेत्युक्त्वा प्रचक्राम सोऽपश्यत वने स्त्रियः॥<br><br>3282: क्रीडन्तीनां त कन्यानां वने चैत्ररथोपमे। वायुभूत: स वस्त्राणि सर्वाण्येव व्यमिश्रयत्॥<br><br>3283: ततो जलात् समुत्तीर्य कन्यास्ताः सहितास्तदा। वस्त्राणि जगृहुस्तानि यथासन्नान्यनेकशः॥<br><br>3284: तत्र वासो देवयान्याः शर्मिष्ठा जगृहे तदा। व्यतिमिश्रमजानन्ती दुहिता वृषपर्वणः॥<br><br>3285: ततस्तयोमिथस्तत्र विरोधः समजायत। देवयान्याश्च राजेन्द्र शर्मिष्ठायाश्च तत्कृते॥<br><br>3286: देवयान्युवाच कस्माद् गृह्णासि मे वस्त्रं शिष्या भूत्वा ममासुरि। समुदाचारहीनाया न ते साधु भविष्यति॥<br><br>3287: शर्मिष्ठोवाच आसीनं च शयानं च पिता ते पितरं मम। स्तौति वन्दीव चाभीक्ष्णं नीचैः स्थित्वा विनीतवत्॥<br><br>3288: याचतस्त्वं हि दुहिता स्तुवतः प्रतिगृह्णतः। सुताहं स्तूयमानस्य ददतोऽप्रतिगृह्णतः॥<br><br>3289: आदुन्वस्व विदुन्वस्व दुह्य कुष्यस्व याचकि। अनायुधा सायुधाया रिक्ता क्षुभ्यसि भिक्षुकि। लप्स्यसे प्रतियोद्धारं न हि त्वां गणयाम्यहम्॥<br><br>3290: वैशम्पायन उवाच समुच्छ्रयं देवयानीं गतां सक्तां च वाससि॥<br><br>3291: शर्मिष्ठा प्राक्षिपत् कूपे ततः स्वपुरमागमत्। हतेयमिति विज्ञाय शर्मिष्ठा पापनिश्चया॥<br><br>3292: अनवेक्ष्य ययौ वेश्म क्रोधवेगपरायणा। अथ तं देशमभ्यागाद् ययातिर्नहुषात्मजः॥<br><br>3293: श्रान्तयुग्यः श्रान्तहयो मृगलिप्सुः पिपासितः। स नाहुषः प्रेक्षमाण उदपानं गतोदकम्॥<br><br>3294: ददर्श राजा तां तत्र कन्यामग्निशिखामिव। तामपृच्छत् स दृष्ट्वैव कन्याममरवर्णिनीम्॥<br><br>3295: सान्त्वयित्वा नृपश्रेष्ठः साम्ना परमवल्गुना। का त्वं ताम्रनखी श्यामा सुमृष्टमणिकुण्डला॥<br><br>3296: दीर्घ ध्यायसि चात्यर्थं कस्माच्छोचसि चातुरा। कथं च पतितास्यस्मिन् कूपे वीरुत्तृणावृते॥<br><br>3297: दुहिता चैव कस्य त्वं वद सत्यं सुमध्यमे। देवयान्युवाच योऽसौ देवैर्हतान् दैत्यानुत्थापयति विद्यया॥<br><br>3298: तस्य शुक्रस्य कन्याहं स मां नूनं न बुध्यते। एष मे दक्षिणो राजन् पाणिस्ताननखाङ्गुलिः॥<br><br>3299: समुद्धर गृहीत्वा मां कुलीनस्त्वं हि मे मतः। जानामि त्वां हि संशान्तं वीर्यवन्तं यशस्विनम्॥<br><br>3300: तस्मान्मां पतितामस्मात् कूपादुद्धर्तुमर्हसि। वैशम्पायन उवाच तामथो ब्राह्मणी राजा विज्ञाय नहुषात्मजः॥<br><br>3301: गृहीत्वा दक्षिणे पाणावुजहार ततोऽवटात्। उद्धृत्य चैनां तरसा तस्मात् कूपान्नराधिपः॥<br><br>3302: आमन्त्रयित्वा सुश्रोणी ययाति स्वपुरं ययौ। गते तु नाहुषे तस्मिन् देवयान्यप्यनिन्दिता॥<br><br>3303: उवाच शोकसंतप्ता घूर्णिकामागतां पुरः। देवयान्युवाच त्वरितं घूर्णिके गच्छ शीघ्रमाचक्ष्व मे पितुः॥<br><br>3304: नेदानीं सम्प्रवेक्ष्यामि नगरं वृषपर्वणः। वैशम्पायन उवाच सा तत्र त्वरितं गत्वा घूर्णिकासुरमन्दिरम्॥<br><br>3305: दृष्ट्वा काव्यमुवाचेदं सम्भ्रमाविष्टचेतना। आचचक्षे महाप्राज्ञं देवयानी वने हताम्॥<br><br>3306: शर्मिष्ठया महाभाग दुहित्रा वृषपर्वणः। श्रुत्वा दुहितरं काव्यस्तत्र शर्मिष्ठया हताम्॥<br><br>3307: त्वरया निर्ययौ दुःखान्मार्गमाणः सुतां वने। दृष्ट्वा दुहितरं काव्यो देवयानीं ततो वने॥<br><br>3308: बाहुभ्यां सम्परिष्वज्य दुःखितो वाक्यमब्रवीत्। आत्मदोषैर्नियच्छन्ति सर्वे दुःखसुखे जनाः॥<br><br>3309: मन्ये दुश्चरितं तेऽस्ति यस्येयं निष्कृतिः कृता। देवयान्युवाच निष्कृतिर्मेऽस्तु वा मास्तु शृणुष्वावहितो मम॥<br><br>3310: शर्मिष्ठया यदुक्तास्मि दुहिता वृषपर्वणः। सत्यं किलैतत् सा प्राह दैत्यानामसि गायनः॥<br><br>3311: एवं हि मे कथयति शर्मिष्ठा वार्षपर्वणी। वचनं तीक्ष्णपरुषं क्रोधरक्तेक्षणा भृशम्॥<br><br>3312: स्तुवतो दुहिता नित्यं याचत: प्रतिगृह्णतः। अहं तु स्तूयमानस्य ददतोऽप्रतिगृह्णतः॥<br><br>3313: इदं मामाह शर्मिष्ठा दुहिता वृषपर्वणः। क्रोधसंरक्तनयना दर्पपूर्णा पुनः पुनः॥<br><br>3314: यद्यहं स्तुवतस्तात दुहिता प्रतिगृह्णतः। प्रसादयिष्ये शर्मिष्ठामित्युक्ता तु सखी मया॥<br><br>3315: शुक्र उवाच स्तुवतो दुहिता न त्वं याचतः प्रतिगृह्णतः। अस्तोतुः स्तूयमानस्य दुहिता देवयान्यसि॥<br><br>3316: वृषपर्वैव तद् वेद शक्रो राजा च नाहुषः। अचिन्त्यं ब्रह्म निर्द्वन्द्वमैश्वरं हि बलं मम॥<br><br>3317: यच किंचित् सर्वगतं भूमौ वा यदि वा दिवि। तस्याहमीश्वरो नित्यं तुष्टेनोक्तः स्वयम्भुवा॥<br><br>3318: अहं जलं विमुञ्चामि प्रजानां हितकाम्यया। पुष्णाम्योषधयः सर्वा इति सत्यं ब्रवीमि ते॥<br><br>3319: वैशम्पायन उवाच एवं विषादमापन्नां मन्युना सम्प्रपीडिताम्। वचनैर्मधुरैः श्लक्ष्णैः सान्त्वयामास तां पिता॥<br><br>3320: शुक्र उवाच यः परेषां नरो नित्यमतिवादांस्तितिक्षते। देवयानि विजानीहि तेन सर्वमिदं जितम्॥<br><br>3321: उच्यते॥<br><br>3322: यः समुत्पतितं क्रोधं निगृह्णाति हयं यथा। स यन्तेत्युच्यते सद्भिर्न यो रश्मिषु लम्बते॥<br><br>3323: यः समुत्पतितं क्रोधमक्रोधेन निरस्यति। देवयानि विजानीहि तेन सर्वमिदं जितम्॥<br><br>3324: यः समुत्पतितं क्रोधं क्षमयेह निरस्यति। यः संधारयते मन्यु योऽतिवादांस्तितिक्षते। यश्च तप्तो न तपति दृढं सोऽर्थस्य भाजनम्॥<br><br>3325: यो यजेदपरिश्रान्तो मासि मासि शतं समाः। न क्रुद्धेयद् यश्च सर्वस्य तयोरक्रोधनोऽधिकः॥<br><br>3326: यत् कुमाराः कुमार्यश्च वैरं कुर्युरचेतसः। न तत् प्राज्ञोऽनुकुर्वीत न विदुस्ते बलाबलम्॥<br><br>3327: देवयान्युवाच वेदाहं तात बालापि धर्माणां यदिहान्तरम्। अक्रोधे चातिवादे च वेद चापि बलाबलम्॥<br><br>3328: शिष्यस्याशिष्यवृत्तेस्तु न क्षन्तव्यं बुभूषता। तस्मात् संकीर्णवृत्तेषु वासो मम न रोचते॥<br><br>3329: पुमांसो ये हि निन्दन्ति वृत्तेनाभिजनेन च। न तेषु निवसेत् प्राज्ञः श्रेयोऽर्थी पापबुद्धिषु॥<br><br>3330: ये त्वेनपभिजानन्ति वृत्तेनाभिजनेन वा। तेषु साधुषु वस्तव्यं स वासः श्रेष्ठ उच्यते॥<br><br>3331: वाग् दुरुक्तं महाघोरं दुहितुर्वृषपर्वणः। मम मनाति हृदयमग्निकाम इवारणिम्॥<br><br>3332: यः सपत्नश्रियं दीप्तां हीनश्रीः पर्युपासते। मरणं शोभनं तस्य इति विद्वज्जना विदुः॥<br><br>3333: वैशम्पायन उवाच ततः काव्यो भृगुश्रेष्ठ समन्युरुपगम्य हा वृषपर्वाणमासीनमित्युवाचाविचारयन्॥<br><br>3334: नाधर्मश्चरितो राजन् सद्यः फलति गौरिव। शनैरावय॑मानो हि कर्तुर्मूलानि कृन्तति॥<br><br>3335: पुत्रेषु वा नतृषु वा न चेदात्मनि पश्यति। फलत्येव ध्रुवं पापं गुरुभुक्तमिवोदरे॥<br><br>3336: यदधात यथा विप्रं कचमाङ्गिरसं तदा। अपापशीलं धर्मज्ञं शुश्रूषं मद्गृहे रतम्॥<br><br>3337: वधादनहतस्तस्य वधाच दुहितुर्मम। वृषपर्वन् निबोधेदं त्यक्ष्यामि त्वां सबान्धवम्। स्थातुं त्वद्विषये राजन् न शक्ष्यामि त्वया सह॥<br><br>3338: अहो मामभिजानासि दैत्य मिथ्याप्रलपिनम्। यथेममात्मनो दोषं न नियच्छस्युपेक्षसे॥<br><br>3339: वृषपर्वोवाच नाधर्मं न मृषावादं त्वयि जानामि भार्गव। त्वयि धर्मश्च सत्यं च तत् प्रसीदतु नो भवान्॥<br><br>3340: यद्यस्मानपहाय त्वमितो गच्छसि भार्गव। समुद्रं सम्प्रवेक्ष्यामो नान्यदस्ति परायणम्॥<br><br>3341: शुक्र उवाच समुद्रं प्रविशध्वं वा दिशो वा द्रवतासुराः। दुहितु प्रियं सोढुं शक्तोऽहं दयिता हि मे॥<br><br>3342: प्रसाद्यतां देवयानी जीवितं यत्र मे स्थितम्। योगक्षेमकरस्तेऽहमिन्द्रस्येव बृहस्पतिः॥<br><br>3343: वृषपर्वोवाच यत् किंचिदसुरेन्द्राणां विद्यते वसु भार्गव। भुवि हस्तिगवाश्वं च तस्य त्वं मम चेश्वरः॥<br><br>3344: शुक्र उवाच यत् किंचिदस्ति द्रविणं दैत्येन्द्राणां महासुर। तस्येश्वरोऽस्मि यद्येषा देवयानी प्रसाद्यताम्॥<br><br>3345: वैशम्पायन उवाच एवमुक्तस्तथेत्याह वृषपर्वा महाकविः। देवयान्यन्तिकं गत्वा तमर्थ प्राह भार्गवः॥<br><br>3346: देवयान्युवाच यदि त्वमीश्वरस्तात राज्ञो वित्तस्य भार्गव नाभिजानामि तत् तेऽहं राजा तु वदतु स्वयम्॥<br><br>3347: वृषपर्वोवाच यं काममभिकामासि देवयानि शुचिस्मिते। तत् तेऽहं सम्प्रदास्यामि यदि वापि हि दुर्लभम्॥<br><br>3348: देवयान्युवाच दासी कन्यासहस्रेण शर्मिष्ठामभिकामये। अनु मां तत्र गच्छेत् सा यत्र दद्याच मे पिता॥<br><br>3349: वृषपर्वोवाच उत्तिष्ठ त्वं गच्छ धात्रि शर्मिष्ठां शीघ्रमानय। यं च कामयते कामं देवयानी करोतु तम्॥<br><br>3350: वैशम्पायन उवाच ततो धात्री तत्र गत्वा शर्मिष्ठां वाक्यमब्रवीत्। उत्तिष्ठ भद्रे शर्मिष्ठे ज्ञातीनां सुखमावह॥<br><br>3351: त्यजति ब्राह्मण: शिष्यान् देवयान्या प्रचोदितः। सायं कामयते कामं स कार्योऽद्य त्वयानघे॥<br><br>3352: शर्मिष्ठोवाच यं सा कामयते कामं करवाण्यहमद्य तम्। यद्येवमाह्वयेच्छुक्रो देवयानीकृते हि माम्। मद्दोषान्मा गमच्छुक्रो देवयानी च मत्कृते॥<br><br>3353: वैशम्पायन उवाच ततः कन्यासहस्रेण वृता शिबिकया तदा। पितुर्नियोगात् त्वरिता निश्चक्राम पुरोत्तमात्॥<br><br>3354: शर्मिष्ठोवाच अहं दासीसहस्रेण दासी ते परिचारिका। अनु त्वां तत्र यास्यामि यत्र दास्यति ते पिता॥<br><br>3355: देवयान्युवाच स्तुवतो दुहिताहं ते याचतः प्रतिगृह्णतः । स्तूयमानस्य दुहिता कथं दासी भविष्यसि॥<br><br>3356: शर्मिष्ठोवाच येन केनचिदार्तानां ज्ञातीनां सुखमावहेत्। अतस्त्वामनुयास्यामि यत्र दास्यति ते पिता॥<br><br>3357: वैशम्पायन उवाच प्रतिश्रुते दासभावे दुहित्रा वृषपर्वणः। देवयानी नृपश्रेष्ठ पितरं वाक्यमब्रवीत्॥<br><br>3358: देवयान्युवाच प्रविशामि पुरं तात तुष्टास्मि द्विजसत्तम। अमोघं तव विज्ञानमस्ति विद्याबलं च ते॥<br><br>3359: वैशम्पायन उवाच एवमुक्तो दुहित्रा स द्विजश्रेष्ठो महायशाः। प्रविवेश पुरं हृष्टः पूजितः सर्वदानवैः॥<br><br>3360: वैशम्पायन उवाच अथ दीर्घस्य कालस्य देवयानी नृपोत्तम। वनं तदेव निर्याता क्रीडाथ वरवर्णिनी। ॥<br><br>3361: तेन दासीसहस्रेण सार्धं शर्मिष्ठया तदा। तमेव देशं सम्प्राप्ता यथाकामं चचार सा॥<br><br>3362: ताभिः सखीभिः सहिता सर्वाभिर्मुदिता भृशम्। क्रीडन्त्योऽभिरताः सर्वाः पिबन्त्यो मधुमाधवीम्॥<br><br>3363: खादन्त्यो विविधान् भक्ष्यान् विदशन्त्यः फलानि च। पुनश्च नाहुषो राजा मृगलिप्सुर्यदृच्छया॥<br><br>3364: तमेव देशं सम्प्राप्तो जलार्थी श्रमकर्शितः। ददृशे देवयानी स शर्मिष्ठां ताश्च योषितः॥<br><br>3365: पिबन्तीर्ललमानाश्च दिव्याभरणभूषिताः। उपविष्टां च ददृशे देवयानी शुचिस्मिताम्॥<br><br>3366: रूपेणाप्रतिमां तासां स्त्रीणां मध्ये वराङ्गनाम्। शर्मिष्ठया सेव्यमानां पादसंवाहनादिभिः॥<br><br>3367: ययातिरुवाच द्वाभ्यां कन्यासहस्राभ्यां द्वे कन्ये परिवारिते। गोत्रे च नामनी चैव द्वयोः पृच्छाम्यहं शुभे॥<br><br>3368: देवयान्युवाच आख्यास्याम्यहमादत्स्व वचनं मे नराधिप। शुक्रो नामासुरगुरुः सुतां जानीहि तस्य माम्॥<br><br>3369: इयं च मे सखी दासी यत्राहं तत्र गामिनी। दुहिता दानवेन्द्रस्य शर्मिष्ठा वृषपर्वणः॥<br><br>3370: ययातिरुवाच कथं तु ते सखी दासी कन्येयं वरवर्णिनी। असुरेन्द्रसुता सुभ्रूः परं कौतूहलं हि मे॥<br><br>3371: देवयान्युवाच सर्व एव नरश्रेष्ठ विधानमनुवर्तते। विधानविहितं मत्वा मा विचित्राः कथा: कृथाः॥<br><br>3372: राजवद् रूपवेषौ ते ब्राह्मीं वाचं बिभर्षि च। को नाम त्वं कुतश्चासि कस्य पुत्रश्च शंस प्रे॥<br><br>3373: ययातिरुवाच ब्रह्मचर्येण वेदो मे कृत्स्नः श्रुतिपथं गतः। राजाहं राजपुत्रश्च ययातिरिति विश्रुतः॥<br><br>3374: देवयान्युवाच केनास्यर्थेन नृपते इमं देशमुपागतः। जिघृक्षुर्वारिज किंचिदथवा मृगलिप्सया॥<br><br>3375: ययातिरुवाच मृगलिप्सुरहं भद्रे पानीयार्थमुपागतः। बहुधाप्यनुयुक्तोऽस्मि तदनुज्ञातुमर्हसि। ॥<br><br>3376: देवयान्युवाच द्वाभ्यां कन्यासहस्राभ्यां दास्या शर्मिष्ठया सह। त्वदधीनास्मि भद्रं ते सखा भर्ता च मे भव॥<br><br>3377: ययातिरुवाच विद्ध्यौशनसि भद्रं ते न त्वामोऽस्मि भाविनि। अविवाह्या हि राजानो देवयानि पितुस्तव॥<br><br>3378: देवयान्युवाच संसृष्टं ब्रह्मणा क्षत्रं क्षत्रेण ब्रह्म संहितम्। ऋषिश्चाप्यधिपुत्रश्च नाहुषाङ्ग वहस्व माम्॥<br><br>3379: ययातिरुवाच एकदेहोद्भवा वर्णाश्चत्वारोऽपि वराङ्गने। पृथग्धर्माः पृथक्छौचास्तेषां तु ब्राह्मणो वरः॥<br><br>3380: देवयान्युवाच पाणिधर्मो नाहुषायं न पुम्भिः सेवितः पुरा। तं मे त्वमग्रहीर वृणोमि त्वामहं ततः॥<br><br>3381: कथं नु मे मनस्विन्याः पाणिमन्यः पुमान् स्पृशेत्। गृहीतमृषिपुत्रेण स्वयं वाप्य॒षिणा त्वया॥<br><br>3382: ययातिरुवाच क्रुद्धादाशीविषात् सर्पाज्ज्वलनात् सर्वतोमुखात्। दुराधर्षतरो विप्रो ज्ञेयः पुंसा विजानता॥<br><br>3383: देवयान्युवाच कथमाशीविषात् सर्पाज्ज्वलनात् सर्वतोमुखात्। दुराधर्षतरो विप्र इत्यात्य पुरुषर्षभ॥<br><br>3384: ययातिरुवाच एकमाशीविषो हन्ति शस्त्रेणैकश्च वध्यते। हन्ति विप्रः सराष्ट्राणि पुराण्यपि हि कोपितः॥<br><br>3385: दुराधर्षतरो विप्रस्तस्माद् भीरु मतो मम। अतोऽदत्तां च पित्रा त्वां भद्रे न विवहाम्यहम्॥<br><br>3386: देवयान्युवाच दत्तां वहस्व तन्मा त्वं पित्रा राजन् वृतो मया। अयाचतो भयं नास्ति दत्तां च प्रतिगृह्णतः॥<br><br>3387: वैशम्पायन उवाच त्वरितं देवयान्याथ संदिष्टं पितुरात्मनः। सर्वं निवेदयामास धात्री तस्मै यथातथम्॥<br><br>3388: श्रुत्वैव च सा राजानं दर्शयामास भार्गवः। दृष्ट्वैव चागतं शुक्रं ययातिः पृथिवीपतिः। ववन्दे ब्राह्मणं काव्यं प्राञ्जलिः प्रणतः स्थितः॥<br><br>3389: देवयान्युवाच राजायं नाहुषस्तात दुर्गमे पाणिमग्रहीत्। नमस्ते देहि मामस्मै लोके नान्यं पतिं वृणे॥<br><br>3390: शुक्र उवाच वृतोऽनया पतिर्वीर सुतया त्वं ममेष्टया। गृहाणेमां मया दत्तां महिषीं नहुषात्मज॥<br><br>3391: ययातिरुवाच अधर्मो न स्पृशेदेष महान् मामिह भार्गव। वर्णसंकरजो ब्रह्मन्निति त्वां प्रवृणोम्यहम्॥<br><br>3392: शुक्र उवाच अधर्मात् त्वां विमुञ्चामि वृणु त्वं वरमीप्सितम्। अस्मिन् विवाहे मा म्लासीरहं पापं नुदामि ते॥<br><br>3393: वहस्व भार्यां धर्मेण देवयानीं सुमध्यमाम्। अनया सह सम्प्रीतिमतुलां समवाप्नुहि॥<br><br>3394: इयं चापि कुमारी ते शर्मिष्ठा वार्षपर्वणी। सम्पूज्या सततं राजन् मा चैनां शयने ह्वयेः॥<br><br>3395: वैशम्पायन उवाच एवमुक्तो ययातिस्तु शुक्रं कृत्वा प्रदक्षिणम्। शास्त्रोक्तविधिना राजा विवाहमकरोच्छुभम्॥<br><br>3396: सम्पूजितश्च शुक्रेण दैत्यैश्च नृपसत्तमः। जगाम स्वपुरं हृष्टोऽनुज्ञातोऽथ महात्मना॥<br><br>3397: वैशम्पायन उवाच ययाति: स्वपुरं प्राप्य महेन्द्रपुरसंनिभम्। प्रविश्यान्तःपुरं तत्र देवयानी न्यवेशयत्॥<br><br>3398: देवयान्याश्चानुमते सुतां तां वृषपर्वणः। अशोकवनिकाभ्याशे गृहं कृत्वा न्यवेशयत्॥<br><br>3399: वृतां दासीसहस्रेण शर्मिष्ठां वार्षपर्वणीम्। वासोभिरन्नपानैश्च संविभज्य सुसत्कृताम्॥<br><br>3400: देवयान्या तु सहितः स नृपो नहुषात्मजः। विजहार बहूनब्दान् देववन्मुदितः सुखी॥<br><br>3401: ऋतुकाले तु सम्प्राप्ते देवयानी वराङ्गना। लेभे गर्भं प्रथमतः कुमारं च व्यजायत॥<br><br>3402: गते वर्षसहस्र तु शर्मिष्ठा वार्षपर्वणी। ददर्श यौवनं प्राप्ता ऋतुं सा चान्वचिन्तयत्॥<br><br>3403: ऋतुकालश्च सम्प्राप्तो न च मेऽस्ति पतिर्वृतः। किं प्राप्तं किं नु कर्तव्यं किं वा कृत्वा कृतं भवेत्॥<br><br>3404: देवयानी प्रजातासौ वृथाहं प्राप्तयौवना। यथा तया वृतो भर्ता तथैवाहं वृणोमि तम्॥<br><br>3405: राज्ञा पुत्रफलं देयमिति मे निश्चिता मतिः। अपीदानी स धर्मात्मा इयान्मे दर्शनं रहः॥<br><br>3406: अथ निष्क्रम्य राजासौ तस्मिन् काले यदृच्छया। अशोकवनिकाभ्याशे शर्मिष्ठां प्रेक्ष्य विष्ठितः॥<br><br>3407: तमेकं रहिते दृष्ट्वा शर्मिष्ठा चारुहासिनी। प्रत्युद्गम्याञ्जलिं कृत्वा राजानं वाक्यमब्रवीत्॥<br><br>3408: शर्मिष्ठोवाच सोमस्येन्द्रस्य विष्णोर्वा यमस्य वरुणस्य च। तव वा नाहुष गृहे कः स्त्रियं द्रष्टुमर्हति॥<br><br>3409: रूपाभिजनशीलैहि त्वं राजन् वेत्थ मां सदा। सा त्वां याचे प्रसाद्याहमृतुं देहि नराधिप॥<br><br>3410: ययातिरुवाच वेद्मि त्वां शीलसम्पन्नां दैत्यकन्यामनिन्दिताम्। रूपं च ते न पश्यामि सूच्यग्रमपि निन्दितम्॥<br><br>3411: अब्रवीदुशना काव्यो देवयानीं यदावहम्। नेयमाह्वयितव्या ते शयने वार्षपर्वणी॥<br><br>3412: शर्मिष्ठोवाच न नर्मयुक्तं वचनं हिनस्ति न स्त्रीषु राजन् न विवाहकाले। प्राणात्यये सर्वधनापहारे पञ्चानृतान्याहुरपातकानि॥<br><br>3413: पृष्टं तु साक्ष्ये प्रवदन्तमन्यथा वदन्ति मिथ्या पतितं नरेन्द्र। एकार्थतायां तु समाहितायां मिथ्या वदन्तं त्वनृतं हिनस्ति॥<br><br>3414: ययातिरुवाच राजा प्रमाणं भूतानां स नश्येत मृषा वदन्। अर्थकृच्छ्रमपि प्राप्य न मिथ्या कर्तुमुत्सहे॥<br><br>3415: शर्मिष्ठोवाच समावेतौ मतौ राजन् पति: सख्याश्च यः पतिः। समं विवाहमित्याहुः सख्या मेऽसि वृतः पतिः॥<br><br>3416: ययातिरुवाच दातव्यं याचमानेभ्य इति मे व्रतमाहितम्। त्वं च याचसि मां कामं ब्रूहि किं करवाणि ते॥<br><br>3417: शर्मिष्ठोवाच अधर्मात् पाहि मां राजन् धर्मं च प्रतिपादय। त्वत्तोऽपत्यवती लोके चरेयं धर्ममुत्तमम्॥<br><br>3418: त्रय एवाधना राजन् भार्या दासस्तथा सुतः। यत् ते समधिगच्छन्ति यस्यैते तस्य तद् धनम्॥<br><br>3419: देवयान्या भुजिष्यास्मि वश्या च तव भार्गवी। सा चाहं च त्वया राजन् भजनीये भजस्व माम्॥<br><br>3420: वैशम्पायन उवाच एवमुक्तस्तु राजा स तथ्यमित्यभिजज्ञिवान्। पूजयामास शर्मिष्ठां धर्मं च प्रत्यपादयत्॥<br><br>3421: स समागम्य शर्मिष्ठां यथाकाममवाप्य च। अन्योन्यं चाभिसम्पूज्य जग्मतुस्तौ यथागतम्॥<br><br>3422: तस्मिन् समागमे सुभूः शर्मिष्ठाः चारुहासिनी। लेभे गर्भं प्रथमतस्तस्मानृपतिसत्तमात्॥<br><br>3423: प्रजज्ञे च ततः काले राजन् राजीवलोचना। कुमारं देवगर्भाभं राजीवनिभलोचनम्॥<br><br>3424: वैशम्पायन उवाच श्रुत्वा कुमारं जातं तु देवयानी शुचिस्मिता। चिन्तयामास दुःखार्ता शर्मिष्ठां प्रति भारत॥<br><br>3425: अभिगम्य च शर्मिष्ठा देवयान्यब्रवीदिदम्। देवयान्युवाच किमिदं वृजिनं सुभ्र कृतं वै कामलुब्धया। ॥<br><br>3426: शर्मिष्ठोवाच ऋषिरभ्यागतः कश्चिद् धर्मात्मा वेदपारगः। स मया वरदः कामं याचितो धर्मसंहितम्॥<br><br>3427: नाहमन्यायत: काममाचरामि शुचिस्मिते। तस्मादृषेर्ममापत्यमिति सत्यं ब्रवीमि ते॥<br><br>3428: देवयान्युवाच शोभनं भीरु यद्येवमथ स ज्ञायते द्विजः। गोत्रनामाभिजनतो वेत्तुमिच्छामि तं द्विजम्॥<br><br>3429: शर्मिष्ठोवाच तपसा तेजसा चैव दीप्यमानं यथा रविम्। तं दृष्ट्वा मम सम्प्रष्टुं शक्तिर्नासीच्छुचिस्पिते॥<br><br>3430: देवयान्युवाच यद्येतदेवं शर्मिष्ठे न मन्युर्विद्यते मम। अपत्यं यदि ते लब्धं ज्येष्ठाच्छ्रेष्ठाच वै द्विजात्॥<br><br>3431: वैशम्पायन उवाच अन्योन्यमेवमुक्त्वा तु सम्प्रहस्य च ते मिथः। जगाम भार्गवी वेश्म तथ्यमित्यवजग्मुषी॥<br><br>3432: ययातिर्देवयान्यां तु पुत्रावजनयनृपः। यदुं च तुर्वसुं चैव शक्रविष्णू इवापरौ॥<br><br>3433: तस्मादेव तु राजर्षेः शर्मिष्ठा वार्षपर्वणी। दुह्यं चानुं च पूरुं च त्रीन् कुमारानजीजनत्॥<br><br>3434: ततः काले तु कस्मिंश्चिद् देवयानी शुचिस्मिता। ययातिसहिता राजञ्जगाम रहितं वनम्॥<br><br>3435: ददर्श च तदा तत्र कुमारान् देवरूपिणः। कुमारान् पर्यपृच्छता क्रीडमानान् सुविश्रब्धान् विस्मिता चेदमब्रवीत्॥<br><br>3436: देवयान्युवाच कस्यैते दारका राजन् देवपुत्रोपमाः शुभाः। वर्चसा रूपतश्चैव सदृशा मे मतास्तव॥<br><br>3437: देवयान्युवाच किं नामधेयं वंशो व: पुत्रकाः कश्च वः पिता। प्रब्रूत मे यथातथ्यं श्रोतुमिच्छामि तं ह्यहम्॥<br><br>3438: तेऽदर्शयन् प्रदेशिन्या तमेव नृपसत्तमम्। शर्मिष्ठा मातरं चैव तथाऽऽचख्युश्च दारकाः॥<br><br>3439: वैशम्पायन उवाच इत्युक्त्वा सहितास्ते तु राजानमुपचक्रमुः। नाभ्यनन्दत तान् राजा देवयान्यास्तदान्तिके॥<br><br>3440: रुदन्तस्तेऽथ शर्मिष्ठामभ्ययुर्बालकास्ततः। श्रुत्वा तु तेषां बालानां सव्रीड इव पार्थिवः॥<br><br>3441: दृष्ट्वा तु तेषां बालानां प्रणयं पार्थिवं प्रति। बुद्ध्वा च तत्त्वं सा देवी शर्मिष्ठामिदमब्रवीत्॥<br><br>3442: देवयान्युवाच मदधीना सती कस्मादकार्षीविप्रियं मम। तमेवासुरधर्मं त्वमास्थिता न बिभेषि मे॥<br><br>3443: शर्मिष्ठोवाच यदुक्तमृषिरित्येव तत् सत्यं चारुहासिनि। न्यायतो धर्मतश्चैव चरन्ती न बिभेमि ते॥<br><br>3444: यदा त्वया वृतो भर्ता वृत एव तदा मया। सखीभर्ता हि धर्मेण भर्ता भवति शोभने॥<br><br>3445: पूज्यासि मम मान्या च ज्येष्ठा च ब्राह्मणी ह्यसि। त्वत्तोऽपि मे पूज्यतमो राजर्षिः किं न वेत्थ तत्॥<br><br>3446: वैशम्पायन उवाच श्रुत्वा तस्यास्ततो वाक्यं देवयान्यब्रवीदिदम्। राजन् नाघेह वत्स्यामि विप्रियं मे कृतं त्वया। ॥<br><br>3447: सहसोत्पतितां श्यामां दृष्ट्वा तां साश्रुलोचनाम्। तूर्णं सकाशं काव्यस्य प्रस्थितां व्यथितस्तदा॥<br><br>3448: अनुवव्राज सम्भ्रान्तः पृष्ठतः सान्त्वयन् नृपः। न्यवर्तत न चैव स्म क्रोधसंरक्तलोचना॥<br><br>3449: आविब्रुवन्ती किंचित् सा राजानं साश्रुलोचना। अचिरादेव सम्प्राप्ता काव्यस्योशनसोऽन्तिकम्॥<br><br>3450: सा तु दृष्ट्वैव पितरमभिवाद्याग्रतः स्थिता। अनन्तरं ययातिस्तु पूजयामास भार्गवम्॥<br><br>3451: देवयान्युवाच अधर्मेण जितो धर्मः प्रवृत्तमधरोत्तरम्। शर्मिष्ठयातिवृत्तास्मि दुहित्रा वृषपर्वणः॥<br><br>3452: त्रयोस्यां जनिताः पुत्रा राज्ञानेन ययातिना। दुर्भगाया मम द्वौ तु पुत्रौ तात ब्रवीमि ते॥<br><br>3453: धर्मज्ञ इति विख्यात एष राजा भृगूद्वह। अतिक्रान्तश्च मर्यादां काव्यैतत् कथयामि ते॥<br><br>3454: शुक्र उवाच धर्मज्ञः सन् महाराज योऽधर्ममकृथाः प्रियम्। तस्माजरा त्वामचिराद् धर्षयिष्यति दुर्जया। । ययातिरुवाच ऋतुं वै याचमानाया भगवन् नान्यचेतसा। दुहितुर्दानवेन्द्रस्य धर्म्यमेतत् कृतं मया॥<br><br>3455: ऋतुं वै याचमानाया न ददाति पुमानृतुम्। भ्रूणहेत्युच्यते ब्रह्मन् स इह ब्रह्मवादिभिः॥<br><br>3456: अभिकामां स्त्रियं यश्च गम्यां रहसि याचितः। नोपैति स च धर्मेषु भ्रूणहेत्युच्यते बुधैः॥<br><br>3457: इत्येतानि समीक्ष्याहं कारणानि भृगूद्वह। अधर्मभयसंविग्नः शर्मिष्ठामुपजग्मिवान्॥<br><br>3458: शुक्र उवाच नन्वहं प्रत्यवेक्ष्यस्ते मदधीनोऽसि पार्थिवा मिथ्याचारस्य धर्मेषु चौर्यं भवति नाहुष॥<br><br>3459: वैशम्पायन उवाच क्रुद्धेनोशनसा शप्तो ययाति हुषस्तदा। पूर्व वयः परित्यज्य जरां सद्योऽन्वपद्यत॥<br><br>3460: ययातिरुवाच अतृप्तो यौवनस्याहं देवयान्यां भृगूद्वह। प्रसादं कुरु मे ब्रह्मञ्जरेयं न विशेच माम्॥<br><br>3461: शुक्र उवाच नाहं मृषा द्रवीभ्येतज्जरां प्राप्तोऽसि भूमिप। जरां त्वेतां त्वमन्यस्मिन् संक्रामय यदीच्छसि॥<br><br>3462: ययातिरुवाच राज्यभाक् स भवेद् ब्रह्मन् पुण्यभाक् कीर्तिभाक् तथा। यो मे दद्याद् वयः पुत्रस्तद् भवाननुमन्यताम्॥<br><br>3463: शुक्र उवाच संक्रामयिष्यसि जरां यथेष्टं नहुषात्मज। मामनुध्याय भावेन न च पापमवाप्स्यसि॥<br><br>3464: वयो दास्यति ते पुत्रो यः स राजा भविष्यति। आयुष्मान् कीर्तिमांश्चैव बह्वपत्यस्तथैव च॥<br><br>3465: वैशम्पायन उवाच जरां प्राप्य ययातिस्तु स्वपुरं प्राप्य चैव हि। पुत्रं ज्येष्ठं वरिष्ठं च यदुमित्यब्रवीद् वचः॥<br><br>3466: ययातिरुवाच जरा वली च मां तात पलितानि च पर्यगुः। काव्यस्योशनसः शापान च तृप्तोऽस्मि यौवने॥<br><br>3467: त्वं यदो प्रतिपद्यस्व पाप्मानं जरया सह। यौवनेन त्वदीयेन चरेयं विषयानहम्॥<br><br>3468: पूर्णे वर्षसहस्रे तु पुनस्ते यौवनं त्वहम्। दत्त्वा स्वं प्रतिपत्स्यामि पाप्मानं जरया सह। ॥<br><br>3469: यदुरुवाच जरायां बहवो दोषाः पानभोजनकारिताः। तस्माजरां न ते राजन् ग्रहीष्य इति मे मतिः॥<br><br>3470: सितश्मश्रुनिरानन्दो जरया शिथिलीकृतः। बलीसंगतगात्रस्तु दुर्दर्शो दुर्बलः कृशः॥<br><br>3471: अशक्तः कार्यकरणे परिभूत: स यौवतैः। सहोपजीविभिश्चैव तां जरां नाभिकामये॥<br><br>3472: सन्ति ते बहवः पुत्रा मत्तः प्रियतरा नृप। जरां ग्रहीतुं धर्मज्ञ तस्मादन्यं वृणीष्व वै॥<br><br>3473: ययातिरुवाच यत् त्वं मे हृदयाजातो वयः स्वं न प्रयच्छसि। तस्मादराज्यभाक् तात प्रजा तव भविष्यति॥<br><br>3474: तुर्वसो प्रतिपद्यस्व पाप्मानं जरया सह। यौवनेन चरेयं वै विषयांस्तव पुत्रक॥<br><br>3475: पूर्णे वर्षसहस्रे तु पुनर्दास्यामि यौवनम्। स्वं चैव प्रतिपत्स्यामि पाप्मानं जरया सह॥<br><br>3476: तुर्वसुरुवाच न कामये जरां तात कामभोगप्रणाशिनीम्। बलरूपान्तकरणां बुद्धिप्राणप्रणाशिनीम्॥<br><br>3477: ययातिरुवाच यत् त्वं मे हृदयाजातो वयः स्वं न प्रयच्छसि। तस्मात् प्रजा समुच्छेदं तुर्वसो तव यास्यसि॥<br><br>3478: संकीर्णचारधर्मेषु प्रतिलोमचरेषु च। पिशिताशिषु चान्त्येषु मूढ राजा भविष्यसि॥<br><br>3479: गुरुदारप्रसक्तेषु तिर्यग्योनिगतेषु च। पशुधर्मेषु पापेषु म्लेच्छेषु त्वं भविष्यसि॥<br><br>3480: वैशम्पायन उवाच एवं स तुर्वसुं शप्त्वा ययातिः सुतमात्मनः। शर्मिष्ठायाः सुतं दुह्युमिदं वचनमब्रवीत्॥<br><br>3481: ययातिरुवाच दुह्यो त्वं प्रतिपद्यस्व वर्णरूपविनाशिनीम्। जरां वर्षसहस्रं मे यौवनं स्वं ददस्व च॥<br><br>3482: पूर्णे वर्षसहस्रे तु पुनर्दास्यामि यौवनम्। स्वं चादास्यामि भूयोऽहं पाप्मानं जरया सह॥<br><br>3483: दुखुरुवाच न गजं न रथं नाश्वं जीर्णो भुङ्क्तेन च स्त्रियम्। वाक्सङ्गश्चास्य भवति तां जरां नाभिकामये॥<br><br>3484: ययातिरुवाच यत् त्वं मे हृदयाजातो वयः स्वं न प्रयच्छसि। तस्माद् द्रुह्यो प्रियः कामो न ते सम्पत्स्यते क्वचित्। यत्राश्वरथमुख्यानामश्वानां स्याद् गतं न च। हस्तिनां पीठकानां च गर्दभानां तथैव च॥<br><br>3485: बस्तानां च गवां चैव शिबिकायास्तथैव च। उडुपप्लवसंतारो यत्र नित्यं भविष्यति। अराजा भोजशब्दं त्वं तत्र प्राप्स्यसि सान्वयः॥<br><br>3486: ययातिरुवाच अनो त्वं प्रतिपद्यस्व पाप्मानं जरया सह। एकं वर्षसहस्रं तु चरेयं यौवनेन ते॥<br><br>3487: अनुरुवाच जीर्ण: शिशुवदादत्तेऽकालेऽत्रमशुचिर्यथा। न जुहोति च कालेऽग्निं तां जरां नाभिकामये। ॥<br><br>3488: ययातिरुवाच यत् त्वं मे हृदयाजातो वयः स्वं न प्रयच्छसि। जरादोषस्त्वया प्रोक्तस्तस्मात् त्वं प्रतिपत्स्यसे॥<br><br>3489: प्रजाश्च यौवनप्राप्ता विनाशिष्यन्त्यनो तव। अग्निप्रस्कन्दनपरस्त्वं चाप्येर्वं भविष्यसि॥<br><br>3490: ययातिरुवाच पूरो त्वं मे प्रियः पुत्रस्त्वं वरीयान् भरिष्यसि। जरा वली च मां तात पलितानि च पर्यगुः॥<br><br>3491: काव्यस्योशनसः शापान्न च तृप्तोऽस्मि यौवने। पूरो त्वं प्रतिपद्यस्व पाप्मानं जरया सह। कंचित् कालं चरेयं वै विषयान् वयसा तव॥<br><br>3492: पूर्णे वर्षसहस्रे तु पुनर्दास्यामि यौवनम्। स्वं चैव प्रतिपत्स्यामि पाप्मानं जरया सह॥<br><br>3493: वैशम्पायन उवाच एवमुक्तः प्रत्युवाच पूरुः पितरपञ्जसा। यथाऽऽत्य मां महाराज तत् करिष्यामि ते वचः॥<br><br>3494: प्रतिपत्स्यामि ते राजन् पाप्मानं जरया सह। गृहाण यौवनं मत्तश्चर कामान् यथेप्सितान्॥<br><br>3495: जरयाहं प्रतिच्छन्नो वयोरूपधरस्तव। यौवनं भवते दत्त्वा चरिष्यामि यथाऽऽत्थ माम्॥<br><br>3496: ययातिरुवाच पूरो प्रीतोऽस्मि ते वत्स प्रतिश्चेदं ददामि ते। सर्वकामसमृद्धा ते प्रजा राज्ये भविष्यति॥<br><br>3497: एवमुक्त्वा ययातिस्तु स्मृत्वा काव्यं महातपाः। संक्रामयामास जरां तदा पूरौ महात्मनि॥<br><br>3498: वैशम्पायन उवाच पौरवेणाथ वयसा ययातिनहुषात्मजः। प्रीतियुक्तो नृपश्रेष्ठश्चचार विषयान् प्रियान्॥<br><br>3499: यथाकामं यथोत्साहं यथाकालं यथासुखम्। धर्माविरुद्धं राजेन्द्र यथार्हति स एव हि॥<br><br>3500: देवानतर्पयद् यज्ञैः श्राद्धस्तद्वत् पितृनपि। दीनाननुग्रहैरिष्टैः कामैश्च द्विजसत्तमान्॥<br><br>3501: अतिथीनन्नपानैश्च विशश्च परिपालनैः। आनृशंस्येन शूद्रांश्च दस्यून संनिग्रहेण च॥<br><br>3502: धर्मेण च प्रजाः सर्वा यथावदनुरञ्जयन्। ययातिः पालयामास साक्षादिन्द्र इवापरः॥<br><br>3503: स राजा सिंहविक्रान्तो युवा विषयगोचरः। अविरोधेन धर्मस्य चचार सुखमुत्तमम्॥<br><br>3504: स सम्प्राप्य शुभान् कामांस्तृप्तः खित्रश्च पार्थिवः। कालं वर्षसहस्रान्तं सस्मार मनुजाधिपः॥<br><br>3505: परिसंख्याय कालज्ञः कला: काष्ठाश्च वीर्यवान्। यौवनं प्राप्य राजर्षिः सहस्रपरिवत्सरान्॥<br><br>3506: विश्वाच्या सहितो रेमे व्यभ्राजन्नन्दने वने। अलकायां स कालं तु मेरुशृङ्गे तथोत्तरे॥<br><br>3507: यदा स पश्यते कालं धर्मात्मा तं महीपतिः। पूर्णं मत्वा ततः कालं पूरूं पुत्रमुवाच ह॥<br><br>3508: यथाकामं यथोत्साहं यथाकालमरिंदम। सेविता विषयाः पुत्र यौवनेन मया तव॥<br><br>3509: न जातु कामः कामानामुपभोगेन शाम्यति। हविषा कृष्णवर्देव भूय एवाभिवर्धते॥<br><br>3510: यत् पृथिव्यां व्रीहियवं हिरण्यं पशवः स्त्रियः। एकस्यापि न पर्याप्तं तस्मात् तृष्णां परित्यजेत्॥<br><br>3511: या दुस्त्यजा दुर्मतिभिर्या न जीर्यति जीर्यतः। योऽसौ प्राणान्तिको रोगस्तां तृष्णां त्यजतः सुखम्। पूर्ण वर्षसहस्रं मे विषयासक्तचेतसः। तथाप्यनुदिनं तृष्णा ममैतेष्वभिजायते॥<br><br>3512: तस्मादेनामहं त्यक्त्वा ब्रह्मण्याधाय मानसम्। निर्द्वन्द्वो निर्ममो भूत्वा चरिष्यामि मृगैः सह॥<br><br>3513: पूरो प्रीतिऽस्मि भद्रं ते गृहाणेदं स्वयौवनम्। राज्यं चेदं गृहाण त्वं त्वं हि मे प्रियकृत् सुतः॥<br><br>3514: वैशम्पायन उवाच प्रतिपेदे जरां राजा ययाति हुषस्तदा। यौवनं प्रतिपेदे च पूरुः स्वं पुनरात्मनः॥<br><br>3515: अभिषेक्तुकामं नृपति पूरुं पुत्रं कनीयसम्। ब्राह्मणप्रमुखा वर्णा इदं वचनमब्रुवन्॥<br><br>3516: कथं शुक्रस्य नप्तारं देवयान्याः सुतं प्रभो। ज्येष्ठं यदुर तिक्रम्य राज्यं पूरोः प्रयच्छसि॥<br><br>3517: यदुर्येष्ठस्तव सुतो जातस्तमनु तुर्वसुः। शर्मिष्ठायाः सुतो दुह्युस्ततोऽनुः पूरुरेव च। ॥<br><br>3518: कथं ज्येष्ठानतिक्रम्य कनीयान् राज्यमर्हति। एतत् सम्बोधयामस्त्वां धर्मं त्वं प्रतिपालय॥<br><br>3519: ययातिरुवाच ब्राह्मणप्रमुखा वर्णाः सर्वे शृण्वन्तु मे वचः। ज्येष्ठं प्रति यथा राज्यं न देयं मे कथंचन॥<br><br>3520: मम ज्येष्ठेन यदुना नियोगो नानुपालितः। प्रतिकूलः पितुर्यश्च न स पुत्रः सतां मतः॥<br><br>3521: मातापित्रोर्वचनकृद्धितः पथ्यश्च यः सुतः। स पुत्रः पुत्रवद् यश्च वर्तते पितृमातृषु॥<br><br>3522: यदुनाहमवज्ञातस्तथा तुर्वसुनापि च। द्रुाना चानुना चैव मय्यवज्ञा कृता भृशम्॥<br><br>3523: पूरुणा तु कृतं वाक्यं मानितं च विशेषतः। कनीयान् मम दायादो धृता येन जरा मम॥<br><br>3524: मम कामः स च कृतः पूरुणा मित्ररूपिणा। शुक्रेण च वरो दत्तः काव्येनोशनसा स्वयम्॥<br><br>3525: पुत्रो यस्त्वानुवर्तेत स राजा पृथिवीपतिः। भवतोऽनुनयाम्येवं पूरू राज्येऽभिषिच्यताम्॥<br><br>3526: प्रकृतय ऊचुः यः पुत्रो गुमसम्पन्नो मातापित्रोर्हितः सदा। सर्वमर्हति कल्याणं कनीयानपि सत्तमः॥<br><br>3527: अर्हः पूरुरिदं राज्यं यः सुतः प्रियकृत् तव। वरदानेन शुक्रस्य न शक्यं वक्तुमुत्तरम्॥<br><br>3528: वैशम्पायन उवाच पौरजानपदैस्तुष्टैरित्युक्तो नाहुषस्तदा। अभ्यषिञ्चत् तत: पूरुं राज्ये स्वे सुतमात्मनः॥<br><br>3529: दत्त्वा च पूरवे राज्यं वनवासाय दीक्षितः। पुरात् स निर्ययौ राजा ब्राह्मणैस्तापसैः सह॥<br><br>3530: यदोस्तु यादवा जातास्तुर्वसोर्यवनाः स्मृताः। दुह्योः सुतास्तु वै भोजा अनोस्तु म्लेच्छजातयः॥<br><br>3531: पूरोस्तु पौरवो वंशो यत्र जातोऽसि पार्थिव। इदं वर्षसहस्राणि राज्यं कारयितुं वशी॥<br><br>3532: पूरोस्तु पौरवो वंशो यत्र जातोऽसि पार्थिव। इदं वर्षसहस्राणि राज्यं कारयितुं वशी॥<br><br>3533: वैशम्पायन उवाच एवं स नाहुषो राजा ययातिः पुत्रमीप्सितम्। राज्येऽभिषिच्य मुदितो वानप्रस्थोऽभवन्मुनिः॥<br><br>3534: उषित्वा च वने वासं ब्राह्मणैः संशितव्रतः। फलमूलाशनो दान्तस्तत: स्वर्गमितो गतः॥<br><br>3535: स गतः स्वर्निवासं तं निवसन् मुदितः सुखी। कालेन चातिमहता पुनः शक्रेण पातितः॥<br><br>3536: निपतन् प्रच्युतः स्वर्गादप्राप्तो मेदिनीतलम्। स्थित आसीदन्तरिक्षे स तदेति श्रुतं मया॥<br><br>3537: तत एव पुनश्चापि गतः स्वर्गमिति श्रुतम्। राज्ञा वसुमता सार्धमष्टकेन च वीर्यवान्॥<br><br>3538: प्रतर्दनेन शिबिना समेत्य किल संसदि। जनमेजय उवाच कर्मणा केन स दिवं पुनः प्राप्तो महीपतिः॥<br><br>3539: ६। सर्वमेतदशेषेण श्रोतुमिच्छामि तत्त्वतः। कथ्यमानं त्वया विप्र विप्रर्षिगणसंनिधौ॥<br><br>3540: देवराजसमो ह्यासीद् ययातिः पृथिवीपतिः। वर्धनः कुरुवंशस्य विभावसुसमद्युतिः॥<br><br>3541: तस्य विस्तीर्णयशसः सत्यकीर्तेर्महात्मनः। चरितं श्रोतुमिच्छामि दिवि चेह च सर्वशः॥<br><br>3542: वैशम्पायन उवाच हन्त ते कथयिष्यामि ययातेरुत्तमां कथाम्। दिवि चेह च पुण्यार्थी सर्वपापप्रणाशिनीम्॥<br><br>3543: ययाति हुषो राजा पूरूं पुत्रं कनीयसम्। राज्येऽभिषिच्य मुदितः प्रवव्राज वनं तदा॥<br><br>3544: अन्त्येषु स विनिक्षिप्य पुत्रान् यदुपुरोगमान्। फलमूलाशनो राजा वने संन्यवसचिरम्॥<br><br>3545: शंसितात्मा जितक्रोधस्तर्पयन् पितृदेवताः अग्नींश्च विधिवत्रुह्वन् वानप्रस्थविधानतः॥<br><br>3546: अतिथीन् पूजयामास वन्येन हविषा विभुः। शिलोच्छवृत्तिमास्थाय शेषान्नकृतभोजनः॥<br><br>3547: पूर्ण वर्षसहस्रं च एवंवृत्तिरभूनृपः। अब्भक्षः शरदस्त्रिंशदासीनियतवाङ्गनाः॥<br><br>3548: ततश्च वायुभक्षोऽभूत् संवत्सरमतन्द्रितः। तथा पञ्चाग्निमध्ये च तपस्तेपे स वत्सरम्॥<br><br>3549: एकपादः स्थितश्चासीत् षण्मासाननिलाशनः। पुण्यकीर्तिस्ततः स्वर्गे जगामावृत्य रोदसी॥<br><br>3550: वैशम्पायन उवाच स्वर्गतः स तु राजेन्द्रो निवसन् देववेश्मनि। पूजितस्त्रिदशैः साध्यैर्मरुद्भिर्वसुभिस्तथा॥<br><br>3551: देवलोकं ब्रह्मलोकं संचरन् पुण्यकृद् वशी। अवसत् पृथिवीपालो दीर्घकालमिति श्रुतिः॥<br><br>3552: स कदाचिनृपश्रेष्ठो ययातिः शक्रमागमत्। कथान्ते तत्र शक्रेण स पृष्टः पृथिवीपतिः। ३॥<br><br>3553: शक्र उवाच यदा स पूरुस्तव रूपेण राजन् जरां गृहीत्वा प्रचचार भूमौ। तदा च राज्यं सम्प्रदायैव तस्मै त्वया किमुक्तः कथयेह सत्यम्॥<br><br>3554: ययातिरुवाच गङ्गायमुनयोर्मध्ये कृत्स्नोऽयं विषयस्तव। मध्य पृथिव्यास्त्वं राजा भ्रातरोऽन्त्याधिपास्तव॥<br><br>3555: स्तथा तितिक्षुरतितिक्षोर्विशिष्टः। अमानुषेभ्यो मानुषाश्च प्रधाना विद्वांस्तथैवाविदुषः प्रधानः॥<br><br>3556: आक्रुश्यमानो नाक्रोशेन्मन्युरेव तितिक्षतः। आक्रोष्टारं निर्दहति सुकृतं चास्य विन्दति॥<br><br>3557: नारुन्तुदः स्यान्न नृशंसवादी न हीनतः परमभ्याददीत्। ययास्य वाचा पर उद्विजेत न तां वदेदुषती पापलोक्याम्॥<br><br>3558: अरुन्तुदं परुषं तीक्ष्णवाचं वाक्कण्टकैर्वितुदन्तं मनुष्यान्। विद्यादलक्ष्मीकतमं जनानां मुखे निबद्धां निर्ऋतिं वहन्तम्॥<br><br>3559: सद्भिः पुरस्तादभिपूजित: स्यात् सद्भिस्तथा पृष्ठतो रक्षितः स्यात्। सदासतामतिवादांस्तितिक्षेत् सतां वृत्तं चाददीतार्यवृत्तः॥<br><br>3560: वाक्सायका वदनान्निष्पतन्ति यैराहतः शोचति रात्र्यहानि। परस्य नामर्मसु ते पतन्ति तान् पण्डितो नावसृजेत् परेषु॥<br><br>3561: न हीदृशं संवननं त्रिषु लोकेषु विद्यते। दया मैत्री च भूतेषु दानं च मधुरा च वाक्॥<br><br>3562: तस्मात् सान्त्वं सदा वाच्यं न वाच्यं परुषं क्वचित्। पूज्यान् सम्पूजयेद् दद्यान्न च याचेत् कदाचन॥<br><br>3563: इन्द्र उवाच सर्वाणि कर्माणि समाप्य राजन् गृहं परित्यज्य वनं गतोऽसि। तत् त्वां पृच्छामि नहुषस्य पुत्र केनासि तुल्यस्तपसा ययाते॥<br><br>3564: ययातिरुवाच नाहं देवमनुष्येषु गन्धर्वेषु महर्षिषु। आत्मनस्तपसा तुल्यं कंचित् पश्यामि वासव॥<br><br>3565: इन्द्र उवाच यदावमंस्थाः सदृशः श्रेयसश्च अल्पीयसश्चाविदितप्रभावः। तस्माल्लोकास्त्वन्तवन्तस्तवेमे क्षीणे पुण्ये पतितास्यद्य राजन्॥<br><br>3566: ययातिरुवाच सुरर्षिगन्धर्वनरावमानात् क्षयं गता मे यदि शक्र लोकाः। इच्छाम्यहं सुरलोकाद् विहीनः सतां मध्ये पतितुं देवराज॥<br><br>3567: इन्द्र उवाच श्च्युतः प्रतिष्ठां यत्र लब्धासि भूयः। एतद् विदित्वा च पुनर्ययाते त्वं मावमंस्थाः सदृशः श्रेयसश्च॥<br><br>3568: वैशम्पायन उवाच ततः प्रहायामरराजजुष्टान् पुण्याँल्लोकान् पतमानं ययातिम्। मुवाच सद्धर्मविधानगोप्ता॥<br><br>3569: अष्टक उवाच कस्त्वं युवा वासवतुल्यरूप: स्वतेजसा दीप्यमानो यथाग्निः। पतस्युदीर्णाम्बुधराम्धकारात् खात् खेचराणां प्रवरो यथार्कः॥<br><br>3570: दृष्ट्वा च त्वां सूर्यपथात् पतन्तं वैश्वानरार्कातिभप्रमेयम्। किं नु स्विदेतत् पततीति सर्वे वितर्कयन्तः परिमोहिताः स्मः॥<br><br>3571: दृष्ट्वा च त्वां धिष्ठितं देवमार्गे शक्रार्कविष्णुप्रतिमप्रभावम्। अभ्युद्गतास्त्वां वयमद्य सर्वे तत्त्वं प्रपाते तव जिज्ञासमानाः॥<br><br>3572: न चापि त्वां धृष्णुमः प्रष्टुमग्रे न च त्वमस्मान् पृच्छसि ये वयं स्मः। तत् त्वां पृच्छामि स्पृहणीयरूप कस्य त्वं वा किंनिमित्तं त्वमागाः॥<br><br>3573: भयं तु ते व्येतु विषादमोही त्यजाशु चैवेन्द्रसमप्रभाव। त्वां वर्तमानं हि सतां सकाशे नालं प्रसोढुं बलहापि शक्रः॥<br><br>3574: सन्तः प्रतिष्ठा हि सुखच्युतानां सतां सदैवामरराजकल्प। ते संगताः स्थावरजङ्गमेशा: प्रतिष्ठिस्त्वं सदृशेषु सत्सु॥<br><br>3575: प्रभुरग्निः प्रतपने भूमिरावपने प्रभुः। । प्रभुः सूर्यः प्रकाशित्वे सतां चाभ्यागतः प्रभुः॥<br><br>3576: ययातिरुवाच अहं ययातिनहुषस्य पुत्रः पूरोः पिता सर्वभूतावमानात्। प्रभ्रंशितः सुरसिद्धर्षिलोकात् परिच्युतः प्रपताम्यल्पपुण्यः॥<br><br>3577: स्तेनाभिवादं भवतां न प्रयुञ्जे। यो विद्यया तसा जन्मना वा वृद्धः स पूज्यो भवति द्विजानाम्॥<br><br>3578: अष्टक उवाच अवादीस्त्वं वयसा यः प्रवृद्धः स वैराजन् नाभ्यधिकः कथ्यते च। यो विद्यया तपसा सम्प्रवृद्धः स एव पूज्यो भवति द्विजानाम्॥<br><br>3579: ययातिरुवाच स्तद् वर्ततेऽप्रवणे पापलोक्यम्। सन्तोऽसतां नानुवर्तन्ति चैतद् यथा चैषामनुकूलास्तथाऽऽसन्॥<br><br>3580: अभूद् धनं मे विपुलं गतं तद् विचेष्टमानो नाधिगन्ता तदस्मि। एवं प्रधार्यात्महिते निविष्टो यो वर्तते स विजानाति धीरः॥<br><br>3581: र्यः सर्वविद्यासु विनीतबुद्धिः। वेदानधीत्य तपसाऽऽयोज्य देह दिवं समायात् पुरुषो वीतमोहः॥<br><br>3582: न जातु हृष्येन्महता धनेन वेदानधीयीतानहंकृतः स्यात्। नानाभावा बहवो जीवलोके दैवाधीना नष्टचेष्टाधिकाराः। तत् तत् प्राप्य न विहन्येत धीरो दिष्टं बलीय इति मत्वाऽऽत्मबुद्ध्या॥<br><br>3583: सुखं हि जन्तुर्यदि वापि दुःखं दैवाधीनं विन्दते नात्मशक्त्या। तस्माद् दिष्टं बलवन्मन्यमानो न संज्वरेनापि हृष्येत् कथंचित्॥<br><br>3584: दुःखैन तप्येन्न सुखैः प्रहृष्येत् समेन वर्तेत सदैव धीरः। दिष्टं बलीय इति मन्यमानो न संज्वरेनापि हृष्येत् कथंचित्॥<br><br>3585: भये न मुह्याम्यष्टकाहं कदाचित् संतापो मे मानसो नास्ति कश्चित्। धाता यथा मां विदधीत लोके ध्रुवं तथाहं भवितेति मत्वा॥<br><br>3586: संस्वेदजा अण्डजाचोद्भिदश्च सरीसृपाः कृमयोऽथाप्सु मत्स्याः। तथाश्मानस्तृणकाष्ठं च सर्वे दिष्टक्षये स्वां प्रकृतिं भजन्ति॥<br><br>3587: अनित्यतां सुखदुःखस्य बुद्ध्वा कस्मात् संतापमष्टकाहं भजेयम्। किं कुर्यां वै किं च कृत्वा न तष्ये तस्मात् संतापं वर्जयाम्यप्रमत्तः॥<br><br>3588: वैशम्पयान उवाच मथाष्टकः पुनरेवान्वपृच्छत्। मातामहं सर्वगुणोपपन्नं तत्र स्थितं स्वर्गलोके यथावत्॥<br><br>3589: अष्टक उवाच स्त्वया भुक्ता यं च कालं यथावत्। तान् मे राजन् ब्रूहि सर्वान यथावत् क्षेत्रज्ञवद् भावसे त्वं हि धर्मान्॥<br><br>3590: ययातिरुवाच स्ततो लोकान् महतश्चाजयं वै। तत्रावसं वर्षसहस्रमानं ततो लोकं परमस्म्यभ्युपेतः॥<br><br>3591: ततः पुरीं पुरुहूतस्य रम्यां सहस्रद्वारां शतयोजनायताम्। अध्यावसं वर्षसहस्रमात्र ततो लोकं परमस्म्यभ्युपेतः॥<br><br>3592: ततो दिव्यमजरं प्राप्य लोकं प्रजापतेर्लोकपते१रापम्। तत्रावसं वर्षसहस्रमानं ततो लोकं परमस्म्यभ्युपेतः॥<br><br>3593: स देवदेवस्य निवेशने च विहत्य लोकानवसं यथेष्टम्। स्तुल्यप्रभावद्युतिरीश्वराणाम्॥<br><br>3594: तथावसं नन्दने कामरूपी संवत्सराणामयुतं शतानाम्। सहाप्सरोभिर्विहरन् पुण्यगन्धान् पश्यन् नगान् पुष्पितांश्चारुरूपान्॥<br><br>3595: तत्र स्थितं मां देवसुखेषु सक्तं कालेऽतीते महति ततोऽतिमात्रम्। दूतो देवानामब्रवीदुग्ररूपो ध्वंसेत्युचैस्त्रिः प्लुतेन स्वरेण॥<br><br>3596: एतावन्मे विदितं राजसिंह ततो भ्रष्टोऽहं नन्दनात् क्षीणपुण्यः। वाचोऽश्रौषं चान्तरिक्षे सुराणां सानुक्रोशाः शोचतां मां नरेन्द्र॥<br><br>3597: अहो कष्टं क्षीणपुण्यो ययाति: पतत्यसौ पुण्यकृत् पुण्यकीर्तिः। तानब्रुवं पतमानस्ततोऽहं सतां मध्ये निपतेयं कथं नु॥<br><br>3598: तैराख्याता भवतां यज्ञभूमिः समीक्ष्य चेमां त्वरितमुपागतोऽस्मि। धूमापाङ्गं प्रतिगृह्य प्रतीतः॥<br><br>3599: अष्टक उवाच यदावसो नन्दने कामरूपी संवत्सराणामयुतं शतानाम्। किं कारणं कार्तयुगप्रधान हित्वा च त्वं वसुधामन्वपद्यः॥<br><br>3600: ययातिरुवाच ज्ञातिः सुहृत् स्वजनो वा यथेह क्षीणे वित्ते त्यज्यते मानवैहि। तथा तत्र क्षीणपुण्यं मनुष्यं त्यजन्ति सद्यः सेश्वरा देवसङ्घाः॥<br><br>3601: अष्टक उवाच तस्मिन् कथं क्षीणपुण्या भवन्ति सम्मुह्यते मेऽत्र मनोऽतिमात्रम्। किं वा विशिष्टाः कस्य धामोपयान्ति तदे वै ब्रूहि क्षेत्रवित् त्वं मतो मे॥<br><br>3602: ययातिरुवाच इमं भौमं नरकं ते पतन्ति लालप्यमाना नरदेव सर्वे। ते कङ्कगोमायुबलाशनार्थे क्षीणा विवृद्धिं बहुधा व्रजन्ति॥<br><br>3603: तस्मादेतद् वर्जनीयं नरेन्द्र दुष्टं लोके गर्हणीयं च कर्म। आख्यातं ते पार्थिव सर्वमेव भूयश्चेदानीं वद किं ते वदामि॥<br><br>3604: अष्टक उवाच यदा तु तान् वितुदन्ते वयांसि तथा गृध्राः शितिकण्ठाः पतङ्गाः। कथं भवन्ति कथमाभवन्ति न भौममन्यं नरकं शृणोमि॥<br><br>3605: ययातिरुवाच ऊर्ध्वं देहात् कर्मणा जृम्भमाणाद् व्यक्तं पृथिव्यामनुसंचरन्ति। इमं भौमं नरकं ते पतन्ति नावेक्षन्ते वर्षपूगाननेकान्॥<br><br>3606: षष्टिं सहस्राणि पतन्ति व्योम्नि तथा अशीतिं परिवत्सराणि तान् वै तुदन्ति पततः प्रपातं भीमा भौमा राक्षसास्तीक्ष्णदंष्ट्राः॥<br><br>3607: अष्टक उवाच यदेनसस्ते पततस्तुदन्ति भीमा भौमा राक्षसास्तीक्ष्णदंष्ट्राः। कथं भवन्ति कथमाभवन्ति कथंभूता गर्भभूता भवन्ति॥<br><br>3608: ययातिरुवाच मन्वेति तद् वै पुरुषेण सृष्टम्। स वै तस्या रज आपद्यते वै स गर्भभूतः समुपैति तत्र॥<br><br>3609: वनस्पतीनोषधीश्चाविशन्ति अपो वायुं पृथिवीं चान्तरिक्षम्। मेवम्भूता गर्भभूता भवन्ति॥<br><br>3610: अष्टक उवाच मुताहोस्वित् स्वेन कायेन याति। माचक्ष्व मे संशयात् प्रब्रवीमि॥<br><br>3611: शरीरभेदाभिसमुच्छ्रयं च चक्षुःश्रोत्रे लभते केन संज्ञाम्। एतत् तत्त्वं सर्वमाचक्ष्व पृष्टः क्षेत्रज्ञं त्वां तात मन्याम सर्वे॥<br><br>3612: ययातिरुवाच वायुः समुत्कर्षति गर्भयोनिमृतौ रेत: पुष्परसानुपृक्तम्। स तत्र तन्मात्रकृताधिकारः। क्रमेण संवर्धयतीह गर्भम्॥<br><br>3613: स जायमानो विगृहीतमात्रः संज्ञामधिष्ठाय ततो मनुष्यः। स श्रोत्राभ्यां वेदयतीह शब्दं स वै रूपं पश्यति चक्षुषा च॥<br><br>3614: घ्राणेन गन्धं जिह्वयाथो रसं च त्वचा स्पर्श मनसा वेद भावम्। इत्यष्टकेहोपहितं हि विद्धि महात्मनां प्राणभृतां शरीरे॥<br><br>3615: अष्टक उवाच यः संस्थितः पुरुषो दह्यते वा निखन्यते वापि निकृष्यते वा। अभावभूतः स विनाशमेत्य केनात्मना चेतयते परस्तात्॥<br><br>3616: भवन्ति पापा ययातिरुवाच हित्वा सोऽसून् सुप्तवन्निष्टनित्वा पुरोधाय सुकृतं दुष्कृतं वा। अन्यां योनि पवनाग्रानुसारी हित्वा देहं भजते राजसिंह॥<br><br>3617: पुण्यां योनि पुण्यकृतो व्रजन्ति पापां योनि पापकृतो व्रजन्ति। कीटाः पतङ्गाश्च न मे विवक्षास्ति महानुभाव॥<br><br>3618: चतुष्पदा द्विपदाः षट्पदाश्च तथाभूता गर्भभूता भवन्ति। आख्यातमेतन्निखिलेन सर्वं भूयस्तु किं पृच्छसि राजसिंह॥<br><br>3619: अष्टक उवाच किंस्वित् कृत्वा लभते तात लोकान् मर्त्यः श्रेष्ठांस्तपसा विद्यया वा। च्छुभाँल्लोकान् येन गच्छेत् क्रमेण॥<br><br>3620: ययातिरुवाच तपश्च दानं च शमो दमश्च हीरार्जवं सर्वभूतानुकम्पा। स्वर्गस्य लोकस्य वदन्ति सन्तो द्वाराणि सप्तैव महान्ति पुंसाम्। नश्यन्ति मानेन तमोऽभिभूताः पुंसः सदैवेति वदन्ति सन्तः॥<br><br>3621: अधीयानः पण्डितं मन्यमानो यो विद्यया हन्ति यशः परेषाम्। तस्यान्तवन्तश्च भवन्ति लोका न चास्य तद् ब्रह्म फलं ददाति॥<br><br>3622: चत्वारि कर्माण्यभयंकराणि भयं प्रयच्छन्त्ययथाकृतानि। मानाग्निहोत्रमुत मानमौनं मानेनाधीतमुत पानयज्ञः॥<br><br>3623: न मानमान्यो मुदमाददीत न संतापं प्राप्नुयाचावमानात्। सन्तः सतः पूजयन्तीह लोके नासाधवः साधुबुद्धिं लभन्ते॥<br><br>3624: इति दद्यामित यज इत्यधीय इति व्रतम्। इत्येतानि भयान्याहुस्तानि वानि सर्वशः॥<br><br>3625: ये चाश्रयं वेदयन्ते पुराणं मनीषिणो मानसमार्गरुद्धम्। तद्वः श्रेयस्तेन संयोगमेत्य परां शान्तिं प्राप्नुयुः प्रेत्य चेह॥<br><br>3626: अष्टक उवाच चरन् गृहस्थः कथमेति धर्मान् कथं भिक्षुः कथमाचार्यकर्मा। वानप्रस्थः सत्पथे संनिविष्टो बहून्यस्मिन् सम्प्रति वेदयन्ति॥<br><br>3627: ययातिरुवाच आहूताध्यायी गुरुकर्मस्वचोद्यः पूर्वोत्थायी चरमं चोपशायी। मृदुर्दान्तो धृतिमानप्रमत्तः ध्यायशील: सिध्यति ब्रह्मचारी॥<br><br>3628: धर्मागतं प्राप्य धनं यजेत दद्यात् सदैवातिथीन् भोयजेच्च। अनाददानश्च परैरदत्तं सैषा गृहस्थोपनिषत् पुराणी॥<br><br>3629: स्ववीर्यजीवी वृजिनान्निवृत्तो दाता परेभ्यो न परोपतापी। तादृङ्मुनिः सिद्धिमुपैति मुख्यां वसन्नरण्ये नियताहारचेष्टः॥<br><br>3630: अशिल्पजीवी गुणवांश्चैव नित्यं जितेन्द्रियः सर्वतो विप्रयुक्तः। श्चरन् देशानेकचरः स भिक्षुः॥<br><br>3631: रात्र्या यया वाभिजिताच लोका भवन्ति कामाभिजिताः सुखाचा नरण्यसंस्थो भवितुं यतात्मा॥<br><br>3632: दशैव पूर्वान् दश चापरांश्च ज्ञातीनथात्मानमथैकविंशम्। अरण्यवासी सुकृते दधाति विमुच्यारण्ये स्वशरीरधातून्॥<br><br>3633: अष्टक उवाच कतिस्विदेव मुनयः कति मौनानि चाप्युत। भवन्तीति तदाचक्ष्व श्रोतुच्छिामहे वयम्॥<br><br>3634: ययातिरुवाच अरण्ये वसतो यस्य ग्रामो भवति पृष्ठतः। ग्रामे वा वसतोऽरण्यं स मुनिः स्याजनाधिप॥<br><br>3635: अष्टक उवाच कथंस्विद् वसतोऽरण्ये ग्रामो भवति पृष्ठतः। ग्रामे वा वसतोऽरण्यं कथं भवति पृष्ठतः॥<br><br>3636: ययातिरुवाच न ग्राम्यमुपयुञ्जीत य आरण्यो मुनिर्भवेत्। तथास्य वसतोऽरण्ये ग्रामो भवति पृष्ठतः॥<br><br>3637: अनग्निरनिकेतश्चाप्यगोत्रचरणो मुनिः। कौपीनाच्छादनं यावत् तावदिच्छेच चीवरम्॥<br><br>3638: यावत् प्राणाभिसंधानं तावदिच्छेच भोजनम्। तथास्य वसतो ग्रामेऽरण्यं भवति पृष्ठतः॥<br><br>3639: यस्तु कामान् परित्यज्य त्यक्तकर्मा जितेन्द्रियः। आतिष्ठेच मुनिर्मीनं स लोके सिद्धिमाप्नुयात्॥<br><br>3640: धौतदन्तं कृत्तनखं सदा स्नातमलंकृतम्। असितं सितकर्माणं कस्तमर्हति नार्चितुम्॥<br><br>3641: तपसा कर्शितः क्षामः क्षीणमांसास्थिशोणितः। स च लोकमिमं जित्वा लोकं विजयते परम्॥<br><br>3642: यदा भवति निर्द्वन्द्वो मुनिर्मौनं समास्थितः। अथ लोकमिमं जित्वा लोकं विजयते परम्॥<br><br>3643: आस्येन तु यदाहारं गोवन्मृगयते मुनिः। अथास्य लोकः सर्वोऽयं सोऽमृतत्वाय कल्पते॥<br><br>3644: अष्टक उवाच कतरस्त्वनयोः पूर्वं देवानामेति सात्मताम्। उभयोर्धावतो राजन् सूर्याचन्द्रमसोरिव॥<br><br>3645: ययातिरुवाच अनिकेतो गृहस्थेषु कामवृत्तेषु संयतः। ग्राम एव वसन् भिक्षुस्तयोः पूर्वतरं गतः॥<br><br>3646: अवाप्य दीर्घमायुस्तु यः प्राप्तो विकृतिं चरेत्। तप्यते यदि तत् कृत्वा चरेत् सोऽन्यत् तपस्ततः॥<br><br>3647: पापानां कर्मणां नित्यं बिभियाद् यस्तु मानवः। सुखमप्याचरन् नित्यं सोऽत्यन्तं सुखमेधते॥<br><br>3648: र्यः सेवतेऽधर्ममनर्थबुद्धिः। स्तदार्जवं स समाधिस्तदार्यम्॥<br><br>3649: अष्टक उवाच केनासि हूतः प्रहितोऽसि राजन् युवा स्रग्वी दर्शनीयः सुवर्चाः। मुताहोस्वित् पार्थिवं स्थानमस्ति॥<br><br>3650: ययातिरुवाच इमं भौमं नरकं क्षीणपुण्यः प्रवेष्टुमुर्वी गगनाद् विप्रहीणः। उक्त्वाहं वः प्रपतिष्याम्यनन्तरं त्वरन्ति मां लोकपा ब्रह्मणो ये॥<br><br>3651: स्ते गंगता गुणवन्तस्तु सर्वे। शक्राच लब्धो हि वरो मयैष पतिष्यता भूमितलं नरेन्द्र॥<br><br>3652: अष्टक उवाच पृच्छामि त्वां मा प्रपत प्रपातं यदि लोकाः पार्थिव सन्ति मेऽत्र। यद्यन्तरिक्षे यदि वा दिवि स्थिताः क्षेत्रज्ञं त्वां तस्य धर्मस्य मन्ये॥<br><br>3653: ययातिरुवाच यावत् पृथिव्यां विहितं गवावं सहारण्यैः पशुभिः पार्वतैश्च। तावल्लोका दिवि ते संस्थिता वै तथा विजानीहि नरेन्द्रसिंह॥<br><br>3654: अष्टक उवाच तांस्ते ददामि मा प्रपत प्रपातं ये मे लोका दिवि राजेन्द्र सन्ति स्तानाक्रम क्षिप्रमपेतमोहः॥<br><br>3655: ययातिरुवाच नास्मद्विधो ब्राह्मणो ब्रह्मविच प्रतिग्रहे वर्तते राजमुख्य। स्तथाददं पूर्वमहं नरेन्द्र॥<br><br>3656: नाब्राह्मणः कृपणो जातु जीवेद् याच्यापि स्याद् ब्राह्मणी वीरपत्नी। सोऽहं नैवाकृतपूर्वं चरेयं विधिसमानः किमु तत्र साधु॥<br><br>3657: प्रतर्दन उवाच पृच्छामि त्वां स्पृहणीयरूप प्रतर्दनोऽहं यदि मे सन्ति लोकाः। यद्यन्तरिक्षे यदि वा दिवि श्रिताः क्षेत्रज्ञं त्वां तस्य धर्मस्य मन्ये॥<br><br>3658: ययातिरुवाच सन्ति लोका बहवस्ते नरेन्द्र अप्येकैकः सप्तसप्ताप्यहानि। स्ते नान्तवन्तः प्रतिपालयन्ति॥<br><br>3659: प्रतर्दन उवाच तांस्ते ददानि मा प्रपत प्रपातं ये मे लोकास्तव ते वै भवन्तु। स्तानाक्रम क्षिप्रमपेतमोहः॥<br><br>3660: ययातिरुवाच न तुल्यतेजाः सुकृतं कामयेत् योगक्षेमं पार्थिव पार्थिवः सन्। श्चरेनृशंसं न हि जातु राजा॥<br><br>3661: धर्म्य मार्ग यतमानो यशस्यं कुर्यानृपो धर्ममवेक्षमाणः। न मद्विधो धर्मबुद्धिः प्रजानन् कुर्यादेवं कृपणं मां यथाऽऽत्थ॥<br><br>3662: विधिसमानः किमु तत्र साधु। ब्रुवाणमेनं नृपतिं ययाति नृपोत्तमो वसुमानब्रवीत् तम्॥<br><br>3663: वसुमानुवाच यद्यस्ति लोको दिवि मे नरेन्द्र। यद्यन्तरिक्षे प्रथितो महात्मन् क्षेत्रज्ञं त्वां तस्य धर्मस्य मन्ये॥<br><br>3664: ययातिरुवाच यदन्तरिक्षं पृथिवी दिशश्च यत्तेजसा तपते भानुमांश्च। लोकास्तावन्तो दिवि संस्थिता वै ते नान्तवन्तः प्रतिपालयन्ति॥<br><br>3665: वसुमानुवाच तांस्ते ददानि मा प्रपत प्रपातं ये मे लोकास्तव ते वै भवन्तु। क्रीणीष्वैतांस्तृणकेनापि राजन् प्रतिग्रहस्ते यदि धीमन् प्रदुष्टः॥<br><br>3666: ययातिरुवाच न मिथ्याहं विक्रयं वै स्मरामि वृथा गृहीतं शिशुकाच्छङ्कमानः। विधिसमानः किमु तत्र साधु॥<br><br>3667: वसुमानुवाच तांस्त्वं लोकान् प्रतिपद्यस्व राजन् मया दत्तान् यदि नेष्टः क्रयस्ते। अहं न तान् वै प्रतिगन्ता नरेन्द्र सर्वे लोकास्तव ते वै भवन्तु॥<br><br>3668: शिबिरुवाच पृच्छामि त्वां शिबिरौशीनरोऽहं ममापि लोका यदि सन्तीह तात। यद्यन्तरिक्षे यदि वा दिवि श्रिताः क्षेत्रज्ञं त्वां तस्य धर्मस्य मन्ये॥<br><br>3669: ययातिरुवाच यत् त्वं वाचा हृदयेनापि साधून् परीप्समानान् नावमंस्था नरेन्द्र। तेनानन्ता दिवि लोकाः श्रितास्ते विद्युदूपाः स्वनवन्तो महान्तः॥<br><br>3670: शिबिरुवाच तांस्त्वं लोकान् प्रतिपद्यस्व राजन् मया दत्तान् यदि नेष्टः क्रयस्ते। न चाहं तान् प्रतिपत्स्ये ह दत्त्वा यत्र गत्वा नानुशोचन्ति धीराः॥<br><br>3671: ययातिरुवाच स्ते चाप्यनन्ता नरदेव लोकाः। तथाद्य लोके न रमेऽन्यदत्ते तस्माच्छिबे नाभिनन्दामि देयम्॥<br><br>3672: अष्टक उवाच न चेदेकैकशो राजंल्लोकान् नः प्रतिनन्दसि। सर्वे प्रदाय भवते गन्तारो नरकं वयम्॥<br><br>3673: ययातिरुवाच यदोऽहं तद् यदध्वं सन्तः सत्याभिनन्दिनः। अहं तन्नाभिजानामि यत् कृतं न मया पुरा॥<br><br>3674: अष्टक उवाच कस्यैते प्रतिदृश्यन्ते रथाः पञ्च हिरण्मयाः। यानारुह्य नरो लोकानभिवाञ्छति शाश्वतान्॥<br><br>3675: ययातिरुवाच युष्मानेते वहिष्यन्ति रताः पञ्च हिरण्मयाः। उच्चैः सन्तः प्रकाशन्ते ज्वलन्तोऽग्निशिखा इव॥<br><br>3676: अष्टक उवाच आतिष्ठस्व रथान् राजन् विक्रमस्व विहायसम्। वयमप्यनुयास्यामो यदा कालो भविष्यति॥<br><br>3677: ययातिरुवाच सरिदानी गन्तव्यं सह स्वर्गजितो वयम्। एष नो विरजाः पन्था दृश्यते देवसद्मनः॥<br><br>3678: वैशम्पायन उवाच तेऽधिरुह्य स्थान् सर्वे प्रयाता नृपसत्तमाः। आक्रमन्तो दिवं भाभिर्धर्मेणावृत्य रोदसी॥<br><br>3679: अष्टक उवाच अहं मन्ये पूर्वमेकोऽस्मि गन्ता सखा चेन्द्रः सर्वथा मे महात्मा। मेकोऽत्यगात् सर्ववेगेन वाहान्॥<br><br>3680: ययातिरुवाच अददद् देवयानाय यावद् वित्तमविन्दता उशीनरस्य पुत्रोऽयं तस्माच्छ्रेष्ठो हि वः शिबिः॥<br><br>3681: दानं तपः सत्यमथापि धर्मो ही: श्रीः क्षमा सौम्यमथो विधित्सा। राजन्नेतान्यप्रमेयाणि राज्ञः शिबेः स्थितान्यप्रतिमस्य बुद्ध्या॥<br><br>3682: एवंवृत्तो ह्रीनिषेवश्च यस्मात् तस्माच्छिबिरत्यगाद् वै रथेन। वैशम्पायन उवाच मातामहं कौतुकेनेन्द्रकल्पम्॥<br><br>3683: पृच्छामि त्वां नृपते ब्रूहि सत्यं कुतश्च कश्चासि सुतश्च कस्य। कृतं त्वया यद्धि न तस्य कर्ता लोके त्वदन्यः क्षत्रियो ब्राह्मणो वा॥<br><br>3684: ययातिरुवाच ययातिरस्मि नहुषस्य पुत्रः पूरोः पिता सार्वभौमस्त्विहासम्। गुह्यं चार्थं मामकेभ्यो ब्रवीमि मातामहोऽहं भवतां प्रकाशम्॥<br><br>3685: सर्वामिमां पृथिवीं निर्जिगाय प्रादामहं छादनं ब्राह्मणेभ्यः। स्तदा देवाः पुण्यभाजो भवन्ति॥<br><br>3686: अदामहं पृथिवीं ब्राह्मणेभ्यः पूर्णामिमामखिलां वाहनेन। स्तदाददं गाः शतमर्बुदानि। २४॥<br><br>3687: सत्येन वै द्यौश्च वसुन्धरा च तथैवाग्निर्चलते मानुषेषु। न मे वृथा व्यहृतमेव वाक्यं सत्यं हि सन्तः प्रतिपूजयन्ति॥<br><br>3688: यदष्टक प्रब्रवीमीह सत्यं प्रतर्दनं चौषदश्विं तथैवा सर्वे च लोका मुनयश्च देवाः सत्येन पूज्या इति मे मनोगतम्॥<br><br>3689: यो नः स्वर्गजितः सर्वान् यथा वृत्तं निवेदयत्। अनुसूयुर्द्विजायेभ्यः स लभेन्नः सलोकताम्॥<br><br>3690: वैशम्पायन उवाच एवं राजा स महात्मा ह्यतीव स्वैर्दोहित्रैस्तारितोऽमित्रसाहः। त्यक्त्वा महीं परमोदारकर्मा स्वर्गं गतः कर्मभिर्व्याप्य पृथ्वीम्॥<br><br>3691: जनमेजय उवाच भगवच्छ्रोतुमिच्छामि पूरोर्वंशकरान् नृपान्। यद्वीर्यान् यादृशांश्चापि यावतो यत्पराक्रमान्॥<br><br>3692: न ह्यस्मिन् शीलहीनो वा निर्वीर्यो वा नराधिपः। प्रजाविरहितो वापि भूतपूर्वः कथंचन॥<br><br>3693: तेषां प्रथितवृत्तानां राज्ञां विज्ञानशालिनाम्। चरितं श्रोतुमिच्छामि विस्तरेण तपोधन॥<br><br>3694: वैशम्पायन उवाच हन्त ते कथयिष्यामि यन्मां त्वं परिपृच्छसि। पूरोर्वंशधरान् वीराज्छक्रप्रतिमतेजसः। भूरिद्रविणविक्रान्तान् सर्वलक्षणपूजितान्॥<br><br>3695: प्रवीरेश्वररौद्राश्वास्त्रयः पुत्रा महारथाः। पूरोः पौष्ट्यामजायन्त प्रवीरो वंशकृत् ततः॥<br><br>3696: मनस्युरभवत् तस्माच्छूरसेनीसुतः प्रभुः। पृथिव्याश्चतुरन्ताया गोप्ता राजीवलोचनः॥<br><br>3697: शक्तः संहननो वाग्मी सौवीरीतनयास्त्रयः। मनस्योरभवन् पुत्राः शूराः सर्वे महारथाः॥<br><br>3698: अन्वम्भानुप्रभृतयो मिश्रकेश्यां मनस्विनः। रौद्राश्वस्य महेष्वासा दशाप्सरसि सूनवः॥<br><br>3699: यज्वानो जज्ञिरे शूराः प्रजावन्तो बहुश्रुताः। सर्वे सर्वास्त्रविद्वांसः सर्वे धर्मपरायणाः॥<br><br>3700: ऋचेयुरथ कक्षेयुः कृकणेयुश्च वीर्यवान्। स्थण्डिलेयुर्वनेयुश्च जलेयुश्च महायशाः॥<br><br>3701: तेजेयुर्बलवान् धीमान् सत्येयुश्चेन्द्रविक्रमः। धर्मेयुः संनतेयुश्च दशमो देवविक्रमः॥<br><br>3702: अनाधृष्टिरभूत् तेषां विद्वान् भुवि तथैकराट्। ऋचेयुरथ विक्रान्तो देवानामिव वासवः॥<br><br>3703: अनाधृष्टिसुतस्त्वासीद् राजसूयाश्वमेधकृत्। मतिनार इति ख्यातो राजा परमधार्मिकः॥<br><br>3704: मतिनारसुता राजश्चत्वारोऽमितविक्रमाः। तंसुर्महानतिरथो दुह्यश्चाप्रतिमद्युतिः॥<br><br>3705: तेषां तंसुर्महावीर्यः पौरवं वंशमुद्वहन्। आजहार यशो दीप्तं जिगाय च वसुन्धराम्॥<br><br>3706: ईलिनं तु सुतं तंसुर्जनयामास वीर्यवान्। सोऽपि कृत्स्नामिमां भूमिं विजिग्ये जयतां वरः॥<br><br>3707: रथन्तर्यां सुतान् पञ्च पञ्चभूतोपमांस्ततः। ईलिनो जनयामास दुष्यन्तप्रभृतीन् नृपान्॥<br><br>3708: दुष्यन्तं शूरभीमौ च प्रवसुं वसुमेव च। तेषां श्रेष्ठोऽभवद् राजा दुष्यन्तो जनमेजय॥<br><br>3709: दुष्यन्ताद् भरतो जज्ञे विद्वाञ्छाकुन्तलो नृपः। तस्माद् भरतवंशस्य विप्रतस्थे महद् यशः॥<br><br>3710: भरतस्तिसृषु स्त्रीषु नव पुत्रानजीजनत्। नाभ्यनन्दत तान् राजा नानुरूपा ममेत्युत॥<br><br>3711: ततस्तान् मातरः क्रुद्धाः पुत्रान् निन्युर्यमक्षयम्। ततस्तस्य नरेन्द्रस्य वितथं पुत्रजन्म तत्॥<br><br>3712: ततो महद्भिः क्रतुभिरीजानो भरतस्तदा। लेभे पुत्रं भरद्वाजाद् भुमन्युं नाम भारत॥<br><br>3713: ततः पुत्रिणमात्मानं ज्ञात्वा पौरवनन्दनः। भुमन्युं भरतश्रेष्ठ यौवराज्येऽभ्यषेचयत्॥<br><br>3714: ततो दिविरथो नाम भुमन्योरभवत् सुतः। सुहोत्रश्च सुहोता च सुहविः सुयजुस्तथा॥<br><br>3715: पुष्करिण्यामचीकश्च भुमन्योरभवन् सुताः। तेषां ज्येष्ठः सुहोत्रस्तु राज्यमाप महीक्षिताम्॥<br><br>3716: राजसूयाश्वमेधाद्यैः सोऽयजद् बहुभिः सवैः। सुहोत्रः पृथिवीं कृत्स्नां बुभुजे सागराम्बराम्॥<br><br>3717: पूर्णां हस्तिगजाश्चैश्च बहुरत्नसमाकुलाम्। मम व मही तस्य भूरिभारावपीडिता॥<br><br>3718: हस्त्यश्वरथसम्पूर्णा मनुष्यकलिला भृशम्। सुहोने राजनि तदा धर्मतः शासति प्रजाः॥<br><br>3719: चैत्ययूपाङ्किता चासीद् भूमिः शतसहस्रशः। प्रवृद्धजनसस्या च सर्वदैव व्यरोचत॥<br><br>3720: ऐक्ष्वाकी जनयामास सुहोत्रात् पृथिवीपतेः। अजमीढं सुमीढं च पुरुमीढं च भारत॥<br><br>3721: अजमीढो वरस्तेषां तस्मिन् वंशः प्रतिष्ठितः। षट् पुत्रान् सोऽप्यजनयत् तिसृषु स्त्रीषु भारत॥<br><br>3722: ऋक्षं धूमिन्यथो नीली दुष्यन्तपरमेष्ठिनौ। केशिन्यजनयजह्ल सुतौ व्रजनरूपिणौ॥<br><br>3723: तथेमे सर्वपञ्चाला दुष्यन्तपरमेष्ठिनोः। अन्वयाः कुशिका राजन् जह्रोरमिततेजसः॥<br><br>3724: जलरूपिणयोज्येष्ठमृक्षमाहुर्जनाधिपम्। ऋक्षात् संवरणो जज्ञे राजन् वंशकरः सुतः॥<br><br>3725: आर्भे संवरणे राजन् प्रशासति वसुंधराम्। संक्षयः सुमहानासीत् प्रजानामिति न श्रुतम्॥<br><br>3726: व्यशीर्यत ततो राष्ट्रं क्षयैर्नानाविधैस्तदा। क्षुन्मृत्युभ्यामनावृष्ट्या व्याधिभिश्च समाहतम्॥<br><br>3727: अभ्यघ्नन् भारतांश्चैव सपत्नानां बलानि च। चालयन् वसुधां चेमां बलेन चतुरङ्गिणा॥<br><br>3728: अभ्ययात् तं च पाञ्चाल्यो विजित्य तरसा महीम्। अक्षौहिणीभिर्दशभिः स एनं समरेऽजयत्॥<br><br>3729: ततः सदारः सामात्यः सपुत्रः ससुहृजनः। राजा संवरणस्तस्मात् पलायत महाभयात्॥<br><br>3730: सिन्धोर्नदस्य महतो निकुञ्जे न्यवसत् तदा। नदीविषयपर्यन्ते पर्वतस्य समीपतः॥<br><br>3731: तत्रावसन् बहून् कालान् भारता दुर्गमाश्रिताः। तेषां निवसतां तत्र सहस्रं परिवत्सरान्॥<br><br>3732: अथाभ्यगच्छद् भरतान् वसिष्ठो भगवानृषिः। तमागतं प्रयत्नेन प्रत्युद्गम्याभिवाद्य च॥<br><br>3733: अध्यमभ्याहरंस्तस्मै ते सर्वे भारतास्तदा। निवेद्य सर्वमृषये सत्कारेण सुवर्चसे॥<br><br>3734: तमासने चोपविष्टं राजा ववे स्वयं तदा। पुरोहितो भवान् नोऽस्तु राज्याय प्रयतेमहि॥<br><br>3735: ओमित्येवं वसिष्ठोऽपि भारतान् प्रत्यपद्यत। अथाभ्यषिञ्चत् साम्राज्ये सर्वक्षत्रस्य पौरवम्॥<br><br>3736: विषाणभूतं सर्वस्यां पृथिव्यामिति नः श्रुतम्। भरताध्युषितं पूर्वं सोऽध्यतिष्ठत् पुरोत्तमम्॥<br><br>3737: पुनर्बलभृतश्चैव चक्रे सर्वमहीक्षितः। ततः स पृथिवीं प्राप्य पुनरीजे महाबलः॥<br><br>3738: आजमीढो महायज्ञैर्बहुभिर्भूरिदक्षिणैः। ततः संवरणात् सौरी तपती सुषुवे कुरुम्॥<br><br>3739: राजत्वे तं प्रजाः सर्वा धर्मज्ञ इति वव्रिरे। तस्य नाम्नाभिविख्यातं पृथिव्यां कुरुजाङ्गलम्॥<br><br>3740: कुरुक्षेत्रं स तपसा पुण्यं चक्रे महातपाः। अश्ववन्तमभिष्यन्तं तथा चैत्ररथं मुनिम्॥<br><br>3741: जनमेजयं च विख्यातं पुत्रांश्चास्यानुशुश्रुम। पञ्चैतान् वाहिनी पुत्रान् व्यजायत मनस्विनी॥<br><br>3742: :। अविक्षितः परिक्षित् तु शबलाश्वस्तु वीर्यवान्। आदिराजो विराजश्च शाल्मलिश्च महाबलः॥<br><br>3743: उचैःश्रवा भड्कारो जितारिश्चाष्टमः स्मृतः। एतेषामन्ववाये तु ख्यातास्ते कर्मजैर्गुणैः। जनमेजयादयः सप्त तथैवान्ये महारथाः॥<br><br>3744: परिक्षितोऽभवन् पुत्राः सर्वे धर्मार्थकोविदाः। कक्षसेनोग्रसेनौ तु चित्रसेनश्च वीर्यवान्॥<br><br>3745: इन्द्रसेनः सुषेणश्च भीमसेनश्च नामतः। जनमेजयस्य तनया भुवि ख्याता महाबलाः॥<br><br>3746: धृतराष्ट्रः प्रथमजः पाण्डुर्बाह्नीक एव च। निषधश्च महातेजास्तथा जाम्बूनदो बली। ॥<br><br>3747: कुण्डोदरः पदातिश्च वसातिश्चाष्टमः स्मृतः। सर्वे धर्मार्थकुशलाः सर्वभूतहिते रताः॥<br><br>3748: धृतराष्ट्रोऽथ राजाऽऽसीत् तस्य पुत्रोऽथ कुण्डिकः। हस्ती वितर्कः क्राथश्च कुण्डिनश्चापि पञ्चमः॥<br><br>3749: हविःश्रवास्तथेन्द्राभो भुमन्युश्चापराजितः। धृतराष्ट्रसुतानां तु त्रीनेतान् प्रथितान् भुवि॥<br><br>3750: प्रतीपं धर्मनेत्रं च सुनेत्रं चापि भारत। प्रतीपः प्रथितस्तेषां बभूवाप्रतिमो भुवि॥<br><br>3751: प्रतीपस्य त्रयः पुत्रा जज्ञिरे भरतर्षभ। देवापिः शान्तनुश्चैव बाह्लीकश्च महारथः॥<br><br>3752: देवापिश्च प्रवव्राज तेषां धर्महितेप्सया। शान्तनुश्च महीं लेभे बाह्रीकश्च महारथः॥<br><br>3753: भरतस्यान्वये जाताः सत्त्ववन्तो नराधिपाः। देवर्षिकल्पा नृपते बहवो राजसत्तमाः॥<br><br>3754: एवंविधाश्चाप्यपरे देवकल्पा महारथाः। जाता मनोरन्ववाये ऐलवंशविवर्धनाः॥<br><br>3755: जनमेजय उवाच क्षुतस्त्वत्तो मया ब्रह्मन् पूर्वेषां सम्भवो महान्। उदाराश्चापि वंशेऽस्मिन् राजानो मे परिश्रुताः॥<br><br>3756: किंतु लध्वर्थसंयुक्तं प्रियाख्यानं न मामति। प्रीणात्यतो भवान् भूयो विस्तरेण ब्रवीतु मे॥<br><br>3757: एतामेव कथां दिव्यामाप्रजापतितो मनोः। तेषामाजननं पुण्यं कस्य न प्रीतिमावहेत्॥<br><br>3758: सद्धर्मगुणमाहात्म्यैरभिवर्धितमुत्तमम्। विष्टभ्य लोकांस्त्रीनेषां यशः स्फीतमवस्थितम्॥<br><br>3759: गुणप्रभाववीयौजःसत्त्वोत्साहवतामहम्। न तृप्यामि कथां शृण्वन्नमृतास्वादसम्मिताम्॥<br><br>3760: वैशम्पायन उवाच शृणु राजन् पुरा सम्यङ्मया द्वैपायनाच्छुतम्। प्रोच्यमानमिदं कृत्स्नं स्ववंशजननं शुभम्॥<br><br>3761: दक्षाददितिरदितेर्विवस्वान् विवस्वतो मनुमनोरिला इलायाः पुरूरवाः पुरूरवस आयुरायुषो नहुषो नहुषाद् ययातिः; ययातेद्वैभार्ये बभूवतुः॥<br><br>3762: उशनसो दुहिता देवयानी; वृषपर्वणश्च दुहिता शर्मिष्ठा नाम॥<br><br>3763: अत्रानुवंशश्लोको भवति यदुं च तुर्वसुं चैव देवयानी व्यजायत। दुह्यु चानुं च पूरुं च शर्मिष्ठा वार्षपर्वणी॥<br><br>3764: तत्र यदोर्यादवाः पूरोः पौरवाः॥<br><br>3765: पूरोस्तु भार्या कौसल्या नाम। तस्यामस्य जज्ञे जनमेजयो नाम; यस्त्रीनश्वमेधानाजहार, विश्वजिता चेष्टवा वनं विवेश॥<br><br>3766: जनमेजयः खल्वनन्तां नामोपयेमे माधवीम्। तस्यामस्य जज्ञे प्राचिन्वान्; यः प्राची दिशं जिगाय यावत् सूर्योदयात्, ततस्तस्य प्राचिन्वत्त्वम्॥<br><br>3767: प्राचिन्वान् खल्वश्मकीमुपयेमे यादवीम्। तस्यामस्य जज्ञे संयातिः॥<br><br>3768: संयातिः खलु दृषद्वतो दुहितरं वराङ्गी नामोपयेमे। तस्यामस्य जज्ञे अहंयातिः॥<br><br>3769: अहंथातिः खलु कृतवीर्यदुहितरमुपयेमे भानुमती नाम। तस्यामस्य जज्ञे सार्वभौमः॥<br><br>3770: सार्वभौमः खलु जित्वा जहार कैकेयीं सुनन्दा नाम। तामुपयेमे। तस्यामस्य जज्ञे जयत्सेनो नाम॥<br><br>3771: जयत्सेनो खलु वैदर्भीमुपयेमे सुश्रवां नाम। तस्यामस्य जज्ञे अवाचीनः॥<br><br>3772: अवाचीनोऽपि वैदर्भीमपरामेवोपयेमे मर्यादां नाम। तस्यामस्य जज्ञे अरिहः॥<br><br>3773: अरिहः खल्वाङ्गीमुपयेमे। तस्यामस्य जज्ञे महाभौमः। । महाभौमः खलु प्रासेनजितीमुपयेमे सुयज्ञां नाम। तस्यामस्य जज्ञे अयुतनायी; यः पुरुषमेधानामयुतमानयत्, तेनास्यायुतनायित्वम्॥<br><br>3774: अयुतनायी खलु पृथुश्रवसो दुहितरमुपयेमे कामां नाम। तस्यामस्य जज्ञे अक्रोधनः॥<br><br>3775: स खलु कालिङ्गीं करम्भां नामोपयेमे। तस्यामस्य जज्ञे देवातिथिः॥<br><br>3776: देवातिथिः खलु वैदेहीमुपयेमे मर्यादां नाम। तस्यामस्य जज्ञे अरिहो नाम॥<br><br>3777: अरिहः खल्वाङ्गेयीमुपयेमे सुदेवां नाम। तस्यां पुत्रमजीजनदृक्षम्॥<br><br>3778: ऋक्षः खलु तक्षकदुहितरमुपयेमे ज्वाला नाम। तस्यां पुत्रं मतिनारं नामोत्पादयामास॥<br><br>3779: मतिनारः खलु सरस्वत्यां गुणसमन्वितं द्वादशवार्षिकं सत्रमाहरत्। समाप्ते च सत्रे सरस्वत्यभिगम्य तं भर्तारं वरयामास। तस्यां पुत्रमजीजनत् तंसुं नाम॥<br><br>3780: अत्रानुवंशश्लोको भवति-तंसुं सरस्वती पुत्रं मतिनारादजीजनत्। ईलिनं जनयामास कालिङ्गयां तंसुरात्मजम्॥<br><br>3781: ईलिनस्तु रथन्तर्यां दुष्यन्ताद्यान् पञ्च पुत्रानजीजनत्॥<br><br>3782: दुष्यन्तः खलु विश्वामित्रदुहितरं शकुन्तलां नामोपयेमे। तस्यामस्य जज्ञे भरतः॥<br><br>3783: अत्रानुवंशश्लोकौ भवतःभस्त्रा माता पितुः पुत्रो येन जातः स एव सः। भरस्व पुत्रं दुष्यन्त मावमंस्थाः शकुन्तलाम्॥<br><br>3784: रेतोधाः पुत्र उन्नयति नरदेव यमक्षयात्। त्वं चास्य धाता गर्भस्य सत्यमाह शकुन्तला॥<br><br>3785: ततोऽस्य भरतत्वम्। भरतः खलु काशेयीमुपयेमे सार्वसेनी सुनन्दा नाम। तस्यामस्य जज्ञे भुमन्युः॥<br><br>3786: भुमन्युः खलु दाशाहीमुपयेमे विजयां नाम। तस्यामस्य जज्ञे सुहोत्रः॥<br><br>3787: सुहोत्रः खल्विक्ष्वाकुकन्यामुपयेमे सुवर्णां नाम। तस्यामस्य जज्ञे हस्ती; य इदं हास्तिनपुरं ख्यापयामास। एतदस्य हास्तिनपुरत्वम्॥<br><br>3788: हस्ती खलु रैगर्तीमुपयेमे यशोधरां नाम। तस्यामस्य जज्ञे विकुण्ठनो नाम॥<br><br>3789: विकुण्ठनः खलु दाशार्हामुपयेमे सुदेवां नाम। तस्यामस्य जज्ञे अजमीढो नाम॥<br><br>3790: अजमीढस्य चतुर्विशं पुत्रशतं बभूव कैकेय्यां गान्धार्यां विशालायामृक्षायां चेति। पृथक् पृथग् वंशधरा नृपतयः। तत्र वंशकरः संवरणः॥<br><br>3791: संवरणः खलु वैवस्वतीं तपती नामोपयेमे। तस्यामस्य जज्ञे कुरुः॥<br><br>3792: कुरुः खलु दाशार्हामुपयेमे शुभाङ्गी नाम। तस्यामस्य जज्ञे विदूरः॥<br><br>3793: विदूरस्तु माधवीमुपयेमे सम्प्रियां नाम। तस्यामस्य जज्ञे अनश्वा नाम॥<br><br>3794: अनश्वा खलु मागधीमुपयेमे अमृतां नाम। तस्यामस्य जज्ञे परिक्षित्॥<br><br>3795: परिक्षित् खलु वाहुदामुपयेमे सुयशां नाम। तस्यामस्य जज्ञे भीमसेनः॥<br><br>3796: भीमसेनः खलु कैकेयीमुपयेमे कुमारी नाम। तस्यामस्य जज्ञे प्रतिश्रवा नाम॥<br><br>3797: प्रतिश्रवसः प्रतीपः खलु। शैव्यामुपयेमे सुनन्दा नाम। तस्यां पुत्रानुत्पादयामास देवापिं शान्तनुं बाह्लीकं चेति॥<br><br>3798: देवापि खलु बाल एवारण्यं विवेश। शान्तनुस्तु महीपालो बभूव॥<br><br>3799: अत्रानुवंशश्लोको भवति यं यं कराभ्यां स्पृशति जीर्णं स सुखमश्नुते। पुनर्युवा च भवति तस्मात् तं शान्तनुं विदुः। । इति तदस्य शान्तनुत्वम्॥<br><br>3800: शान्तनुः खलु गङ्गां भागीरथीमुपयेमे। तस्थामस्य जज्ञे देवव्रतो नाम यामाहुर्भीष्ममिति॥<br><br>3801: भीष्मः खलु पितुः प्रियचिकीर्षया सत्यवतीं मातरमुदवाहयत्; यामाहुर्गन्धकालीति॥<br><br>3802: तस्यां पूर्वं कानीनो गर्भः पराशराद् द्वैपायनोऽभवत्। तस्यामेव शान्तनोरन्यौ द्वौ पुत्रौ बभूवतुः॥<br><br>3803: विचित्रवीर्यश्चित्राङ्गदश्च। तयोरप्राप्तयौवन एव चित्राङ्गदो गन्धर्वेण हतः; विचित्रवीर्यस्तु राजाऽऽसीत्॥<br><br>3804: विचित्रवीर्यः खलु कौसल्यात्मजे अम्बिकाम्बालिके काशिराजदुहितरावुपयेमे॥<br><br>3805: विचित्रवीर्यस्त्वनपत्य एव विदेहत्वं प्राप्तः। ततः सत्यवत्यचिन्तयन्मा दौष्यन्तो वंश उच्छेदं व्रजेदिति॥<br><br>3806: सा द्वैपायनमृषि मनसा चिन्तयामास। स तस्याः पुरतः स्थितः, किं करवाणीति॥<br><br>3807: सा तमुवाच-भ्राता तवानपत्य एव स्वर्यातो विचित्रवीर्यः। साध्वपत्यं तस्योत्पादयेति॥<br><br>3808: स तथेत्युक्त्वा त्रीन् पुत्रानुत्पादयामास; धृतराष्ट्र पाण्डु विदुरं चेति॥<br><br>3809: तत्र धृतराष्ट्रस्य राज्ञः पुत्रशतं बभूव गान्धार्यां वरदानाद् द्वैपायनस्य॥<br><br>3810: तेषां धृतराष्ट्रस्य पुत्राणां चत्वारः प्रधाना बभूवुः; दुर्योधनो दुशासनो विकर्णचित्रसेनश्चेति॥<br><br>3811: पाण्डोस्तु द्वे भार्ये बभूवतुः कुन्ती पृथा नाम माद्री च इत्युभे स्त्रीरत्ने॥<br><br>3812: अथ पाण्डुर्मंगयां चरन् मैथुनगतमृषिमपश्यन्मृगयां वर्तमानम्। तथैवाद्भुतमनासादितकामरसमतृप्त बाणेनाजघान॥<br><br>3813: स बाणविद्ध उवाच पाण्डुम चरता धर्ममिमं येन त्वयाभिज्ञेन कामरसम्याहमनवाप्तकामरसो निहतस्तस्मात् त्वमप्येतामवस्थामासाद्यानवाप्तकामरस: पञ्चत्वमाम्यसि क्षिप्रमेवेति। स विवर्णरूपस्तथा पाण्डुः शापं परिहरमाणो नोपासर्पत भार्ये। वाक्यं चोवाच-॥<br><br>3814: स्वचाप्लयादिदं प्राप्तवानहं शृणोमि च शृणोमि च नानपत्स्य लोकासन्तीति। सा त्वं मदर्थे पुत्रानुत्पादयेति कुन्तीमुवाच। सा तथोक्ता पुत्रानुत्पादयामासा धर्माद् युधिष्ठिरं मारुताद् भीमसेनं शक्रादर्जुनमिति॥<br><br>3815: तां संहृष्टः पाण्डुरुवाच इयं ते सपल्यनपत्या; साध्वस्या अपत्यमुत्पाद्यतामिति। एवमस्त्विति कुन्ती तां विद्यां मात्र्याः प्रायच्छत्॥<br><br>3816: माभ्यामश्विभ्यां नकुलसहदेवावुत्पादितौ॥<br><br>3817: माद्रीं खल्वलंकृतां दृष्ट्वा पाण्डुर्भावं चक्रे च तां स्पृष्ट्वैव विदेहत्वं प्राप्तः॥<br><br>3818: तत्रैनं चिताग्निस्थं माद्री समन्वारुरोह उवाच कुन्तीम; यमयोरप्रमत्तया त्वया भवितव्यमिति॥<br><br>3819: ततस्ते पाण्डवा कुन्त्या सहिता हास्तिनपुरमानीय तापसैर्भीष्मस्य च विदुरस्य च निवेदिताः। सर्ववर्णानां च निवेद्यान्तर्हितास्तापसा बभूवुः प्रेक्ष्यमाणानां तेषाम्॥<br><br>3820: तच वाक्यमुपश्रुत्य भगवतामन्तरिक्षात् पुष्पवृष्टिः पपात; देवदुन्दुभयश्च प्रणेदुः॥<br><br>3821: व्यवसितः; न प्रतिगृहीताश्च पाण्डवाः पितुर्निधनमावेदयन् तस्यौर्ध्वदेहिकं न्यायतश्च कृतवन्तः। तांस्तत्र निवसतः पाण्डवान् बाल्यात् प्रभृति दुर्योधनो नामर्षयत्॥<br><br>3822: पापाचोर राक्षसी बुद्धिमाश्रितोऽनेकैरूपायैरुद्धर्तुं च भावित्याचार्थस्य शकितास्ते समुद्धर्तुम्॥<br><br>3823: ततश्च धृतराष्ट्रेण व्याजेन वारणावतमनुप्रेषिता गमनमरोचयन्॥<br><br>3824: तत्रापि जतुगृहे दग्धुं समारब्धा न शकिता विदुरमन्त्रितेनेति॥<br><br>3825: तस्माच हिडिम्बमन्तरा हत्वा एकचक्रां गताः॥<br><br>3826: तस्यामप्येकचक्रायां बकं नाम राक्षसं हत्वा पाञ्चालनगरमधिगताः॥<br><br>3827: तत्र द्रौपदी भार्यामविन्दन्, स्वविषयं चाभिजग्मुः॥<br><br>3828: कुशलिनः पुत्रांश्चोत्पादयामासुः। प्रतिविध्यं युधिष्ठिरः, सुतसोमं वृकोदरः, श्रुतकीर्तिमर्जुन:, शतानीकं नकुलः, श्रुतकर्माणं सहदेव इति॥<br><br>3829: युधिष्ठिरस्तु गोवासनस्य शैव्यस्य देविकां नाम कन्यां स्वयंवरे लेभे। तस्यां पुत्रं जनयामास यौधेयं नाम॥<br><br>3830: भीमसेनोऽपि काश्यां बलन्धरां नामोपयेमे वीर्यशुल्काम्। तस्यां पुत्रं सर्वगं नामोत्यादयामास॥<br><br>3831: अर्जुनः खलु द्वारवतीं गत्वा भगिनीं वासुदेवस्य सुभद्रां भद्रभाषिणी भार्यामुदावहत्। स्वविषयं चाभ्याजगाम कुशली। तस्यां पुत्रमभिमन्युमतीव गुणसम्पन्नं दयितं वासुदेवस्याजनयत्॥<br><br>3832: नकुलस्तु चैद्यां करेणुमती नाम भार्यामुदावहत्। तस्यां पुत्रं निरमित्रं नामाजनयत्॥<br><br>3833: सहदेवोऽपि माद्रीमेव स्वयंवरे वियां नामोपयेमे मद्रराजस्य द्युतिमतो दुहितरम्। तस्यां पुत्रमजनयत् सुहोत्रं नाम॥<br><br>3834: पुत्राः। भीमसेनस्तु पूर्वमेव हिडिम्बायां राक्षसं घटोत्कचं पुत्रमुत्पादयामास॥<br><br>3835: इत्येत एकादश पाण्डवानां तेषां वंशकरोऽभिमन्युः॥<br><br>3836: स विराटस्य दुहितरमुपयेमे उत्तरां नाम। तस्यामस्य परासुर्गर्भोऽभवत्। तमुत्सङ्गेन प्रतिजग्राह पृथा नियोगात् पुरुषोत्तमस्य वासुदेवस्य, पाण्मासिकं गर्भमहमेनं जीवयिष्यामीति॥<br><br>3837: स भगवता वासुदेवेनासंजातबलवीर्यपराक्रमोऽकालजातोऽस्त्राग्निना दग्धस्तेजसा स्वेन संजीवितः। जीवयित्वा चैनमुवाचपरिक्षीणे कुले जातो भवत्वयं परिक्षिन्नामेति॥<br><br>3838: परिक्षित् खलु माद्रवती नामोपयेमे त्वन्मातरम्। तस्यां भवान् जनमेजयः॥<br><br>3839: भवतो वपुष्टमायां द्वौ पुत्रौ जज्ञाते; शतानीक: शकुकर्णश्च। शतानीकस्य वैदेह्यां पुत्र उत्पन्नोऽश्वमेधदत्त इति॥<br><br>3840: एष पूरोर्वंशः पाण्डवानां च कीर्तितः; धन्यः पुण्यः परमपवित्रः सततं श्रोतव्यो ब्राह्मणैर्नियमवद्भिरनन्तरं क्षत्रियैः स्वधर्मनिरतैः प्रजापालनतत्परैर्वैश्यैरपि श्रोतव्योऽधिगम्यश्च तथा शूद्रैरपि त्रिवर्णशुश्रूषुभिः श्रद्दधानैरिति॥<br><br>3841: इतिहासमिमं पुण्यमशेषतः श्रावयिष्यन्ति ये नराः श्रोष्यन्ति वा नियतात्मानो विमत्सरा मैत्रा वेदपरास्तेऽपि स्वर्गजित: पुण्यलोका भवन्ति सततं देवब्राह्मणमनुष्याणां मान्याः सम्पूज्याश्च॥<br><br>3842: परं हीदं भारतं भगवता व्यासेन प्रोक्तं पावनं ये ब्राह्मणादयो वर्णाः श्रद्दधाना अमत्सरा मैत्रा वेदसम्पन्नाः श्रोष्यन्ति, तेऽपि स्वर्गजितः सुकृतिनोऽशोच्याः कृताकृते भवन्ति॥<br><br>3843: भवति चात्र श्लोकः इदं हि वेदैः समितं पवित्रमपि चोत्तमम्। धन्यं यशस्यमायुष्यं श्रोतव्यं नियतात्मभिः॥<br><br>3844: वैशम्पायन उवाच इक्ष्वाकुवंशप्रभवो राजाऽऽसीत् पृथिवीपतिः। महाभिष इति ख्यातः सत्यवाक् सत्यविक्रमः॥<br><br>3845: सोऽश्वमेधसहस्रेण राजसूयशतेन च। तोषयामास देवेशं स्वर्ग लेभे ततः प्रभुः॥<br><br>3846: ततः कदाचिद् ब्रह्माणमुपासांचक्रिरे सुराः। तत्र राजर्षयो ह्यासन् स च राजा महाभिषः॥<br><br>3847: अथ गङ्गा सरिच्छेष्ठा समुपायात् पितामहम्। तस्या वासः समुद्भूतं मारुतेन शशिप्रभम्॥<br><br>3848: ततोऽभवन् सुरगणाः सहसावाङ्मुखास्तदा। महाभिषस्तु राजर्षिरशङ्को दृष्टवान् नदीम्॥<br><br>3849: सोऽपध्यातो भगवता ब्रह्मणा तु महाभिषः। उक्तश्च जातो मत्र्येषु पुनर्लोकानवाप्स्यसि॥<br><br>3850: ययाऽऽहत्तमनाश्चासि गङ्गया त्वं हि दुर्मते। सा ते वै मानुषे लोके विप्रियाण्याचरिष्यति॥<br><br>3851: यदा ते भविता मन्युस्तदा शापाद् विमोक्ष्यसे। वैशम्पायन उवाच स चिन्तयित्वा नृपतिर्नुपानन्यांस्तपोधनान्॥<br><br>3852: प्रतीपं रोचयामास पितरं भूरितेजसम्। महाभिषं तु तं दृष्ट्वा नदी धैर्याच्च्युतं नृपम्॥<br><br>3853: तमेव मनसा ध्यायन्त्युपावर्तत् सरिद्वरा। सा तु विध्वस्तवपुषः कश्मलाभिहतान् नृप। ॥<br><br>3854: ददर्श पथि गच्छन्ती वसून् देवान् दिवौकसः। तथारूपांश्च तान् दृष्ट्वा पप्रच्छ सरितां वरा॥<br><br>3855: किमिदं नष्टरूपाः स्थ कचित् क्षेमं दिवौकसाम्। तामूचुर्वसवो देवाः शप्ताः स्मो वै महानदि॥<br><br>3856: अल्पेऽपराधे संरम्भाद् वसिष्ठेन महात्मना। विमूढा हि वयं सर्वे प्रच्छन्नमृषिसत्तमम्॥<br><br>3857: संध्यां वप्तिष्ठमासीनं तमत्यभिसृताः पुरा। तेन कोपाद् वयं शप्ता योनौ सम्भवतेति ह॥<br><br>3858: न निवर्तयितुं शक्यं यदुक्तं ब्रह्मवादिना। त्वमस्मान् मानुषी भूत्वा सृज पुत्रान् वसून् भुवि॥<br><br>3859: न मानुषीणां जठरं प्रविशेम वयं शुभे। इत्युक्ता तैश्च वसुभिस्तथेत्युक्त्वाब्रवीदिदम्॥<br><br>3860: गङ्गोवाच मर्येषु पुरुषश्रेष्ठः को वः कर्ता भविष्यति। वसव ऊचुः प्रतीपस्य सुतो राजा शान्तनुर्लोकविश्रुतः। भविता मानुषे लोके स नः कर्ता भविष्यति॥<br><br>3861: गङ्गोवाच ममाप्येवं मतं देवा यथा मां वदतानघाः। प्रियं तस्य करिष्यामि युष्माकं चैतदीप्सितम्॥<br><br>3862: वसव ऊचुः जातान् कुमारान् स्वानप्सु प्रक्षेप्तुं वै त्वमर्हसि। यथा न चिरकालं नो निष्कृतिं स्यात् त्रिलोकगे॥<br><br>3863: गङ्गोवाच एवमेतत् करिष्यामि पुत्रस्तस्य विधीयताम्। नास्य मोघः संगमः स्यात् पुत्रहेतोर्मया सह॥<br><br>3864: वसव ऊचुः तुरीयार्धं प्रदास्यामो वीर्यस्यैकैकशो वयम्। तेन वीर्येण पुत्रस्ते भविता तस्य चेप्सितः॥<br><br>3865: न सम्पत्स्यति मत्र्येषु पुनस्तस्य तु संततिः। तस्मादपुत्रः पुत्रस्ते भविष्यति स वीर्यवान्॥<br><br>3866: एवं ते समयं कृत्वा गङ्गया वसवः सह। जग्मुः संहृष्टमनसो यथासंकल्पमञ्जसा॥<br><br>3867: वैशम्पायन उवाच ततः प्रतीपो राजाऽऽसीत् सर्वभूतहितः सदा। निषसाद समा बह्वीर्गङ्गाद्वारगतो जपन्॥<br><br>3868: तस्य रूपगुणोपेता गङ्गा स्त्रीरूपधारिणी। उत्तीर्य सलिलात् तस्माल्लोभनीयतमाकृतिः॥<br><br>3869: अधीयानस्य राजर्षेर्दिव्यरूपा मनस्विनी। दक्षिणं शालसंकाशमूरूं भेजे शुभानना॥<br><br>3870: प्रतीपस्तु महीपालस्तामुवाच यशस्विनीम्। करोमि किं ते कल्याणि प्रियं यत् तेऽभिकासितम्॥<br><br>3871: स्व्युवाच त्वामहं कामये राजन् भजमानां भजस्व माम्। त्यागः कामवतीनां हि स्त्रीणां सद्भिर्विगर्हितः॥<br><br>3872: प्रतीप उवाच नाहं परस्त्रियं कामाद् गच्छेयं वरवर्णिनी। न चासवर्णा कल्याणि धर्म्यमेतद्धि मे व्रतम्॥<br><br>3873: स्व्युवाच नाश्रेयस्यस्मि नागम्या न वक्तव्या च कर्हिचित्। जन्ती भज मां राजन् दिव्यां कन्यां वरस्त्रियम्॥<br><br>3874: प्रतीप उवाच त्वया निवृत्तमेतत् तु यन्मां चोदयसि प्रियम्। अन्यथा प्रतिपन्नं मां नाशयेद् धर्मविप्लवः॥<br><br>3875: प्राप्य दक्षिणमूरूं मे त्वमश्लिष्टा वराङ्गने। अपत्यानां स्नुषाणां च भीरु विद्ध्येतदासनम्॥<br><br>3876: सव्योरुः कामिनीभोग्यस्त्वया स च विवर्जितः। तस्मादहं नाचरिष्ये त्वयि कामं वराङ्गने॥<br><br>3877: स्नुषा मे भव सुश्रोणि पुत्रार्थं त्वां वृणोम्यहम्। स्नुषापदं हि वामोरु त्वमागम्य समाश्रिता॥<br><br>3878: स्त्र्युवाच एवमष्यस्तु धर्मज्ञ संयुज्येयं सुतेन ते। त्वद्भक्त्या तु भजिष्यामि प्रख्यातं भारतं कुलम्॥<br><br>3879: पृथिव्यां पार्थिवा ये च तेषां यूयं परायणम्। गुणा न हि मया शक्या वक्तुं वर्षशतैरपि॥<br><br>3880: कुलस्य ये वः प्रथितास्तत्साधुत्वमथोत्तमम्। समयेनेह धर्मज्ञ आचरेयं च यद् विभो॥<br><br>3881: तत् सर्वमेव पुत्रस्ते न मीमांसेत कर्हिचित्। एवं वसन्ती पुढे ते वर्धयिष्याम्यहं रतिम्॥<br><br>3882: पुत्रैः पुण्यैः प्रियैश्चैव स्वर्ग प्राप्स्यति ते सुतः। वैशम्पायन उवाच तथेत्युक्ता तु सा राजंस्तत्रैवान्तरधीयत॥<br><br>3883: पुत्रजन्म प्रतीक्षन् वै स राजा तदधारयत्। एतस्मिन्नेव काले तु प्रतीपः क्षत्रियर्षभः॥<br><br>3884: तपस्तेपे सुतस्यार्थे सभार्यः कुरुनन्दन। तयोः समभवत् पुत्रो वृद्धयोः स महाभिषः॥<br><br>3885: शान्तस्य जज्ञे संतानस्तस्मादासीत् स शान्तनुः। संस्मरंश्चाक्षयाँल्लोकान् विजातान् स्वेन कर्मणा॥<br><br>3886: पुण्यकर्मकृदेवासीच्छान्तनुः कुरुसत्तमः। प्रतीपः शान्तनुं पुत्रं यौवनस्थं ततोऽन्वशात्॥<br><br>3887: पुरा स्त्री मां समभ्यागाच्छान्तनो भूतये तव। त्वामाव्रजेद् यदि रहः सा पुत्र वरवर्णिनी॥<br><br>3888: कामयानाभिरूपाढ्या दिव्या स्त्री पुत्रकाम्यया। सा त्वया नानुयोक्तव्या कासि कस्यासि चाङ्गने॥<br><br>3889: यच कुर्यान्न तत् कर्म सा प्रष्टव्या त्वयानघ। मन्नियोगाद् भजन्तीं तां भजेथा इत्युवाच तम्॥<br><br>3890: वैशम्पायन उवाच एवं संदिश्य तनयं प्रतीपः शान्तनुं तदा। स्वे च राज्येऽभिषिच्यैनं वनं राजा विवेश ह॥<br><br>3891: स राजा शान्तनुर्धीमान् देवराजसमद्युतिः। बभूव मृगयाशील: शान्तनुर्वनगोचरः॥<br><br>3892: स मृगान् महिषांश्चैव विनिघ्नन् राजसत्तमः। गङ्गामनुचचारैकः सिद्धचारणसेविताम्॥<br><br>3893: स कदाचिन्महाराज ददर्श परमां स्त्रियम्। जाज्वल्यमानां वपुषा साक्षाच्छ्रियमिवापराम्॥<br><br>3894: सर्वानवद्यां सुदतीं दिव्याभरणभूषिताम्। सूक्ष्माम्बरधरामेकां पद्मोदरसमप्रभाम्॥<br><br>3895: तां दृष्ट्वा हृष्टरोमाभूद् विस्मितो रूपसम्पदा। पिबन्निव च नेत्राभ्यां नातृप्यत नराधिपः। २९॥<br><br>3896: सा च दृष्ट्वैव राजानं विचरन्तं महाद्युतिम्। स्नेहादागतसौहार्दा नातृष्यत विलासिनी॥<br><br>3897: तामुवाच ततो राजा सान्त्वयश्लक्ष्णया गिरा। देवी वा दानवी वा त्वं गन्धर्वी चाथ वाप्सराः॥<br><br>3898: यक्षी वा पन्नगी वापि मानुषी वा सुमध्यमे। याचे त्वां सुरगर्भाभे भार्या मे भव शोभने॥<br><br>3899: तामुवाच ततो राजा सान्त्वयश्लक्ष्णया गिरा। देवी वा दानवी वा त्वं गन्धर्वी चाथ वाप्सराः॥<br><br>3900: यक्षी वा पन्नगी वापि मानुषी वा सुमध्यमे। याचे त्वां सुरगर्भाभे भार्या मे भव शोभने॥<br><br>3901: वैशम्पायन उवाच एतच्छ्रुत्वा वचो राज्ञः सस्मितं मृदु वल्गु च। वसूनां समयं स्मृत्वाथाभ्यगच्छदनिन्दिता॥<br><br>3902: उवाच चैव राज्ञः सा ह्लादयन्ती मनो गिरा। भविष्यामि महीपाल महिषी ते वशानुगा॥<br><br>3903: यत् तु कुर्यामहं राजञ्छुभं वा यदि वाशुभम्। न तद् वारयितव्यास्मि न वक्तव्या तथाप्रियम्॥<br><br>3904: एवं हि वर्तमानेऽहं त्वयि वत्स्यामि पार्थिवा वारिता विप्रियं चोक्ता त्यजेयं त्वामसंशयम्॥<br><br>3905: तथेति सा यदा तूक्ता तदा भरतसत्तम। प्रहर्षमतुलं लेभे प्राप्य तं पार्थिवोत्तमम्॥<br><br>3906: आसाद्य शान्तनुस्तां च बुभुजे कामतो वशी। न प्रष्टव्येति मन्वानो न स तां किंचिदूचिवान्॥<br><br>3907: स तस्याः शीलवृत्तेन रूपौदार्यगुणेन च। उपचारेण च रहस्तुतोष जगतीपतिः॥<br><br>3908: दिव्यरूपा हि सा देवी गङ्गा त्रिपथगामिनी। मानुषं विग्रहं कृत्वा श्रीमन्तं वरवर्णिनी॥<br><br>3909: भाग्योपनतकामस्य भार्या चोपनताभवत्। शान्तनोनृपसिंहस्य देवराजसमद्युतेः॥<br><br>3910: सम्भोगस्नेहचातुर्यैर्हावभावसमन्वितैः। राजानं रमयामास यथा रेमे तथैव सः॥<br><br>3911: स राजा रतिसक्तत्वादुत्तमस्त्रीगुणैर्हतः। संवत्सरानृतून् मासान् बुबुधे न बहून् गतान्॥<br><br>3912: रममाणस्तया साधं यथाकामं नरेश्चरः। अष्टावजनयत् पुत्रांस्तम्यापमरसंनिभान्॥<br><br>3913: जातं जातं च सा पुत्रं क्षिपत्यम्भसि भारत। प्रीणाम्यहं त्वामित्युक्त्वा गङ्गा स्रोतस्यमज्जयत्॥<br><br>3914: तस्य तन्न प्रियं राज्ञः शान्तनोरभवत् तदा। न च तां किंचनोवाच त्यागाद् भीतो महीपतिः॥<br><br>3915: अथैनामष्टमे पुत्रे जाते प्रहसतीमिव। उवाच राजा दुःखार्तः परीप्सन् पुत्रमात्मनः॥<br><br>3916: मा वधीः कस्य कासीति किं हिनत्सि सुतानिति। पुत्रनि सुमहत् पापं सम्प्राप्तं ते सुगर्हितम्॥<br><br>3917: गङ्गोवाच पुत्रकाम न ते हन्मि पुत्रं पुत्रवतां वर। जीर्णस्तु मम वासोऽयं यथा स समयः कृतः॥<br><br>3918: अहं गङ्गा जह्वसुता महर्षिगणसेविता। देवकार्यार्थसिद्ध्यर्थमुषिताहं त्वया सह॥<br><br>3919: इमेऽष्टौ वसवो देवा महाभागा महौजसः। वसिष्ठशापदोषेण मानुषत्वमुपागताः॥<br><br>3920: तेषां जनयिता नान्यस्त्वदृते भुवि विद्यते। मद्विधा मानुषी धात्री लोके नास्तीह काचन॥<br><br>3921: तस्मात् तजननीहेतोर्मानुषत्वमुपागता। जनयित्वा वसूनष्टौ जिता लोकास्त्वयाक्षयाः॥<br><br>3922: देवानां समयस्त्वेष वसूनां संश्रुतो मया। जातं जातं मोक्षयिष्ये जन्मतो मानुषादिति॥<br><br>3923: तत् ते शापाद् विनिर्मुक्ता आपवस्य महात्मनः। स्वस्ति तेऽस्तु गमिष्यामि पुत्रं पाहि महाव्रतम्॥<br><br>3924: एष पर्यायवासो मे वसूनां संनिधौ कृतः। मत्प्रसूतिं विजानीहि गङ्गादत्तमिमं सुतम्॥<br><br>3925: शान्तनुरुवाच आपवो नाम को न्वेष वसूनां किं च दुष्कृतम्। यस्याभिशापात् ते सर्वे मानुषीं योनिमागताः॥<br><br>3926: अनेन च कुमारेण त्वया दत्तेन किं कृतम्। यस्य चैव कृतेनायं मानुषेषु निवत्स्यति॥<br><br>3927: ईशा वै सर्वलोकस्य वसवस्ते च वै कथम्। मानुषेषूदपद्यन्त तन्ममाचक्ष्व जाह्नवि॥<br><br>3928: वैशम्पायन उवाच एवमुक्ता तदा गङ्गा राजानमिदमब्रवीत्। भर्तारं जाह्नवी देवी शान्तनुं पुरुषर्षभ॥<br><br>3929: गनोवाच यं लेभे वरुणः पुत्रं पुरा भरतसत्तम। वसिष्ठनामा स मुनिः ख्यात आपव इत्युत॥<br><br>3930: तस्याश्रमपदं पुण्यं मृगपक्षिसमन्वितम्। मेरोः पार्श्वे नगेन्द्रस्य सर्वर्तुकुसुमावृतम्॥<br><br>3931: स वारुणिस्तपस्तेपे तस्मिन् भरतसत्तम। वने पुण्यकृतां श्रेष्ठः स्वादुमूलफलोदके। ॥<br><br>3932: दक्षस्य दुहिता या तु सुरभीत्यभिशब्दिता। गां प्रजाता तु सा देवी कश्यपाद् भरतर्षभ। ॥<br><br>3933: अनुग्रहार्थं जगतः सर्वकामदुहां वरा। तां लेभे गां तु धर्मात्मा होमधेनुं स वारुणिः॥<br><br>3934: सा तस्मिंस्तापसारण्ये वसन्ती मुनिसेविते। चचार पुण्ये रम्ये च गौरपेतभया तदा॥<br><br>3935: अथ तद् वनमाजग्मुः कदाचिद् भरतर्षभ। पृथ्वाद्या वसवः सर्वे देवा देवर्षिसेवितम्॥<br><br>3936: ते सदारा वनं तच्च व्यचरन्त समन्ततः। रेमिरे रमणीयेषु पर्वतेषु वनेषु च॥<br><br>3937: तत्रैकस्याथ भार्या तु वसोर्वासवविक्रम! संचरन्ती वने तस्मिन् गां ददर्श सुमध्यमा॥<br><br>3938: नन्दिनी नाम राजेन्द्र सर्वकामधुगुत्तमाम्। सा विस्मयसमाविष्टा शीलद्रविणसम्पदा॥<br><br>3939: द्यवे वै दर्शयामास तां गां गोवृषभेक्षण। आपीनां च सुदोग्ध्रीं च सुबालधिखुरां शुभाम्॥<br><br>3940: उपपन्नां गुणैः सर्वैः शीलेनानुत्तमेन च। एवंगुणसमायुक्तां वसवे वसुनन्दिनी॥<br><br>3941: दर्शयामास राजेन्द्र पुरा पौरवनन्दन। द्यौस्तदा तां तु दृष्ट्वैव गां गजेन्द्रेन्द्रविक्रम॥<br><br>3942: उवाच राजस्तां देवीं तस्या रूपगुणान् वदन्। एषा गौरुत्तमा देवी वारुणेरसितेक्षणा॥<br><br>3943: ऋषेस्तस्य वरारोहे यस्येदं वनमुत्तमम्। अस्याः क्षीरं पिबेन्मर्त्यः स्वादु यो वै समुध्यमे॥<br><br>3944: दशवर्षसहस्राणि स जीवेत् स्थिरयौवनः। एतच्छ्रुत्वा तु सा देवी नृपोत्तम सुमध्यमा॥<br><br>3945: तमुवाचानवद्याङ्गी भर्तारं दीसतेजसम्। अस्ति मे मानुषे लोके नरदेवात्मजा सखी॥<br><br>3946: नाम्ना जितवती नाम रूपयौवनशालिनी। उशीनरस्य राजर्षेः सत्यसंधस्य धीमतः॥<br><br>3947: दुहिता प्रथिता लोके मानुषे रूपसम्पदा। तस्या हेतोर्महाभाग सवत्सां गां ममेप्सिताम्॥<br><br>3948: आनयस्वामरश्रेष्ठ त्वरितं पुण्यवर्धन! यावदस्याः पयः पीत्वा सा सखी मम मानद॥<br><br>3949: मानुषेषु भवत्वेका जरारोगविवर्जिता। एतन्मम महाभाग कर्तुमर्हस्यनिन्दित॥<br><br>3950: प्रियं प्रियतरं ह्यस्मानास्ति मेऽन्यत् कथंचन। एतच्छुत्वा वचस्तस्या देव्याः प्रियचिकीर्षया॥<br><br>3951: पृथ्वाद्यैर्धातृभिः सार्धं द्यौस्तदा तां जहार गाम्। तया कमलपत्राक्ष्या नियुक्तो द्यौस्तदा नृप॥<br><br>3952: ऋषेस्तस्य तपस्तीनं न शशाक निरीक्षितुम्। हृता गौः सा तदा तेन प्रपातस्तु न तर्कितः॥<br><br>3953: अथाश्रमपदं प्राप्तः फलान्यादाय वारुणिः। न चापश्यत् स गां तत्र सवत्सां काननोत्तमे। ॥<br><br>3954: ततः स मृगयामास वने तस्मिंस्तयोधनः। नाध्यगच्छच मृगयंस्तां गां मुनिरुदारधीः॥<br><br>3955: ज्ञात्वा तथापनीतां तां वसुभिर्दिव्यदर्शनः। ययौ क्रोधवशं सद्यः शशाप च वसूंस्तदा॥<br><br>3956: यस्मान्मे वसवो जहाँ वै दोग्ध्रीं सुवालधिम्। तस्मात् सर्वे जनिष्यन्ति मानुषेषु न संशयः॥<br><br>3957: एवं शशाप भगवान् वसुंस्तान् भरतर्षभ। वशं क्रोधस्य समप्राप्त आपवो मुनिसत्तमः॥<br><br>3958: शप्त्वा च तान् महाभागस्तपस्येव मनो दधे। एवं स शप्तवान् राजन् वसूनष्टौ तपोधनः॥<br><br>3959: महाप्रभावो ब्रह्मर्षिर्दैवान् क्रोधसमन्वितः। अथाश्रमपदं प्राप्तास्ते वै भूयो महात्मनः॥<br><br>3960: शप्ताः स्म इति जानन्त ऋषिं तमुपचक्रमुः। प्रसादयन्तस्तमृषि वसवः पार्थिवर्षभ। ॥<br><br>3961: लेभिरे न च तस्मात् ते प्रसादमृषिसत्तमात्। आपवात् पुरुषव्याघ्र सर्वधर्मविशारदात्॥<br><br>3962: उवाच च स धर्मात्मा शप्ता यूयं धरादयः। अनुसंवत्सरात् सर्वे शापमोक्षमवाप्स्यथ॥<br><br>3963: अयं तु यत्कृते यूयं मया शप्ताः स वत्स्यति। द्यौस्तदा मानुषे लोके दीर्घकालं स्वकर्मणा॥<br><br>3964: नानृतं तचिकीर्षामि क्रुद्धो युष्मान् यदब्रुवम्। न प्रजास्यति चाप्येष मानुषेषु महामनाः॥<br><br>3965: भविष्यति च धर्मात्मा सर्वशास्त्रविशारदः। पितुः प्रियहिते युक्तः स्त्रीभोगान् वर्जयिष्यति॥<br><br>3966: एवमुक्त्वा वसून् सर्वान् स जगाम महानृषिः। ततो मामुपजग्मुस्ते समेता वसवस्तदा॥<br><br>3967: अयाचन्त च मांराजन् वरं तच्च मया कृतम्। जाताजातान् प्रक्षिपास्मान् स्वयं गङ्गे त्वमम्भसि॥<br><br>3968: एवं तेषामहं सम्यक् शप्तानां राजसत्तम। मोक्षार्थं मानुषाल्लोकाद् यथावत् कृतवत्यहम्॥<br><br>3969: अयं शापादृषेस्तस्य एक एव नृपोत्तम। द्यौ राजन् मानुषे लोके चिरं वत्स्यति भारत॥<br><br>3970: वैशम्पायन उवाच एतदाख्याय सा देवी तत्रैवान्तरधीयत। आदाय च कुमार तं जगामाथ यथेप्सितम्॥<br><br>3971: स तु देवव्रतो नाम गाङ्गेय इति चाभवत्। धुनामा शान्तनोः : पुत्रः शान्तनोरधिको गुणैः॥<br><br>3972: शान्तनुश्चापि शोकार्तो जगाम स्वपुरं ततः। तस्याहं कीर्तयिष्यामि शान्तनोरधिकान् गुणान्॥<br><br>3973: महाभाग्यं च नृपते रतस्य महात्मनः। यस्येतिहासो द्युतिमान् महाभारतमुच्यते॥<br><br>3974: वैशम्पायन उवाच स राजा शान्तनु/मान् देवराजर्षिसत्कृतः। धर्मात्मा सर्वलोकेषु सत्यवागिति विश्रुतः॥<br><br>3975: दमो दानं क्षमा बुद्धिहींकृतिस्तेज उत्तमम्। नित्यान्यासन् महासत्त्वे शान्तनौ पुरुषर्षभ॥<br><br>3976: एवं स गुणसम्पन्नो धर्मार्थकुशलो नृपः। आसीद् भरतवंशस्य गोप्ता सर्वजनस्य च॥<br><br>3977: कम्बुग्रीवः पृथुव्यंसो मत्तवारणविक्रमः। अन्वितः परिपूर्णार्यैः सर्वैर्नृपतिलक्षणैः॥<br><br>3978: :॥<br><br>3979: तस्य कीर्तिमतो वृत्तमवेक्ष्य सततं नराः। धर्म एव परः कामादर्थाचेति व्यवस्थिताः॥<br><br>3980: एतान्यासन् महासत्त्वे शान्तनौ पुरुषर्षभे! न चास्य सदृशः कश्चिद् धर्मतः पार्थिवोऽभवत्॥<br><br>3981: वर्तमानं हि धर्मेषु सर्वधर्मभृतां वरम्। तं महीषा महीपालं राजराज्येऽभ्यषेचयन्॥<br><br>3982: वीतशोकभयाबाधाः सुखस्वप्ननिबोधनाः। पतिं भारत गोतारं समपद्यन्त भूमिपा:॥<br><br>3983: तेन कीर्तिमता शिष्टाः शक्रप्रतिमतेजसा। यज्ञदानक्रियाशीला: समपद्यन्त भूमिपाः॥<br><br>3984: शान्तनुप्रमुखैर्गुप्ते लोके नृपतिभिस्तदा। नियमात् सर्ववर्णानां धर्मोत्तरमवर्तत॥<br><br>3985: ब्रह्म पर्यचरत् क्षत्रं विशः क्षत्रमनुव्रताः। ब्रह्मक्षत्रानुरक्ताश्च शूद्राः पर्यचरन् विशः॥<br><br>3986: स हास्तिनपुरे रम्ये कुरूणां पुटभेदने। वसन् सागरपर्यन्तामन्वशासद् वसुन्धराम्॥<br><br>3987: स देवराजसदृशो धर्मज्ञः सत्यवागृजुः। दानधर्मतपोयोगाच्छ्रिया परमया युतः॥<br><br>3988: अरागद्वेषसंयुक्तः सोमवत् प्रियदर्शनः। तेजसा सूर्यकल्पोऽभूद् वायुवेगसमो जवे। अन्तकप्रतिमः कोपे क्षमया पृथिवीसमः॥<br><br>3989: वधः पशुवराहाणां तथैव मृगपक्षिणाम्। शान्तनौ पृथिवीपाले नावर्तत तथा नृप॥<br><br>3990: ब्रह्मधर्मोत्तरे राज्ये शान्तनुर्विनयात्मवान्। समं शशास भूतानि कामरागविवर्जितः॥<br><br>3991: देवर्षिपितृयज्ञार्थमारभ्यन्त तदा क्रियाः। न चाधर्मेण केषांचित् प्राणिनामभवद् वधः॥<br><br>3992: असुखानामनाथानां तिर्यग्योनिषु वर्तताम्। स एव राजा सर्वेषां भूतानामभवत् पिता॥<br><br>3993: तस्मिन् कुरुपतिश्रेष्ठे राजराजेश्वरे सति। श्रिता वागभवत् सत्यं दानधर्माश्रितं मनः॥<br><br>3994: स समः षोडशाष्टौ च चतस्रोऽष्टौ तथापराः। रतिमप्राप्नुवन् स्त्रीषु बभूव वनगोचरः॥<br><br>3995: तथारूपस्तथाचारस्तथावृत्तस्तथाश्रुतः। गाङ्गेयस्तस्य पुत्रोऽभून्नाम्ना देवव्रतो वसुः॥<br><br>3996: सर्वास्त्रेषु स निष्णान्तः पार्थिवेष्वितरेषु च। महाबलो महासत्त्वो महावीर्यो महारथः॥<br><br>3997: स कदाचिन्मृगं विद्ध्वा गङ्गामनुसरन् नदीम्। भागीरथीमल्पजलां शान्तनुर्दृष्टवान् नृपः॥<br><br>3998: तां दृष्ट्वा चिन्तयामास शान्तनुः पुरुषर्षभः। स्यन्दते किं त्वियं नाद्य सरिच्छ्रेष्ठा यथा पुरा॥<br><br>3999: ततो निमित्तमन्विच्छन् ददर्श स महामनाः। कुमारं रूपसम्पन्नं बृहन्तं चारुदर्शनम्॥<br><br>4000: दिव्यमस्त्रं विकुर्वाणं यथा देवं पुरन्दरम्। कृत्स्नां गङ्गां समावृत्य शरैस्तीक्ष्णैरवस्थितम्॥<br><br>4001: तां शरैराचितां दृष्ट्वा नदीं गङ्गां तदन्तिके। अभवद् विस्मितो राजा दृष्ट्वा कर्मातिमानुषम्॥<br><br>4002: जातमात्रं पुरा दृष्ट्वा तं पुत्रं शान्तनुस्तदा। नोपलेभे स्मृति धीमानभिज्ञातुं तमात्मजम्॥<br><br>4003: स तु तं पितरं दृष्ट्वा मोहयामास मायया। सम्मोह्य तु ततः क्षिप्रं तत्रैवान्तरधीयत॥<br><br>4004: दृष्ट्वा तत्र राजा स शान्तनुः। शङ्कमानः सुतं गङ्गामब्रवीद् दर्शयेति ह॥<br><br>4005: दर्शयामास तं गङ्गा बिभ्रती रूपमुत्तमम्। गृहीत्वा दक्षिणे पाणौ तं कुमारमलंकृतम्॥<br><br>4006: अलंकृतामाभरणौर्विरजोऽम्बरसंवृताम्। दृष्टपूर्वामपि स तां नाभ्यजानात् स शान्तनुः॥<br><br>4007: गङ्गोवाच यं पुत्रमष्टमं राजंस्त्वं पुरा मय्यविन्दथाः। स चायं पुरुषव्याघ्र सर्वास्त्रविदनुत्तमः॥<br><br>4008: गृहाणेमं महाराज मया संवर्धितं सुतम्। आदाय पुरुषव्याघ्र नयस्वैनं गृहं विभो॥<br><br>4009: वेदानधिजगे साङ्गान् वसिष्ठादेष वीर्यवान्। कृतास्त्रः परमेष्वासो देवराजसमो युधि॥<br><br>4010: सुराणां सम्मतो नित्यमसुराणां च भारत। उशना वेद यच्छास्त्रमयं तद् वेद सर्वशः॥<br><br>4011: तथैवाङ्गिरसः पुत्रः सुरासुरनमस्कृतः। यद् वेद शास्त्रं तचापि कृत्स्नमस्मिन् प्रतिष्ठितम्॥<br><br>4012: तव पुत्रे महाबाहौ साङ्गोपाङ्गं महात्मनि। ऋषिः परैरनाधृप्यो जामदग्न्यः प्रतापवान्॥<br><br>4013: यदस्त्रं वेद रामश्च तदेतस्मिन् प्रतिष्ठितम्। महेष्वासमिमं राजन् राजधर्मार्थकोविदम्॥<br><br>4014: मया दत्तं निजं पुत्रं वीरं वीर गृहं नय। वैशम्पायन उवाच तयैवं समनुज्ञातः पुत्रमादाय शान्तनुः॥<br><br>4015: भ्राजमानं यथादित्यमाययौ स्वपुरं प्रति। पौरवस्तु पुरीं गत्वा पुरन्दरपुरोपमाम्॥<br><br>4016: सर्वकामसमृद्धार्थ मेने सोऽऽत्मानमात्मना। पौरवेषु ततः पुत्र राज्यार्थमभयप्रदम्॥<br><br>4017: गुणवन्तं महात्मानं यौवराज्येऽभ्यषेचयत्। पौरवाञ्छान्तनोः पुत्रः पितरं च महायशाः॥<br><br>4018: राष्ट्रं च रञ्जयामास वृत्तेन भरतर्षभ। स तथा सह पुत्रेण रममाणो महीपतिः॥<br><br>4019: वर्तयामास वर्षाणि चत्वार्यमितविक्रमः। स कदाचित् वनं यातो यमुनामभितो नदीम्॥<br><br>4020: महीपतिरनिर्देश्यमाजिघ्रद् गन्धमुत्तमम्। तस्य प्रभवमन्विच्छन् विचचार समन्ततः॥<br><br>4021: स ददर्श तदा कन्यां दाशानां देवरूपिणीम्। तामपृच्छत् स दृष्ट्वैव कन्याममितलोचनाम्॥<br><br>4022: कस्य त्वमसि का चासि किं च भीरु चिकीर्षसि। साब्रवीद् दाशकन्यास्मि धर्मार्थं वाहये तरिम्॥<br><br>4023: पितुर्नियोगाद् भद्रं ते दाशराज्ञो महात्मनः। रूपमाधुर्यगन्धैस्तां संयुक्तां देवरूपिणीम्॥<br><br>4024: समीक्ष्य राजा दाशेयी कामयामास शान्तनुः। स गत्वा पितरं तस्या वरयामास तां तदा॥<br><br>4025: पर्यपृच्छत् ततस्तस्याः पितरं सोऽऽत्मकारणात्। स च तं प्रत्युवाचेदं दाशराजो महीपतिम्॥<br><br>4026: जातमात्रैव मे देया वराय वरवर्णिनी। हृदि कामस्तु मे कश्चित् तं निबोध जनेश्वर॥<br><br>4027: यदीमां धर्मपत्नीं त्वं मत्तः प्रार्थयसेऽनघ। सत्यवागसि सत्येन समयं कुरु मे ततः॥<br><br>4028: समयेन प्रदद्यां ते कन्यामहमिमां नृप। न हि मे त्वत्समः कश्चिद् वरो जातु भविष्यति। ॥<br><br>4029: शान्तनुरुवाच श्रुत्वा तव वरं दाश व्यवस्येयमहं तव। दातव्यं चेत् प्रदास्यामि न त्वदेयं कथंचन॥<br><br>4030: दाश उवाच अस्यां जायेत यः पुत्रः स राजा पृथिवीपते। त्वदूर्ध्वमभिषेक्तव्यो नान्यः कश्चन पार्थिव॥<br><br>4031: वैशम्पायन उवाच नाकामयत तं दातुं वरं दाशाय शान्तनुः। शरीरजेन तीव्रण दह्यमानोऽपि भारत॥<br><br>4032: स चिन्तयन्नेव तदा दाशकन्यां महीपतिः। प्रत्ययाद्धास्तिनपुरं कामोपहतचेतनः॥<br><br>4033: ततः कदाचिच्छोचन्तं शान्तनुं ध्यानमास्थितम्। पुत्रो देवव्रतोऽभ्येत्य पितरं वाक्यमब्रवीत्॥<br><br>4034: सर्वतो भवतः क्षेमं विधेयाः सर्वपार्थिवाः। तत् किमर्थमिहाभीक्ष्णं परिशोचसि दुःखितः॥<br><br>4035: ध्यायन्निव च मां राजन्नाभिभाषसि किंचन। न चाश्वेन विनिर्यासि विवर्णो हरिणः कृशः॥<br><br>4036: व्याधिमिच्छामि ते ज्ञातुं प्रतिकुर्यां हि तत्र वै। एवमुक्तः स पुत्रेण शान्तनुः प्रत्यभाषत॥<br><br>4037: असंशयं ध्यानपरो यथा वत्स तथा शृणु। अपत्यं नस्त्वमेवैकः कुले महति भारत॥<br><br>4038: शस्त्रनित्यश्च सततं पौरुषे पर्यवस्थितः। अनित्यतां च लोकानामनुशोचामि पुत्रक॥<br><br>4039: कथंचित् तव गाङ्गेय विपत्तौ नास्ति नः कुलम्। असंशयं त्वमेवैकः शतादपि वरः सुतः॥<br><br>4040: न चाप्यहं वृथा भूयो दारान् कर्तुमिहोत्सहे। संतानस्याविनाशाय कामये भद्रमस्तु ते॥<br><br>4041: अनपत्यतैकपुत्रत्वमित्याहुर्धर्मवादिनः। अग्निहोत्रं त्रयीविद्यासंतानमपि चाक्षयम्॥<br><br>4042: सर्वाण्येतान्यपत्यस्य कलां नार्हन्ति षोडशीम्। एवमेतन्मनुष्येषु तच सर्वप्रजास्विति॥<br><br>4043: यदपत्यं महाप्राज्ञ तत्र मे नास्ति संशयः। एषा त्रयीपुराणानां देवतानां च शाश्वती॥<br><br>4044: त्वं च शूरः सदामर्षी शस्त्रनित्यश्च भारत। नान्यत्र युद्धात् तस्मात् ते निधनं विद्यते क्वचित्॥<br><br>4045: सोऽस्मि संशयमापन्नस्त्वयि शान्ते कथं भवेत्। इति ते कारणं तात दुःखस्योक्तमशेषतः॥<br><br>4046: वैशम्पायन उवाच ततस्तत्कारणं राज्ञो ज्ञात्वा सर्वमशेषतः। देवव्रतो महाबुद्धिः प्रज्ञया चान्वचिन्तयत्॥<br><br>4047: अभ्यगच्छत् तदैवाशु वृद्धामात्यं पितुर्हितम्। तमपृच्छत् तदाभ्येत्य पितुस्तच्छोककारणम्॥<br><br>4048: तस्मै स कुरुमुख्याय यथावत् परिपृच्छते। वरं शशंस कन्यां तामुद्दिश्य भरतर्षभ॥<br><br>4049: ततो देवव्रतो वृद्धैः क्षत्रियैः सहितस्तदा। अभिगम्य दाशराजं कन्यां वन्ने पितुः स्वयम्॥<br><br>4050: तं दाशः प्रतिजग्राह विधिवत् प्रतिपूज्य च। अब्रवीचैनमासीनं राजसंसदि भारत॥<br><br>4051: त्वमेव नाथः पर्याप्तः शान्तनोर्भरतर्षभ। पुत्रः शस्त्रभृतां श्रेष्ठः किं तु वक्ष्यामि ते वचः॥<br><br>4052: को हि सम्बन्धकं श्लाघ्यमीप्सितं यौनमीदृशम्। अतिक्रामन्न तप्येत साक्षादपि शतक्रतुः॥<br><br>4053: अपत्यं चैतदार्यस्य यो युष्माकं समो गुणैः। यस्य शुक्रात् सत्यवती सम्भूता वरवर्णिनी॥<br><br>4054: तेन मे बहुशस्तात पिता ते परिकीर्तितः। अर्हः सत्यवतीं वोढुं धर्मज्ञः स नराधिपः॥<br><br>4055: अर्थितश्चापि राजर्षिः प्रत्याख्यातः पुरा मया। स चाप्यासीत् सत्यवत्या भृशमर्थी महायशाः॥<br><br>4056: कन्यापितृत्वात् किंचित् तु वक्ष्यामि त्वां नराधिप। बलवत्सपत्नतामत्र दोषं पश्यामि केवलम्॥<br><br>4057: यस्य हि त्वं सपत्नः स्या गन्धर्वस्यासुरस्य वा। न स जातु चिरं जीवेत् त्वयि क्रुद्धे परंतप॥<br><br>4058: एतावानत्र दोषो हि नान्यः कश्चन पार्थिवा एतज्जानीहि भद्रं ते दानादाने परंतप॥<br><br>4059: वैशम्पायन उवाच एवमुक्तस्तु गाङ्गेयस्तयुक्तं प्रत्यभाषत। शृण्वतां भूमिपालानां पितुराय भारत॥<br><br>4060: इदं मे व्रतमादत्स्व सत्यं सत्यवतां वर। नैव जातो न वाजात ईदृशं वक्तुमुत्सहेत्॥<br><br>4061: एवमेतत् करिष्यामि यथा त्वमनुभाषसे। योऽस्यां जनिष्यते पुत्रः स नो राजा भविष्यति॥<br><br>4062: इत्युक्तः पुनरेवाथ तं दाशः प्रत्यभाषत। चिकीर्षुर्दुष्करं कर्म राज्यार्थे भरतर्षभ॥<br><br>4063: त्वमेव नाथः सम्प्राप्तः शान्तनोरमिताते। कन्यायाश्चैव धर्मात्मन् प्रभुर्दानाय चेश्वरः॥<br><br>4064: इदं तु वचनं सौम्य कार्यं चैव निबोध मे। कौमारिकाणां शीलेन वक्ष्याम्यहमिरन्दम॥<br><br>4065: यत् त्वया सत्यवत्यर्थे सत्यधर्मपरायण। राजमध्ये प्रतिज्ञातमनुरूपं तवैव तत्॥<br><br>4066: नान्यथा तन्महाबाहो संशयोऽत्र न कश्चन। तवापत्यं भवेद् यत् तु तत्र नः संशयो महान्॥<br><br>4067: वैशम्पायन उवाच तस्यैतन्मतमाज्ञाय सत्यधर्मपरायणः। प्रत्यजानात् तदा राजन् पितुः प्रियचिकीर्षया॥<br><br>4068: दाशराज निबोधेदं वचनं मे नरोत्तम। शृण्वतां भूमिपालानां यद् ब्रवीमि पितुः कृते॥<br><br>4069: राज्यं तावत् पूर्वमेव मया त्यक्तं नराधिपाः। अपत्यहेतोरपि च करिष्येऽद्य विनिश्चयम्॥<br><br>4070: अद्यप्रभृति मे दाश ब्रह्मचर्यं भविष्यति। अपुत्रस्यापि मे लोका भविष्यन्त्यक्षया दिवि॥<br><br>4071: वैशम्पायन उवाच तस्य तद् वचनं श्रुत्वा सम्प्रहृष्टतनूरुहः। ददानीत्येव तं दाशो धर्मात्मा प्रत्यभाषत॥<br><br>4072: ततोऽन्तरिक्षेऽप्सरसो देवाः सर्षिगणास्तदा। अभ्यवर्षन्त कुसुमैर्भीष्मोऽयमिति चाब्रुवन्॥<br><br>4073: ततः स पितुराय तामुवाच यशस्विनीम्। अधिरोह रथं मातर्गच्छावः स्वगृहानिति॥<br><br>4074: वैशम्पायन उवाच एवमुक्त्वा तु भीष्मस्तां रथमारोप्य भाविनीम्। आगम्य हास्तिनपुरं शान्तनोः संन्यवेदयत्॥<br><br>4075: तस्य तद् दुष्करं कर्म प्रशशंसुर्नराधिपाः। समेताश्च पृथक् चैव भीष्मोऽयमिति चाब्रुवन्॥<br><br>4076: तच्छ्रुत्वा दुष्करं कर्म कृतं भीष्मेण शान्तनुः। स्वच्छन्दमरणं तुष्टो ददौ तस्मै महात्मने॥<br><br>4077: न ते मृत्युः प्रभविता यावजीवितुमिच्छसि। त्वत्तो ह्यनुज्ञां सम्प्राप्य मृत्युः प्रभवितानघ॥<br><br>4078: वैशम्पायन उवाच ततो विवाहे निवृत्ते स राजा शान्तनुर्नृपः। तां कन्यां रूपसम्पन्नां स्वगृहे संन्यवेशयत्॥<br><br>4079: ततः शान्तनवो धीमान् सत्यवत्यामजायता वीरश्चित्राङ्गदो नाम वीर्यवान् पुरुषेश्वरः॥<br><br>4080: अथापरं महेष्वासं सत्यवत्यां सुतं प्रभुः। विचित्रवीर्यं राजानं जनयामास वीर्यवान्॥<br><br>4081: अप्राप्तवति तस्मिंस्तु यौवनं पुरुषर्षभे। स राजा शान्तनुर्धीमान् कालधर्ममुपेयिवान्॥<br><br>4082: स्वर्गते शान्तनौ भीष्मश्चित्राङ्गदमरिंदमम्। स्थापयामास वै राज्ये सत्यवत्या मते स्थितः॥<br><br>4083: स तु चित्राङ्गदः शौर्यात् सर्वांश्चिक्षेप पार्थिवान्। मनुष्यं न हि मेने स कंचित् सदृशमात्मनः॥<br><br>4084: तं क्षिपन्तं सुरांश्चैव मनुष्यानसुरांस्तथा। गन्धर्वराजो बलवांस्तुल्यनामाभ्ययात् तदा॥<br><br>4085: तेनास्य सुमहद् युद्धं कुरुक्षेत्रे बभूव ह। तयोर्बलवतोस्तत्र गन्धर्वकुरुमुख्ययोः। नद्यास्तीरे सरस्वत्याः समास्तिस्रोऽभवद् रणः॥<br><br>4086: तस्मिन् विमर्दे तुमुले शस्त्रवर्षसमाकुले। मायाधिकोऽवधीद् वीरं गन्धर्वः कुरुसत्तमम्॥<br><br>4087: स हत्वा तु नरश्रेष्ठं चित्राङ्गदमरिंदमम्। अन्ताय कृत्वा गन्धर्वो दिवमाचक्रमे ततः॥<br><br>4088: तस्मिन् पुरुषशार्दूले निहते भूरितेजसि। भीष्मः शान्तनवो राजा प्रेतकार्याण्यकारयत्॥<br><br>4089: विचित्रवीर्यं च तदा बालमप्राप्तयौवनम्। कुरुराज्ये महाबाहुरभ्यषिञ्चदनन्तरम्॥<br><br>4090: विचित्रवीर्यः स तदा भीष्मस्य वचने स्थितः। अन्वशासन्महाराज पितृपैतामहं पदम्॥<br><br>4091: स धर्मशास्त्रकुशलं भीष्मं शान्तनवं नृपः। पूजयामास धर्मेण स चैनं प्रत्यपालयत्॥<br><br>4092: वैशम्पायन उवाच हते चित्राङ्गदे भीष्मो बाले भ्रातरि कौरवा पालयामास तद् राज्यं सत्यवत्या मते स्थितः॥<br><br>4093: सम्प्रासयौवनं दृष्ट्वा भ्रातरं धीमतां वरः। भीष्मो विचित्रवीर्यस्य विवाहायाकरोन्मतिम्॥<br><br>4094: अथ काशिपतेर्भीष्मः कन्यास्तिस्रोऽप्सरोपमाः। शुश्राव सहिता राजन् वृण्वाना वै स्वयंवरम्॥<br><br>4095: ततः स रथिनां श्रेष्ठो रथेनैकेन शत्रुजित्। जगामानुमते मातुः पुरीं वाराणसी प्रभुः॥<br><br>4096: तत्र राज्ञः समुदितान् सर्वतः समुपागतान्। ददर्श कन्यास्ताश्चैव भीष्मः शान्तनुनन्दनः॥<br><br>4097: कीर्त्यमानेषु राज्ञां तु तदा नामसु सर्वशः। (एकाकिनं तदा भीष्मं वृद्धं शान्तनुनन्दनम्॥<br><br>4098: सोद्वेगा इव तं दृष्ट्वा कन्याः परमशोभनाः। अपाक्रामन्त ताः सर्वा वृद्ध इत्येव चिन्तया॥<br><br>4099: वृद्धः परमधर्मात्मा वलीपलितधारणः। किं कारणमिहायातो निर्लज्जो भरतर्षभः॥<br><br>4100: मिथ्याप्रतिज्ञो लोकेषु किं वदिष्यति भारत। ब्रह्मचारीति भीष्मो हि वृथैव प्रथितो भुवि। । इत्येवं प्रब्रुवन्तस्ते हसन्ति स्म नृपाधमाः। वैशम्पायन उवाच क्षत्रियाणां वचः श्रुत्वा भीष्मश्चक्रोध भारत!!) भीष्मस्तदा स्वयं कन्या वरयामास ताः प्रभुः॥<br><br>4101: उवाच च महीपालान् राजञ्जलदनिस्वनः। रथमारोप्य ताः कन्या भीष्मः प्रहरतां वरः॥<br><br>4102: आहूय दानं कन्यानां गुणवद्भ्यः स्मृतं बुधः। अलंकृत्य यथाशक्ति प्रदाय च धनान्यपि॥<br><br>4103: प्रयच्छन्त्यपरे कन्या मिथुनेन गवामपि। वित्तेन कथितेनान्ये बलेनान्येऽनुमान्य च॥<br><br>4104: प्रमत्तामुपयन्त्यन्ये स्वयमन्ये च विन्दते। आर्ष विधि पुरस्कृत्य दारान् विन्दन्ति चापरे॥<br><br>4105: अष्टमं तमथो वित्त विवाहं कविभिर्वतम्। स्वयंदरं तु राजन्याः प्रशंसन्त्युपयान्ति च॥<br><br>4106: प्रमथ्य तु हृतामाहुायसी धर्मवादिनः। ता इमाः पृथिवीपाला जिहीर्षामि बलादितः॥<br><br>4107: ते यतध्वं परं शक्त्या विजयायेतराय वा। स्थितोऽहं पृथिवीपाला युद्धाय कृतनिश्चयः॥<br><br>4108: एवमुक्त्वा महीपलान् काशिराजं च वीर्यवान्। सर्वाः कन्याः स कौरव्यो रथमारोप्य च स्वकम्। । १४। आमन्त्र्य च स तान् प्रायाच्छीघ्रं कन्याः प्रगृह्य ताः। ततस्ते पार्थिवाः सर्वे समुत्पेतुरमर्षिताः॥<br><br>4109: संस्पृशन्तः स्वकान् बाहून् दशन्तो दशनच्छदान्। तेषामाभारणान्याशु त्वरितानां विमुञ्चताम्॥<br><br>4110: आमुञ्चतां च वर्माणि सम्भ्रमः सुमहानभूत्। ताराणामिव सम्पातो बभूव जनमेजय॥<br><br>4111: भूषणानां च सर्वेषां कवचानां च सर्वशः। सवर्मभिर्भूषणैश्च प्रकीर्यद्भिरितस्ततः॥<br><br>4112: सक्रोधामर्षजिह्मभूकषायीकृतलोचनाः। सूतोपक्लृप्तान् रुचिरान् सदश्वैरुपकल्पितान्॥<br><br>4113: रथानास्थाय ते वीराः सर्वप्रहरणान्विताः। प्रयान्तमथ कौरव्यमनुसत्ररुदायुधाः॥<br><br>4114: ततः समभवद् युद्धं तेषां तस्य च भारत। एकस्य च बहूनां च तुमुलं लोमहर्षणम्॥<br><br>4115: ते त्विषून् दश साहस्रांस्तस्मिन् युगपदाक्षिपन्। अप्राप्तांश्चैव तानाशु भीष्मः सर्वांस्तथान्तरा॥<br><br>4116: अच्छिनच्छरवर्षेण महता लोमवाहिना। ततस्ते पार्थिवाः सर्वे सर्वतः परिवार्य तम्॥<br><br>4117: ववृषुः शरवर्षेण वर्षेणेवाद्रिमम्बुदाः। स तं बाणमयं वर्षं शरैरावार्य सर्वतः॥<br><br>4118: ततः सर्वान् महीपालान् पर्यविध्यात् त्रिभिस्त्रिभिः। एकैकस्तु ततो भीष्यं राजन् विव्याध पञ्चभिः॥<br><br>4119: स च तान् प्रतिविव्याध द्वाभ्यां द्वाभ्यां पराक्रमन्। तद् युद्धमासीत् तुमुलं घोरं देवासुरोपमम्॥<br><br>4120: पश्यतां लोकवीराणां शरशक्तिसमाकुलम्। स धनूंषि ध्वजाग्राणि वर्माणि च शिरांसि च॥<br><br>4121: चिच्छेद समरे भीष्मः शतशोऽथ सहस्रशः। तस्याति पुरुषानन्याँल्लाघवं रथचारिणः॥<br><br>4122: रक्षणं चात्मनः संख्ये शत्रवोऽप्यभ्यपूजयन्। तान् विनिर्जित्य तु रणे सर्वशस्त्रभृतां वरः॥<br><br>4123: कन्याभिः सहितः प्रायाद् भारतो भारतान् प्रति। ततस्तं पृष्ठतो राजञ्छाल्वराजो महारथः॥<br><br>4124: अभ्यगच्छदमेयात्मा भीष्मं शान्तनवं रणे। वारणं जघने भिन्दन् दन्ताभ्यामपरो यथा॥<br><br>4125: वासितामनुसम्प्राप्तो यूथपो बलिनां वरः। । स्त्रीकामस्तिष्ठ तिष्ठेति भीष्ममाह स पार्थिवः॥<br><br>4126: शाल्वराजो महाबाहुरमर्षेण प्रचोदितः। ततः सः पुरुषव्याघ्रो भीष्मः परबलार्दनः॥<br><br>4127: तद्वाक्याकुलितः क्रोधाद् विधूमोऽग्निरिव ज्वलन्। विततेषुधनुष्पाणिविकुञ्चितललाटभृत्॥<br><br>4128: क्षत्रधर्म समास्थाय व्यपेतभयसम्भ्रमः। निवर्तयामास रथं शाल्वं प्रति महारथः॥<br><br>4129: निवर्तमानं तं दृष्ट्वा राजानः सर्व एव ते। प्रेक्षकाः समपद्यन्त भीष्मशाल्वसमागमे॥<br><br>4130: तौ वृषाविव नर्दन्तौ बलिनौ वासितान्तरे। अन्योन्यमभ्यवर्तेतां बलविक्रमशालिनौ॥<br><br>4131: ततो भीष्मं शान्तनवं शरैः शतसहस्रशः। शाल्वराजो नरश्रेष्ठः समवाकिरदाशुगैः॥<br><br>4132: पूर्वमभ्यर्दितं दृष्ट्वा भीष्मं शाल्वेन ते नृपाः। विस्मिताः समपद्यन्त साधु साध्विति चाब्रुवन्॥<br><br>4133: लाघवं तस्य ते दृष्ट्वा समरे सर्वपार्थिवाः। अपूजयन्त संहृष्टा वाग्भिः शाल्वं नराधिपम्॥<br><br>4134: क्षत्रियाणां ततो वाचः श्रुत्वा परपुरंजयः। क्रुद्धः शान्तनवो भीष्मस्तिष्ठ तिष्ठेत्यभाषत॥<br><br>4135: सारथिं चाब्रवीत् क्रुद्धो याहि यत्रैष पार्थिवः। यावदेनं निहन्म्यद्य भुजङ्गमिव पक्षिराट्॥<br><br>4136: ततोऽस्त्रं वारुणं सम्यग् योजयामास कौरवः। तेनाश्वांश्चतुरोऽमृद्गच्छाल्वराजस्य भूपते॥<br><br>4137: अस्त्रैरस्त्राणि संवार्य शाल्वराजस्य कौरवः। भीष्मो नृपतिशार्दूल न्यवधीत् तस्य सारथिम्॥<br><br>4138: अस्त्रेण चास्याथैन्द्रेण न्यवधीत् तुरगोत्तमान्। कन्याहेतोर्नरश्रेष्ठ भीष्मः शान्तनवस्तदा॥<br><br>4139: जित्वा विसर्जयामास जीवन्तं नृपसत्तमम्। ततः शाल्वः स्वनगरं प्रययौ भरतर्षभ॥<br><br>4140: स्वराज्यमन्वशाच्चैव धर्मेण नृपतिस्तदा। राजानो ये च तत्रासन् स्वयंवरदिदृक्षवः॥<br><br>4141: स्वान्येव तेऽपि राष्ट्राणि जग्मुः परपुरंजयाः। एवं विजित्य ताः कन्या भीष्मः प्रहरतां वरः॥<br><br>4142: प्रययौ हास्तिनपुरं यत्र राजा स कौरवः। विचित्रवीर्यो धर्मात्मा प्रशास्ति वसुधामिमाम्॥<br><br>4143: यथा पितास्य कौरव्यः शान्तनुर्नृपसत्तमः। सोऽचिरेणैव कालेन अत्यनामन्नराधिप। ॥<br><br>4144: वनानि सरितश्चैव शैलांश्च विविधान् द्रुपान्। अक्षतः क्षपयित्वारीन् संख्येऽसंख्येयविक्रमः॥<br><br>4145: आनयामास काश्यस्य सुताः सागरमासुतः। स्नुषा इव स धर्मात्मा भगिनीरिव चानुजाः॥<br><br>4146: यथा दुहितरश्चैव परिगृह्य ययौ कुरून्। आनिन्ये स महाबाहुर्धातुः प्रियचिकीर्षया॥<br><br>4147: ताः सर्वगुणसम्पन्ना भ्राता भ्रात्रे यवीयसे। भीष्मो विचित्रवीर्याय प्रददौ विक्रमाहृताः॥<br><br>4148: एवं धर्मेण धर्मज्ञः कृत्वा कर्मातिमानुषम्। भ्रातुर्विचित्रवीर्यस्य विवाहायोपचक्रमे॥<br><br>4149: सत्यवत्या सह मिथः कृत्वा निश्चयमात्मवान्। विवाहं कारयिष्यन्तं भीष्मं काशिपतेः सुता। ज्येष्ठा तासामिदं वाक्यमब्रवीद्धसती तदा॥<br><br>4150: मया सौभपतिः पूर्वं मनसा हि वृतः पतिः। तेन चास्मि वृता पूर्वमेष कामश्च मे पितुः॥<br><br>4151: मया वरयितव्योऽभूच्छाल्वस्तस्मिन् स्वयंवरे। एतद् विज्ञाय धर्मज्ञ धर्मतत्त्वं समाचर॥<br><br>4152: एवमुक्तस्तया भीष्मः कन्यया विप्रसंसदि। चिन्तामभ्यगमद् वीरो युक्तां तस्यैव कर्मणः॥<br><br>4153: विनिश्चित्य स धर्मज्ञो ब्राह्मणैर्वेदपारगैः। अनुजज्ञे तदा ज्येष्ठामम्बां काशिपतेः सुताम्॥<br><br>4154: अम्बिकाम्बालिके भार्ये प्रादाद् भ्रात्रे यवीयसे। भीष्मो विचित्रवीर्याय विधिदृष्टेन कर्मणा॥<br><br>4155: तयोः पाणी गृहीत्वा तु रूपयौवनदर्पितः। विचित्रवीर्यो धर्मात्या कामात्मा समपद्यत॥<br><br>4156: ते चापि बृहती श्यामे नीलकुञ्चितमूर्धजे। रक्ततुङ्गनखोपेते पीनश्रोणिपयोधरे॥<br><br>4157: आत्मनः प्रतिरूपोऽसौ लब्धः पतिरिति स्थिते। विचित्रवीर्यं कल्याण्यौ पूजयामासतुः शुभे॥<br><br>4158: स चाश्विरूपसदृशो देवतुल्यपराक्रमः। सर्वासामेव नारीणां चित्तप्रमथनो रहः॥<br><br>4159: ताभ्यां सह समाः सप्त विहरन् पृथिवीपतिः। विचित्रवीर्यस्तरुणो यक्ष्मणा समगृह्यत॥<br><br>4160: सुहृदां यतमानानामाप्तैः सह चिकित्सकैः। जगामास्तमिवादित्यः कौरव्यो यमसादनम्॥<br><br>4161: धर्मात्मा स तु गाङ्गेयश्चिन्ताशोकपरायणः। प्रतेकार्याणि सर्वाणि तस्य सम्यगकारयत्॥<br><br>4162: राज्ञो विचित्रवीर्यस्य सत्यवत्या मते स्थितः। ऋत्विग्भिः सहितो भीष्मः सर्वैश्च कुरुपुङ्गवैः॥<br><br>4163: वैशम्पायन उवाच ततः सत्यवती दीना कृपणा पुत्रगृद्धिनी। पुत्रस्य कृत्वा कार्याणि स्नुषाभ्यां सह भारत॥<br><br>4164: समाश्वास्य स्नुषे ते च भीष्मं शस्त्रभृतां वरम्। धर्मं च पितृवंशं च मातृवंशं च भाविनी। प्रसमीक्ष्य महाभागा गाङ्गेयं वाक्यमब्रवीत्॥<br><br>4165: शान्तनोधर्मनित्यस्य कौरव्यस्य यशस्विनः। त्वयि पिण्डश्च कीर्तिश्च संतानं च प्रतिष्ठितम्॥<br><br>4166: यथा कर्म शुभं कृत्वा स्वर्गोपगमनं ध्रुवम्। यथा चायुर्बुवं सत्ये त्वयि धर्मस्तथा ध्रुवः॥<br><br>4167: वेत्थ धर्मांश्च धर्मज्ञ समासेनेतरेण च। विविधास्त्वं श्रुतीर्वेत्थ वेदाङ्गानि च सर्वशः॥<br><br>4168: व्यवस्थानं च ते धर्मे कुलाचारं च लक्षये। प्रतिपत्तिं च कृच्छ्रेषु शुक्राङ्गिरसयोरिव॥<br><br>4169: तस्मात् सुभृशमाश्वस्य त्वयि धर्मभृतां वर। कार्ये त्वां विनियोक्ष्यामि तच्छुत्वा कर्तुमर्हसि॥<br><br>4170: मम पुत्रस्तव भ्राता वीर्यवान् सुप्रियश्च ते। बाल एव गतः स्वर्गमपुत्रः पुरुषर्षभ॥<br><br>4171: इमे महिष्यौ भ्रातुस्ते काशिराजसुते शुभे। रूपयौवनसम्पन्ने पुत्रकामे च भारत॥<br><br>4172: तयोरुत्पादयापत्यं संतानाय कुलस्य नः। मन्नियोगान्महाबाहो धर्मं कर्तुमिहार्हसि॥<br><br>4173: राज्ये चैवाभिषिच्यस्व भारताननुशाधि च। दारांश्च कुरु धर्मेण मा धर्मेण मा निमन्जी: पितामहान्॥<br><br>4174: वैशम्पायन उवाच तथोच्यमानो मात्रा स सुहृद्धिश्च परंतपः। इत्युवाचाथ धर्मात्मा धर्म्यमेवोत्तरं वचः॥<br><br>4175: असंशयं परो धर्मस्त्वया मातरुदाहृतः। राज्यार्थे नाभिषिञ्चयं नोपेयां जातु मैथुनम्। त्वमपत्यं प्रति च मे प्रतिज्ञां वेत्थ वै पराम्॥<br><br>4176: जानासि च यथावृत्तं शुल्कहेतोस्त्वदन्तरे। स सत्यवति सत्यं ते प्रतिजानाम्यहं पुनः॥<br><br>4177: परित्यजेयं त्रैलोक्यं राज्यं देवेषु वा पुनः। यद् वाप्यधिकमेताभ्यां न तु सत्यं कथंचन॥<br><br>4178: त्यजेच पृथिवी गन्धमापश्च रसमात्मनः। ज्योतिस्तथा त्यजेद् रूपं वायुः स्पर्शगुणं त्यजेत्॥<br><br>4179: प्रभां समुत्सृजेदर्को धूमकेतुस्तथोप्मताम्। त्यजेच्छब्दं तथाऽऽकाशं सोमः शीतांशुतां त्यजेत्॥<br><br>4180: १७। विक्रमं वृत्रहा जह्याद् धर्मं जह्याच धर्मराट्। न त्वहं सत्यमुत्स्स्रष्टुं व्यवसेयं कथंचन॥<br><br>4181: माता सत्यवती भीष्ममुवाच तदनन्तरम्॥<br><br>4182: जानामि ते स्थितिं सत्ये परां सत्यपराक्रमा इच्छन् सृजेथास्त्रील्लोकानन्यांस्त्वं स्वेन तेजसा॥<br><br>4183: जानामि चैवं सत्यं तन्मदर्थे यच्च भाषितम्। आपद्धर्मं त्वमावेक्ष्य वह पैतामही धुरम्॥<br><br>4184: यथा ते कुलतन्तुश्च धर्मश्च न पराभवेत्। सुहृदश्च प्रहष्येरंस्तथा कुरु परंतप॥<br><br>4185: लालप्यमानां तामेवं कृपणां पुत्रगृद्धिनीम्। धर्मादपेतं ब्रुवतीं भीष्मो भूयोऽब्रवीदिदम्॥<br><br>4186: राज्ञि धर्मानवेक्षस्व मा नः सर्वान् व्यनीनशः। सत्याच्च्युतिः क्षत्रियस्य न धर्मेषु प्रशस्यते॥<br><br>4187: शान्तनोरपि संतानं यथा स्यादक्षयं भुवि। तत् ते धर्मं प्रवक्ष्यामि क्षात्रं राज्ञि सनातनम्॥<br><br>4188: श्रुत्वा तं प्रतिपद्यस्व प्राज्ञैः सह पुरोहितैः। आपद्धर्मार्थकुशलैर्लोकतन्त्रमवेक्ष्य च॥<br><br>4189: भीष्म उवाच जामदग्न्येन रामेण पितृर्वधममृध्यता। राजा परशुना पूर्वं हैहयाधिपतिर्हतः॥<br><br>4190: शतानि दश बाहूनां निकृत्तान्यर्जुनस्य वै। लोकस्याचरितो धर्मस्तेनाति किल दुश्चरः॥<br><br>4191: पुनश्च धनुरादाय महास्त्राणि प्रमुञ्चता। निर्दग्धं क्षत्रमसकृद्रथेन जयता महीम्॥<br><br>4192: एवमुचावचैरस्त्रैर्भार्गवेण महात्मना। त्रिःसप्तकृत्वः पृथिवी कृता निःक्षत्रिया पुरा॥<br><br>4193: एवं निःक्षत्रिये लोके कृते तेन महर्षिणा। ततः संभूय सर्वाभिः क्षत्रियाभिः समन्ततः॥<br><br>4194: उत्पादितान्यपत्यानि ब्राह्मणैर्वेदपारगैः। पाणिग्राहस्य तनय इति वेदेषु निश्चितम्॥<br><br>4195: धर्मं मनसि संस्थाप्य ब्राह्मणांस्ताः समभ्ययुः। लोकेऽप्याचरितो दृष्टः क्षत्रियाणां पुनर्भवः॥<br><br>4196: ततः पुनः समुदितं क्षत्रं समभवत्तदा। इमं चैवात्र वक्ष्येऽहमितिहासं पुरातनम्॥<br><br>4197: अथोतथ्य इति ख्यात आसीद्धीमानृषिः पुरा। ममता नाम तस्यासीद्धार्या परमसंमता॥<br><br>4198: उतथ्यस्य यवीयांस्तु पुरोधास्त्रिदिवौकसाम्। बृहस्पतिर्ब्रहत्तेजा ममतामन्वपद्यत॥<br><br>4199: उवाच ममता तं तु देवरं वदतां वरम्। अन्तर्वन्ती त्वहं भ्रात्रा ज्येष्ठेनारम्यतामिति॥<br><br>4200: अयं च मे महाभाग कुक्षावेव बृहस्पते। औतथ्यो वेदमत्रापि षडङ्गं प्रत्यधीयत॥<br><br>4201: अमोघरेतास्त्वं चापि द्वयोर्नास्त्यत्र संभवः। तस्मादेवंगते त्वद्य उपारमितुमर्हसि॥<br><br>4202: एवमुक्तस्तदा सम्यग्बृहस्पतिरुदारधीः। कामात्मानं तदात्मानं न शशाक नियच्छितुम्॥<br><br>4203: स बभूव ततः कामी तया सार्धमकामया। उत्सृजन्तं तु तं रेतः स गर्भस्थोऽभ्यभाषत॥<br><br>4204: भोस्तात मा गमः कामं द्वयोर्नास्तीह संभवः। अल्पावकाशो भगवन्पूर्वं चाहमिहागतः॥<br><br>4205: अमोधरेताश्च भवान्न पीडां कर्तुमर्हति। अश्रुत्वैव तु तद्वाक्यं गर्भस्थस्य बृहस्पतिः॥<br><br>4206: जगाम मैथुनायैव ममतां चारुलोचनाम्। शुक्रोत्सर्गं ततो बुद्ध्वा तस्या गर्भगतो मुनिः॥<br><br>4207: पद्ध्यामारोधयन्मार्ग शुक्रस्य च बृहस्पतेः। स्थानमप्राप्तमथ तच्छुक्रं प्रतिहतं तदा॥<br><br>4208: पपात सहसा भूमौ ततः क्रुद्धो बृहस्पतिः। तं दृष्ट्वा पतितं शुक्रं शशाप स रुषान्वितः॥<br><br>4209: उतथ्यपुत्रं गर्भस्थं निर्भय॑ भगवानृषिः। यन्मां त्वमीदृशे काले सर्वभूतेप्सिते सति॥<br><br>4210: एवमात्थ वचस्तस्मात्तमो दीर्घ प्रवेक्ष्यसि। स वै दीर्घतमा नाम शापादृषिरजायत। ॥<br><br>4211: बृहस्पतेर्वृहत्कीर्तेर्वृहस्पतिरिवौजसा। जात्यन्धे वेदवित्प्राज्ञः पत्नी लेभे स विद्यया॥<br><br>4212: तरुणी रूपसंपन्नां प्रद्वेषीं नाम ब्राह्मणीम्। स पुत्राञ्जनयामास गौतमादीन्महायशाः॥<br><br>4213: ऋषेरुतथ्यस्य तदा संतानकुलवृद्धये। धर्मात्मा च महात्मा च वेदवेदाङ्गपारगः॥<br><br>4214: गोधर्मं सौरभेयाच सोऽधीत्य निखिलं मुनिः। प्रावर्तत तदा कर्तुं श्रद्धावांस्तमशङ्कया। ॥<br><br>4215: ततो वितथमर्यादं तं दृष्ट्वा मुनिसत्तमाः। क्रुद्धा मोहाभिभूतास्ते सर्वे तत्राश्रमौकसः॥<br><br>4216: अहोऽयं भिन्नमर्यादो नाश्रमे वस्तुमर्हति। तस्मादेनं वयं सर्वे पापात्मानं त्यजामहे॥<br><br>4217: इत्यन्योऽन्यं समाभाष्य ते दीर्घतमसं मुनिम्। पुत्रलाभा च सा पत्नी न तुतोष पतिं तदा॥<br><br>4218: प्रद्वेष्युवाच प्रद्विषन्तीं पतिर्भार्यां किं मां द्वेक्षीति चाब्रवीत्। भार्याया भरणाद्भर्ती पालनाच पतिः स्मृतः॥<br><br>4219: अहं त्वद्भरणाशक्ता जात्यधं ससुतं तदा। नित्यकालं श्रमेणार्ता न भरेयं महातपः॥<br><br>4220: भीष्म उवाच तस्यास्तद्वचनं श्रुत्वा ऋषिः कोपसमन्वितः। प्रत्युवाच ततः पत्नी प्रद्वेषीं ससुतां तदा॥<br><br>4221: पुरा यथा। वै॥<br><br>4222: प्रद्वेष्युवाच नियतां क्षत्रियकुले धनार्थश्च भविष्यति। त्वया दत्तं धनं विप्र नेच्छेयं दुःखकारणम्॥<br><br>4223: दीर्घतमा उवाच यथेष्टं कुरु विप्रेन्द्र न भरेयं अद्यप्रभृति मर्यादा मया लोके प्रतिष्ठिता॥<br><br>4224: एक एव पतिर्नार्या यावजीवं परायणम्। मृते जीवति वा तस्मिन्नापरं प्राप्नुयान्नरम्॥<br><br>4225: अभिगम्य परं नारी पतिष्यति न संशयः। आपतीनां तु नारीणामद्यप्रभृति पातकम्॥<br><br>4226: यद्यस्ति चेद्धनं सर्वे वृथाभोगा भवन्तु ताः। इति तद्वचनं श्रुत्वा ब्राह्मणी भृशकोपिता। गङ्गायां नीयतामेष पुत्रा इत्येवमब्रवीत्॥<br><br>4227: लोभमोहाभिभूतास्ते पुत्रास्तं गौतमादयः। बध्वोडुपे परिक्षिप्य गङ्गायां समवासृजन्॥<br><br>4228: कस्मादन्धश्च वृद्धश्च भर्तव्योऽयमिति स्म ते। चिन्तयित्वा ततः क्रूराः प्रतिजग्मुरथो गृहान्॥<br><br>4229: सोऽनुस्रोतस्तदा विप्रः प्लवमानो यदृच्छया। जगाम सुबहून्देशानन्धस्तेनोडुपेन ह॥<br><br>4230: तं तु राजा बलि म सर्वधर्मविदां वरः। अपश्यन्मजनगतः स्रोतसाभ्याशमागतम्॥<br><br>4231: जग्राह चैनं धर्मात्मा बलिः सत्यपराक्रमः। ज्ञात्वा चैवं स वव्रेऽथ पुत्रार्थं भरतर्षभ। ॥<br><br>4232: सन्तानार्थं महाभाग भार्यासु मम मानद। पुत्रा-धर्मार्थकुशलानुत्पादयितुमर्हसि॥<br><br>4233: एवमुक्तः स तेजस्वी तं तथेत्युक्तवानृषिः। तस्मै स राजा स्वां भार्यां सुदेष्णां प्राहिणोत्तदा॥<br><br>4234: अन्धं वृद्धं च तं मत्वा न सा देवी जगाम ह। स्वां तु धात्रेयिकां तस्मै वृद्धाय प्राहिणोत्तदा॥<br><br>4235: तस्यां काक्षीवदादीन्स शूद्रयोनावृषिस्तदा। जनयामास धर्मात्मा पुत्रानेकादशैव तु॥<br><br>4236: काक्षीवदादीन्पुत्रांस्तान्दृष्ट्वा सर्वानधीयतः। उवाच तमृषि राजा ममेम इति भारत॥<br><br>4237: नेत्युवाच महर्षिस्तं ममेम इति चाब्रवीत्। शूद्रयोनौ मया हीमे जाता: काक्षीवदादयः॥<br><br>4238: अन्धं वृद्धं च मां दृष्ट्वा सुदेष्णा महिषी तव। अवमन्य ददौ मूढा शूद्रां धात्रेयिका मम॥<br><br>4239: ततः प्रसादयामास पुनस्तमृषिसत्तमम्। बलिः सुदेष्णाः स्वां भार्यां तस्मै स प्राहिणोत्पुनः। । तां स दीर्घतमाङ्गेषु स्पृष्ट्वा देवीमथाब्रवीत्। भविष्यन्ति कुमारास्ते तेजसादित्यवर्चसः॥<br><br>4240: अङ्गो वङ्गः कलिङ्गश्च पुण्ड्रः सुह्यश्च ते सुताः। तेषां देशा: समाख्याताः स्वनाम कथिता भुवि॥<br><br>4241: अङ्गस्याङ्गोऽभवद्देशो वङ्गो वङ्गस्य च स्मृतः। कलिङ्गविषयश्चैव कलिङ्गस्य च स स्मृतः॥<br><br>4242: पुण्ड्रस्य पुण्ड्राः प्रख्याताः सुह्माः सुह्मस्य च स्मृताः। एवं बले: पुरा वंशः प्रख्यातो वै महर्षिजः॥<br><br>4243: एवमन्ये महेष्वासा ब्राह्मणैः क्षत्रिया भुवि। जाता: परमधर्मज्ञां वीर्यवन्तो महाबलाः। एतच्छ्रुत्वा त्वमप्यत्र मात: कुरु यथेप्सितम्॥<br><br>4244: भीष्म उवाच पुनर्भरतवंशस्य हेतुं संतानवृद्धये। वक्ष्यामि नियतं मातस्तन्मे निगदतः शृणु॥<br><br>4245: ब्राह्मणो गुणवान् कश्चिद् धनेनोपनिमन्त्र्यताम्। विचित्रवीर्यक्षेत्रेषु यः समुत्पादयेत् प्रजाः॥<br><br>4246: वैशम्पायन उवाच ततः सत्यवती भीष्मं वाचा संसजमानया। विहसन्तीव सनीडमिदं वचनमब्रवीत्॥<br><br>4247: सत्यवती उवाच सत्यमेतन्महाबाहो यथा वदसि भारत। विश्वासात् ते प्रवक्ष्यामि संतानाय कुलस्य नः॥<br><br>4248: न ते शक्यमनाख्यातुमापद्धर्मं तथाविधम्। त्वमेव नः कुले धर्मस्त्वं सत्यं त्वं परा गतिः॥<br><br>4249: तस्मानिशम्य सत्यं मे कुरुष्व यदनन्तरम्। धर्मयुक्तस्य धर्मार्थं पितुरासीत् तरी मम॥<br><br>4250: सा कदाचिदहं तत्र गता प्रथमयौवनम्। अथ धर्मविदां श्रेष्ठः परमर्षिः पराशरः॥<br><br>4251: आजगाम तरी धीमांस्तरिष्यन् यमुना नदीम्। स तार्यमाणो यमुनां मामुपेत्याब्रवीत् तदा॥<br><br>4252: सान्त्वपूर्वं मुनिश्रेष्ठः कामार्तो मधुरं वचः। उक्तं जन्म कुलं मह्यमस्मि दाशसुतेत्यहम्॥<br><br>4253: तमहं शापभीता च पितुर्भीता च भारत। वरैरसुलभैरुक्ता न प्रत्याख्यातुमुत्सहे॥<br><br>4254: अभिभूय स मां बालां तेजसा वशमानयत्। तमसा लोकमावृत्य नौगतामेव भारत॥<br><br>4255: मत्स्यगन्धो महानासीत् पुरा मम जुगुप्सितः। तमपास्य शुभं गन्धमिमं प्रादात् स मे मुनिः॥<br><br>4256: ततो मामाह स मुनिर्गर्भमुत्सृज्य मामकम्। द्वीपेऽस्या एव सरितः कन्यैव त्वं भविष्यसि॥<br><br>4257: पाराशर्यो महायोगी स बभूव महानृषिः। कन्यापुत्रो मम पुरा द्वैपायन इति श्रुतः॥<br><br>4258: यो व्यस्य वेदांश्चतुरस्तपसा भगवानृषिः। लोके व्यासत्वमापेदे कार्यात् कृष्णत्वमेव च॥<br><br>4259: सत्यवादी शमपरस्तपस्वी दग्धकिल्बिषः। समुत्पन्नः स तु महान् सह पित्रा ततो गतः॥<br><br>4260: स नियुक्तो मया व्यक्तं त्वया चाप्रतिमद्युतिः। भ्रातुः क्षेत्रेषु कल्याणमपत्यं जनयिष्यति॥<br><br>4261: स हि मामुक्तवांस्तत्र स्मरेः कृच्छ्रेषु मामिति। तं स्मरिष्ये महाबाहो यदि भीष्म त्वमिच्छसि॥<br><br>4262: तव हनुमते भीष्म नियतं स महातपाः। विचित्रवीर्यक्षेत्रेषु पुत्रानुत्पादयिष्यति॥<br><br>4263: वैशम्पायन उवाच महर्षेः कीर्तने तस्य भीष्मः प्राञ्जलिरब्रवीत्। धर्ममर्थं च कामं च त्रीनेतान् योऽनुपश्यति॥<br><br>4264: अर्थमर्थानुबन्धं च धर्मं धर्मानुबन्धनम्। कामं कामानुबन्धं च विपरीतान् पृथक् पृथक्॥<br><br>4265: यो विचिन्त्य धिया धीरो व्यवस्यति स बुद्धिमान्। तदिदं धर्मयुक्तं च हितं चैव कुलस्य नः॥<br><br>4266: उक्तं भवत्या यच्छ्रेयस्तन्मह्यं रोचते भृशम्। वैशम्पायन उवाच ततस्तस्मिन् प्रतिज्ञाते भीष्मेण कुरुनन्दन॥<br><br>4267: कृष्णद्वैपायनं काली चिन्तयामास वै मुनिम्। स वेदान् विब्रुवन् धीमान् मातुर्विज्ञाय चिन्तितम्॥<br><br>4268: प्रादुर्बभूवाविदितः क्षणेन कुरुनन्दन। तस्मै पूजां ततः कृत्वा सुताय विधिपूर्वकम्॥<br><br>4269: परिष्वज्य च बाहुभ्यां प्रस्रवैरभ्यषिञ्चता मुमोच बाष्पं दाशेयी पुत्रं दृष्ट्वा चिरस्य तु॥<br><br>4270: तामद्भिः परिषिच्यार्ता महर्षिरभिवाद्य च। मातरं पूर्वज: पुत्रो व्यासो वचनमब्रवीत्॥<br><br>4271: भवत्या यदभिप्रेतं तदहं कर्तुमागतः। शाधि मां धर्मतत्त्वज्ञे करवाणि प्रियं तव॥<br><br>4272: तस्मै पूजां ततोऽकार्षीत् पुरोधाः परमर्षये। स च तां प्रतिजग्राह विधिवन्मन्त्रपूर्वकम्॥<br><br>4273: पूजितो मन्त्रपूर्वं तु विधिवत् प्रीतिमाप सः। तमासनगतं माता पृष्ट्वा कुशलमव्ययम्॥<br><br>4274: सत्यवत्यथ वीक्ष्यैनमुवाचेदमनन्तरम्। मातापित्रोः प्रजायन्ते पुत्राः साधारणाः कवे॥<br><br>4275: तेषां पिता यथा स्वामी तथा माता न संशयः। विधानविहितः सत्यं यथा मे प्रथमः सुतः॥<br><br>4276: विचित्रवीर्यो ब्रह्मर्षे तथा मेऽवरजः सुतः। यथैव पितृतो भीष्मस्तथा त्वमपि मातृतः॥<br><br>4277: भ्राता विचित्रवीर्यस्य यथा वा पुत्र मन्यसे। अयं शान्तनवः सत्यं पालयन् सत्यविक्रमः॥<br><br>4278: बुद्धिं न कुरुतेऽपत्ये तथा राज्यानुशासने। स त्वं व्यपेक्षया भ्रातुः संतानाय कुलस्य च॥<br><br>4279: भीष्मस्य चास्य वचनानियोगाच्च ममानघ। अनुक्रोशाच भूतानां सर्वेषां रक्षणाय च॥<br><br>4280: आनृशंस्याच यद् ब्रूयां तच्छुत्वा कर्तुमर्हसि। यवीयसस्तव भ्रातुर्भार्ये सुरसुतोपमे॥<br><br>4281: रूपयौवनसम्पन्ने पुत्रकामे च धर्मतः। तयोरुत्पादयापत्यं समर्थो ह्यसि पुत्रक॥<br><br>4282: अनुरूपं कुलस्यास्य संतत्याः प्रसवस्य च। व्यास उवाच वेत्थ धर्मं सत्यवति परं चापरमेव च॥<br><br>4283: तथा तव महाप्राज्ञे धर्मे प्रणिहिता मतिः। तस्मादहं त्वन्नियोगाद् धर्ममुद्दिश्य कारणम्॥<br><br>4284: ईप्सितं ते करिष्यामि दृष्टं ह्येतत् सनातनम्। भ्रातुः पुत्रान् प्रदास्यामि मित्रावरुणयोः समान्॥<br><br>4285: व्रतं चरेतां ते देव्यौ निर्दिष्टमिह यन्मया। संवत्सरं यथान्यायं ततः शुद्धे भविष्यतः॥<br><br>4286: न हि मामव्रतोपेता उपेयात् काचिदङ्गना। सत्यवत्युवाच सद्यो यथा प्रपद्येते देव्यौ गर्भं तथा कुरु॥<br><br>4287: अराजकेषु राष्ट्रेषु प्रजानाथा विनश्यति। नश्यन्ति च क्रियाः सर्वा नास्ति वृष्टिर्न देवता॥<br><br>4288: कथं चाराजकं राष्ट्र शक्यं धारयितुं प्रभो। तस्माद् गर्भ समाधत्स्व भीष्मः संवर्धयिष्यति॥<br><br>4289: व्यास उवाच यदि पुत्रः प्रदातव्यो मया भ्रातुरकालिकः। विरूपतां मे सहतां तयोरेतत् परं व्रतम्॥<br><br>4290: यदि मे सहते गन्धं रूपं वेषं तथा वपुः। अद्यैव गर्भ कौसल्या विशिष्टं प्रतिपद्यताम्॥<br><br>4291: वैशम्पायन उवाच एवमुक्त्वा महातेजा व्यासः सत्यवतीं तदा। शयने सा च कौसल्या शुचिवस्त्रा ह्यलंकृता॥<br><br>4292: समागमनमाका दिति सोऽन्तर्हितो मुनिः। ततोऽभिगम्य सा देवी स्नुषां रहसि संगताम्॥<br><br>4293: धर्म्यमर्थसपायुक्तमुवाच वचनं हितम्। कौसल्ये धर्मतन्त्रं त्वां यद् ब्रवीमि निबोध तत्॥<br><br>4294: भरतानां समुच्छेदो व्यक्तं मद्भाग्यसंक्षयात्। व्यथितां मां च सम्प्रेक्ष्य पितृवंशं च पीडितम्॥<br><br>4295: भीष्मो बुद्धिमदान्मह्यं कुलस्यास्य विवृद्धये। सा च बुद्धिस्त्वय्यधीना पुत्रि प्रापय मां तथा॥<br><br>4296: नष्टं च भारतं वंशं पुनरेव समुद्धर। पुत्रं जनय सुश्रोणि देवराजसमप्रभम्॥<br><br>4297: स हि राज्यधुरं गुर्वीमुद्वक्ष्यति कुलस्य नः। सा धर्मतोऽनुनीयैनां कथंचिद् धर्मचारिणीम्। भोजयामास विप्रांश्च देवर्षीनतिथींस्तथा॥<br><br>4298: वैशम्पायन उवाच ततः सत्यवती काले वधूं स्नातामृतौ तदा। संवेशयन्ती शयने शनैर्वचनमब्रवीत्॥<br><br>4299: कौसल्ये देवरस्तेऽस्ति सोऽद्य त्वानुप्रवेक्ष्यति। सम्बभूव तया सार्धं अप्रमत्ता प्रतीक्षैनं निशीथे ह्यागमिष्यति॥<br><br>4300: श्वश्वास्तद् वचनं श्रुत्वा शयाना शयने शुभे। साचन्तयत् तदा भीष्ममन्यांश्च कुरुपुङ्गवान्॥<br><br>4301: ततोऽम्बिकायां प्रथमं नियुक्तः सत्यवागृषिः। दीप्यमानेषु दीपेषु शरणं प्रविवेश ह॥<br><br>4302: तस्य कृष्णस्य कपिला जटां दीप्ते च लोचने। बभूणि चैव श्मश्रूणि दृष्ट्वा देवी न्यमीलयत्॥<br><br>4303: मातुः प्रियचिकीर्षया। भयात् काशिसुतां तं तु नाशक्नोदभिवीक्षितुम्॥<br><br>4304: ततो निष्क्रान्तमागम्य माता पुत्रमुवाच ह। अप्यस्या गुणवान् पुत्र राजपुत्रो भविष्यति॥<br><br>4305: निशम्य तद् वचो मातुर्व्यासः सत्यवतीसुतः। नागायुतसमप्राणो विद्वान् राजर्षिसत्तमः॥<br><br>4306: महाभागो महावीर्यो महाबुद्धिर्भविष्यति। तस्य चापि शतं पुत्रा भविष्यन्ति महात्मनः॥<br><br>4307: किं तु मातुः स वैगुण्यादन्ध एव भविष्यति। तस्य तद् वचनं श्रुत्वा माता पुत्रमथाब्रवीत्॥<br><br>4308: नान्धः कुरूणां नृपतिरनुरूपस्तपोधन। ज्ञातिवंशस्य गोप्तारं पितॄणां वंशवर्धनम्॥<br><br>4309: द्वितीयं कुरुवंशस्य राजानं दातुमर्हसि। स तथेति प्रतिज्ञाय निश्चक्राम महायशाः॥<br><br>4310: सापि कालेन कौसल्या सुषुवेऽन्धं तमात्मजम्। पुनरेव तु सा देवी परिभाष्य स्नुषां ततः॥<br><br>4311: ऋषिमावाहयत् सत्या यथा पूर्वमरिंदम! ततस्तेनैव विधिना महर्षिस्तामपद्यत॥<br><br>4312: अम्बालिकामथाभ्यागादृषि दृष्ट्वा च सापि तम्। विवर्णा पाण्डुसंकाशा समपद्यत भारत॥<br><br>4313: तां भीतां पाण्डुसंकाशां विषण्णां प्रेक्ष्य भारत! व्यासः सत्यवतीपुत्र इदं वचनमब्रवीत्॥<br><br>4314: यस्मात् प. डुत्वमापन्ना विरूपं प्रेक्ष्य मामिह। तस्मादेव सुतस्ते वै पाण्डुरेव भविष्यति॥<br><br>4315: नाम चास्यैतदेवेह भविष्यति शुभानने। इत्युक्त्वा स निरक्रामद् भगवानृषिसत्तमः॥<br><br>4316: ततो निष्क्रान्तमालोक्य सत्या पुत्रमथाब्रवीत्। शशंस स पुनर्मात्रे तस्य बालस्य पाण्डुताम्॥<br><br>4317: तं माता पुनरेवान्यमेकं पुत्रमयाचता तथेति च महर्षिस्तां मातरं प्रत्यभाषत॥<br><br>4318: तत: कुमारं सा देवी प्राप्तकालमजीजनत्। पाण्डु लक्षणसम्पन्नं दीप्यमानमिव श्रिया॥<br><br>4319: यस्या पुत्रा महेष्वासा जज्ञिरे पञ्च पाण्डवाः। ऋतुकाले ततो ज्येष्ठां वधूं तस्मै न्ययोजयत्॥<br><br>4320: सा तुरूपं च गन्धं च महर्षेः प्रविचिन्त्य तम्। नाकरोद् वचनं देव्या भयात् सुरसुतोपमा॥<br><br>4321: ततः स्वैर्भूषणैर्दासी भूषयित्वाप्सरोपमाम्। प्रेषयामास कृष्णाय ततः काशिपतेः सुता॥<br><br>4322: सा तमृषिमनुप्राप्तं प्रत्युद्गम्याभिवाद्य च। संविवेशाभ्यनुज्ञाता सत्कृत्योपचचार ह॥<br><br>4323: कामोपभोगेन रहस्तस्यां तुष्टिमगादृषिः। तया सहोषितो राजन् महर्षिः संशितव्रतः॥<br><br>4324: उत्तिष्ठन्नववीदेनामभुजिष्या भविष्यसि। अयं च ते शुभे गर्भः श्रेयानुदरमागतः। धर्मात्मा भविता लोके सर्वबुद्धिमतां वरः॥<br><br>4325: स जज्ञे विदुरो नाम कृष्णद्वैपायनात्मजः। धृतराष्ट्रस्य वै भ्राता पाण्डोश्चैव महात्मनः॥<br><br>4326: धर्मो विदुररूपेण शापात् तस्य महात्मनः। माण्डव्यस्यार्थतत्वज्ञः कामक्रोधविवर्जितः॥<br><br>4327: कृष्णद्वैपायनोऽप्येतत् सत्यवत्यै न्यवेदयत्। प्रलम्भमात्मनश्चैव शूद्रायाः पुत्रजन्म च॥<br><br>4328: स धर्मस्यानृणो भूत्वा पुनर्मात्रा समेत्य च। तस्यै गर्भ समावेद्य तत्रैवान्तरधीयत॥<br><br>4329: एते विचित्रवीर्यस्य क्षेत्रे द्वैपायनादपि। जज्ञिरे देवगर्भाभाः कुरुवंशविवर्धनाः॥<br><br>4330: जनमेजय उवाच किं कृतं कर्म धर्मेण येन शापमुपेयिवान्। कस्य शापाच ब्रह्मर्षे: शुद्रयोनावजायत। ॥<br><br>4331: वैशम्पायन उवाच बभूव ब्राह्मणः कश्चिन्माण्डव्य इति विश्रुतः। धृतिमान् सर्वधर्मज्ञः सत्ये तपसि च स्थितः॥<br><br>4332: स आश्रमपदद्वारि वृक्षमूले महातपाः। ऊर्ध्वबाहुर्महायोगी तस्थौ मौनव्रतान्वितः॥<br><br>4333: तस्य कालेन महता तस्मिंस्तपसि वर्ततः। तमाश्रममनुप्राप्ता दस्यवो लोप्पहारिणः॥<br><br>4334: अनुसार्यमाणा बहुभी रक्षिभिर्भरतर्षभ। ते तस्यावसथे लोखं दस्यवः कुरुसत्तम॥<br><br>4335: निधाय च भयाल्लीनास्तत्रैवानागते बले। तेषु लीनेष्वथो शीघ्रं ततस्तद् रक्षिणां बलम्॥<br><br>4336: आजगाम ततोऽपश्यंस्तमृषि तस्करानुगाः। तमपृच्छंस्ततो राजंस्तथावृत्तं तपोधनम्॥<br><br>4337: कतमेन पथा याता दस्यवो द्विजसत्तम। तेन गच्छामहे ब्रह्मन् यथा शीघ्रतरं वयम्॥<br><br>4338: तथा तु रक्षिणां तेषां ब्रुवतां स तपोधनः। न किंचिद् वचनं राजन्नब्रवीत् साध्वसाधु वा॥<br><br>4339: ततस्ते राजपुरुषा विचिन्वानास्तमाश्रमम्। तदृशुस्तत्र लीनांस्तांश्चौरांस्तद् द्रव्यमेव च॥<br><br>4340: ततः शङ्का समभवद् रक्षिणां तं मुनि प्रति। संयम्यैनं ततो राज्ञे दस्यूंश्चैव न्यवेदयन्॥<br><br>4341: तं राजा सह तैश्चौरैरन्वशाद् वध्यतामिति। स रक्षिभिस्तैरज्ञात: शूले प्रोतो महातपाः॥<br><br>4342: ततस्ते शूलमारोप्य तं मुनि रक्षिणस्तदा। प्रतिजग्मुर्महीपालं धनान्यादाय तान्यथ॥<br><br>4343: शूलस्थः स तु धर्मात्मा कालेन महता ततः। निराहारोऽपि विप्रर्षिर्मरणं नाभ्यपद्यत॥<br><br>4344: धारयामास च प्राणानृषींश्च समुपानयत्। शूलाग्रे तप्यमानेन तपस्तेन महात्मना॥<br><br>4345: संतापं परमं जग्मुर्मुनयस्तपसान्विताः। ते रात्रौ शकुना भूत्वा संनिपत्य तु भारत। दर्शयन्तो यथाशक्ति तमपृच्छन् द्विजोत्तमम्॥<br><br>4346: श्रोतुमिच्छामहे ब्रह्मन् किं पापं कृतवानसि। येनेह समनुप्राप्तं शूले दुःखभयं महत्॥<br><br>4347: वैशम्पायन उवाच ततः स मुनिशार्दूलस्तानुवाच तपोधनान्। दोषतः कं गमिष्यामि न हि मेऽन्योऽपराध्यति॥<br><br>4348: तं दृष्ट्वा रक्षिणस्तत्र तथा बहुतिथेऽहनि। न्यवेदयंस्तथा राज्ञे यथावृत्तं नराधिप॥<br><br>4349: श्रुत्वा च वचनं तेषां निश्चित्य सह मन्त्रिभिः। प्रसादयामास तथा शूलस्थमृषिसत्तमम्॥<br><br>4350: राजोवाच यन्मयापकृतं मोहादज्ञानादृषिसत्तम। प्रसादये त्वां तत्राहं न मे त्वं क्रोद्भुमर्हसि। ॥<br><br>4351: वैशम्पायन उवाच एवमुक्तस्ततो राज्ञा प्रसादमकरोन्मुनिः। कृतप्रसादं राजा तं ततः समवतारयत्॥<br><br>4352: अवतार्य च शूलाग्रात् तच्छूलं निश्चकर्ष ह। अशक्नुवंश्च निष्क्रष्टुं शूलं मूले च चिच्छिदे॥<br><br>4353: स तथान्तर्गतेनैव शूलेन व्यतरन्मुनिः। तेनातितपसा लोकान् विजिग्ये दुर्लभान् परैः॥<br><br>4354: अणीमाण्डव इति च ततो लोकेषु गीयते। स गत्वा सदनं विप्रो धर्मस्य परमात्मवित्॥<br><br>4355: आसनस्थं ततो धर्मं दृष्ट्वोपालभत प्रभुः। किं नु तद् दुष्कृतं कर्म मया कृतमजानता॥<br><br>4356: यस्येयं फलनिर्वृत्तिरीदृश्यासादिता मया। शीघ्रमाचक्ष्व मे तत्त्वं पश्य मे तपसो बलम्॥<br><br>4357: धर्म उवाच पतङ्गिकानां पुच्छेषु त्वयेषीका प्रवेशिता। कर्मणस्तस्य ते प्राप्तं फलमेतत् तपोधन॥<br><br>4358: अणीमाण्डव्य उवाच अल्पेऽपराधेऽपि महान् मम दण्डस्त्वया कृतः। शूद्रयोनावतो धर्म मानुषः सम्भविष्यसि। मर्यादां स्थापयाम्यद्य लोके धर्मफलोदयाम्॥<br><br>4359: आ चतुर्दशकाद् वर्षान्न भविष्यति पातकम्। परतः कुर्वतामेवं दोष एव भविष्यति॥<br><br>4360: वैशम्पायन उवाच एतेन त्वपराधेन शापात् तस्य महात्मनः। धर्मो विदुररूपेण शूद्रयोनावजायत॥<br><br>4361: धर्मे चार्थे च कुशलो लोभक्रोधविवर्जितः। दीर्घदर्शी शमपरः कुरूणां च हिते रतः॥<br><br>4362: वैशम्पायन उवाच तेषु त्रिषु कुमारेषु जातेषु कुरुजाङ्गलम्। कुरवोऽथ कुरुक्षेत्रं त्रयमेतदवर्धत॥<br><br>4363: ऊर्ध्वसस्याभवद् भूमिः सस्यानि रसवन्ति च। यथर्तुवर्षी पर्जन्यो बहुपुष्पफला दुमाः॥<br><br>4364: वाहनानि प्रहृष्टानि मुदिता मृगपक्षिणः। गन्धवन्ति च माल्यानि रसवन्ति फलानि च। ॥<br><br>4365: वणिम्भिश्चान्वकीर्यन्त नगराण्यथ शिल्पिभिः। शूराश्च कृतविद्याश्च सन्तश्च सुखिनोऽभवन्॥<br><br>4366: नाभवन् दस्यवः केचिन्नाधर्मरुचयो जनाः। प्रदेशेष्वपि राष्ट्राणां कृतं युगमवर्तत॥<br><br>4367: धर्मक्रिया यज्ञशीलाः सत्यव्रतपरायणाः। अन्योन्यप्रीतिसंयुक्ता व्यवर्धन्त प्रजास्तदा॥<br><br>4368: मानक्रोधविहीनाश्च नरा लोभविवर्जिताः। अन्योन्यमभ्यनन्दन्त धर्मोत्तरमवर्तत॥<br><br>4369: तन्महोदधिवत् पूर्णं नगरं वै व्यरोचत। द्वारतोरणनिर्दूहैर्युक्तमध्चयोपमैः॥<br><br>4370: प्रासादशतसम्बाधं महेन्द्रपुरसंनिभम्। नदीषु वनखण्डेषु वापीपल्वलसानुषु। काननेषु च रम्येषु विजहर्मुदिता जनाः॥<br><br>4371: उत्तरैः कुरुभिः सार्धं दक्षिणा: कुरवस्तथा। विस्पर्धमाना व्यचरंस्तथा देवर्षिचारणैः॥<br><br>4372: नाभवत् कृपणः कश्चिन्नाभवन् विधवाः स्त्रियः। तस्मिञ्जनपदे रम्ये कुरुभिर्बहुलीकृते॥<br><br>4373: कूपारामसभावाप्यो ब्राह्मणावसथास्तथा। बभूवुः सर्वर्द्धियुतास्तस्मिन् राष्ट्रे सदोत्सवाः॥<br><br>4374: भीष्मेण धर्मतो राजन् सर्वतः परिरक्षिते। बभूव रमणीयश्च चैत्ययूपशताङ्कितः॥<br><br>4375: स देशः परराष्ट्राणि विमृज्याभिप्रवर्धितः। भीष्मेण विहितं राष्ट्र धर्मचक्रमवर्तत॥<br><br>4376: क्रियमाणेषु कृत्येषु कुमाराणां महात्मनाम्। पौरजानपदाः सर्वे बभूवुः सततोत्सवाः॥<br><br>4377: गृहेषु कुरुमुख्यानां पौराणां च नराधिप। दीयतां भुज्यतां चेति वाचोऽश्रूयन्त सर्वशः॥<br><br>4378: धृतराष्ट्रश्च पाण्डुश्च विदुरश्च महामतिः। जन्मप्रभृति भीष्मेण पुत्रवत् परिपालिताः॥<br><br>4379: संस्कारैः संस्कृतास्ते तु व्रताध्ययनसंयुताः। श्रमव्यायामकुशलाः समपद्यन्त यौवनम्॥<br><br>4380: धनुर्वेदऽश्वपृष्ठे च गदायुद्धेऽसिचर्मणि। तथैव गजशिक्षायां नीतिशास्त्रेषु पारगाः॥<br><br>4381: इतिहासपुराणेषु नानाशिक्षासु बोधिताः। वेदवेदाङ्गतत्त्वज्ञाः सर्वत्र कृतनिश्चयाः॥<br><br>4382: पाण्डुर्धनुषि विक्रान्तो नरेष्वभ्यधिकोऽभवत्। अन्येभ्यो बलवानासीद् धृतराष्ट्रो महीपतिः॥<br><br>4383: त्रिषु लोकेषु न त्वासीत् कश्चिद् विदुरसम्मितः। धर्मनित्यस्तथा राजन् धर्मे च परमं गतः॥<br><br>4384: प्रणष्टं शन्तनोर्वंशं समीक्ष्य पुनरुद्धृतम्। ततो निर्वचनं लोके सर्वराष्ट्रेष्ववर्तत॥<br><br>4385: वीरसूनां काशिसुते देशानां कुरुजाङ्गलम्। सर्वधर्मविदां भीष्मः पुराणां गजसाह्वयम्॥<br><br>4386: धृतराष्ट्रस्त्वचक्षुष्ट्वाद् राज्यं च प्रत्यपद्यत। पारसवत्वाद् विदुरो राजा पाण्डुर्बभूव ह॥<br><br>4387: कदाचिदथ गाङ्गेय सर्वनीतिमतां वरः। विदुरं धर्मतत्त्वज्ञं वाक्यमाह यथोचितम्॥<br><br>4388: भीष्म उवाच गुणैः समुदितं सम्यगिदं नः प्रथितं कुलम्। अत्यन्यान् पृथिवीपालान् पृविव्यामधिराज्यभाक्॥<br><br>4389: रक्षितं राजभिः पूर्वं धर्मविद्भिर्महात्मभिः। नोत्सादमगमचेदं कदाचिदिह नःकुलम्॥<br><br>4390: मया च सत्यवत्या च कृष्णेन च महात्मना। समवस्थापितं भूयो युष्मासु कुलतन्तुषु॥<br><br>4391: तचैतद् वर्धते भूयः कुलं सागरवद् यथा। तथा मया विधातव्यं त्वया चैव न संशयः॥<br><br>4392: श्रूयते यादवी कन्या स्वानुरूपा कुलस्य नः। सुबलस्यात्मजा चैव तथा मद्रेश्वरस्य च॥<br><br>4393: कुलीना रूपवत्यश्च ताः कन्याः पुत्र सर्वशः। उचिताश्चैव सम्बन्धे तेऽस्माकं क्षत्रियर्षभाः॥<br><br>4394: मन्ये वरयितव्यास्ता इत्यहं धीमतां वर। संतानार्थं कुलस्यास्य यद् वा विदुर मन्यसे॥<br><br>4395: विदुर उवाच भवान् पिता भवान् माता भवान् नः परमो गुरुः। कुलस्यास्य विचार्य कुरु यद्धितम्॥<br><br>4396: वैशम्पायन उवाच अथ शुश्राव विप्रेभ्यो गान्धारी सुबलात्मजाम्। आराध्य वरदं देवं भगनेत्रहरं हरम्॥<br><br>4397: गान्धारी किल पुत्राणां शतं लेभे वरं शुभा। इति शुश्राव तत्त्वेन भीष्मः कुरुपितामहः॥<br><br>4398: ततो गान्धारराजस्य प्रेषयामास भारत। अचक्षुरिति तत्रासीत् सुबलस्य विचारणा॥<br><br>4399: कुलं ख्यातिं च वृत्तं च बुद्ध्या तु प्रसमीक्ष्य सः। ददौ तां धृतराष्ट्राय गान्धारी धर्मचारिणीम्॥<br><br>4400: गान्धारी त्वथ सुश्राव धृतराष्ट्रमचक्षुषम्। आत्मानं दित्सितं चास्मै पित्रा मात्रा च भारत॥<br><br>4401: ततः सा पट्टमादाय कृत्वा बहुगुणं तदा। बबन्ध नेत्रे स्वे राजन् पतिव्रतपरायणा॥<br><br>4402: नाभ्यसूयां पतिमहमित्येवं कृतनिश्चया। ततो गान्धारराजस्य पुत्रः शकुनिरभ्ययात्॥<br><br>4403: स्वसारं वयसा लक्ष्या युक्तामादाय कौरवान्। तां तदा धृतराष्ट्राय ददौ परमसत्कृताम्। भीष्मस्यानुमते चैव विवाहं समकारयत्॥<br><br>4404: दत्त्वा स भगिनीं वीरो यथार्ह च परिच्छदम्। पुनरायात् स्वनगरं भीष्मेण प्रतिपूजितः॥<br><br>4405: गान्धार्यपि वरारोहा शीलाचारविचेष्टितैः। तुष्टिं कुरूणां सर्वेषां जनयामास भारत॥<br><br>4406: वृत्तेनाराध्य तान् सर्वान् गुरून् पतिपरायणा। वाचापि पुरुषानन्यान् सुव्रता नान्वकीर्तयत्॥<br><br>4407: वैशम्पायन उवाच शूरो नाम यदुश्रेष्ठो वसुदेवपिताभवत्। तस्य कन्या पृथा नाम रूपेणाप्रतिमा भुवि॥<br><br>4408: पितृष्वस्रीयाय स तामनपत्याय भारत। अग्यमग्रे प्रतिज्ञाय स्वस्यापत्य स सत्यवाक्॥<br><br>4409: अग्रजामथ तां कन्यां शूरोऽनुग्रहकांक्षिणे। प्रददौ कुन्तिभोजाय सखा सख्ये महात्मने। ॥<br><br>4410: सा नियुक्ता पितुर्गेह देवतातिथिपूजने। उग्रं पर्यचरत् तत्र ब्राह्मणं संशितव्रतम्॥<br><br>4411: निगूढनिश्चयं धर्मे यं तं दुर्वाससं विदुः। तमुग्रं संशितात्मानं सर्वयत्नैरतोषयत्॥<br><br>4412: तस्यै स प्रददौ मन्त्रमापद्धर्मान्ववेक्षया। अभिचाराभिसंयुक्तमब्रवीच्चैव तां मुनिः॥<br><br>4413: यं यं देवं त्वमेतेन मन्त्रेणावाहयिष्यसि। तस्य तस्य प्रसादेन तव पुत्रो भविष्यति॥<br><br>4414: तथोक्ता सा तु विप्रेण कुन्ती कौतुहलान्विता। कन्या सती देवमर्कमाजुहाव यशस्विनी॥<br><br>4415: सा ददर्श तमायान्तं भास्करं लोकभावनम्। विस्मिता चानवद्याङ्गी दृष्ट्वा तन्महदद्भुतम्॥<br><br>4416: तां समासाद्य देवस्तु विवस्वानिदमब्रवीत्। अयमस्म्यसितापाङ्गि ब्रूहि किं करवाणि ते॥<br><br>4417: कुन्त्युवाच कश्चिन्मे ब्राह्मणः प्रादाद्वरं विद्यां च शत्रुहन्। तद्विजिज्ञासयाऽऽह्वानं कृतवत्यस्मि ते विभो॥<br><br>4418: एतस्मिन्नपराधे त्वां शिरसाहं प्रसादये। योषितो हि सदा रक्ष्याः स्वापराद्धापि नित्यशः॥<br><br>4419: सूर्य उवाच वेदाहं सर्वमेवैतद्यदुर्वासा वरं ददौ। संत्यज्य भयमेवेह क्रियतां संगमो मम॥<br><br>4420: अमोघं दर्शनं मह्यमाहूतश्चास्मि ते शुभे। वृथाह्यानेऽपि ते भीरु दोषः स्यान्नात्र संशयः॥<br><br>4421: वैशम्पायन उवाच एवमुक्ता बहुविधं सान्त्वपूर्वं विवस्वता। सा तु नैच्छद्वरारोहा कन्याहमिति भारत॥<br><br>4422: बन्धुपक्षभयादीता लज्जया च यशस्विनी। तामर्कः पुनरेवेदमब्रवीद्भरतर्षभ॥<br><br>4423: मत्प्रसादान ते राज्ञि भविता दोष इत्युत। एवमुक्त्वा स भगवान्कुन्तिराजसुतां तदा॥<br><br>4424: प्रकाशकर्ता तपनः संबभूव तया सह। आमुक्तकवचः श्रीमान्देवगर्भः श्रियान्वितः॥<br><br>4425: सहजं कवचं बिभ्रत्कुण्डलो द्योतिताननः। अजायत सुतः कर्णः सर्वलोकेषु विश्रुतः॥<br><br>4426: प्रादाच्च तस्यै कन्यात्वं पुनः स परमद्युतिः। दत्वा च तपतां श्रेष्ठो दिवमाचक्रमे ततः॥<br><br>4427: दृष्ट्वा कुमारं जातं सा वार्ष्णेयी दीनमानसा। एकाग्रं चिन्तयामास किं कृत्वा सुकृतं भवेत्॥<br><br>4428: गृहमानापचारं सा बन्धुपक्षभयात्तदा। उत्ससर्ज कुमारं तं जले कुन्ती महाबलम्॥<br><br>4429: तमुत्सृष्टं जले गर्भं राधाभर्ता महायशाः। पुत्रत्वे कल्पयामास सभार्यः सूतनन्दनः॥<br><br>4430: नामधेयं च चक्राते तस्य बालस्य तावुभौ। वसुना सह जातोऽयं वसुषेणो भवत्विति॥<br><br>4431: स वर्धमानो बलवान्सर्वास्त्रेषुद्यतोऽभवत्। आ पृष्ठतापादादित्यमुपातिष्ठत वीर्यवान्॥<br><br>4432: तस्मिन्काले तु जपतस्तस्य वीरस्य धीमतः। नादेयं ब्राह्मणेष्वासीत्किंचिदृसु महीतले॥<br><br>4433: तमिन्द्रो ब्राह्मणो भूत्वा भिक्षार्थी समुपागमत्। कुण्डले प्रार्थयामास कवचं च महाद्युतिः॥<br><br>4434: स्वशरीरात् समुत्कृत्य कवचं स्वं निसर्गजम्। कर्णस्तु कुण्डले छित्त्वा प्रायच्छत् स कृताञ्जलिः। । प्रतिगृह्य तु देवेशस्तुष्टस्तेनास्य कर्मणा। ददौ शक्तिं सुरपतिर्वाक्यं चेदमुवाच ह॥<br><br>4435: देवासुरमनुष्याणां गन्धर्वोरंगरक्षसाम्। यमेकं जेतुमिच्छेथाः सोऽन्या न भविष्यति॥<br><br>4436: प्राङ्नाम तस्य कथितं वसुषेण इति क्षितौ। को वैकर्तनश्चैव कर्मणा तेन सोऽभवत्॥<br><br>4437: वैशम्पायन उवाच सत्त्वरूपगुणोपेता धर्मारामा महाव्रता। दुहिता कुन्तिभोजस्य पृथा पृथुलोचना॥<br><br>4438: तां तु तेजस्विनी कन्यां रूपयौवनशालिनीम्। व्यवृण्वन्पार्थिवाः केचिदतीव स्त्रीगुणैर्युताम्॥<br><br>4439: ततः सा कुन्तिभोजेन राज्ञाऽऽहूय नराधिपान्। पित्रा स्वयंवरे दत्ता दुहिता राजसत्तम॥<br><br>4440: ततः सा रङ्गमध्यस्थं तेषां राज्ञां मनस्विनी। ददर्श राजशार्दूलं पाण्डुं भरतसत्तमम्॥<br><br>4441: सिंहदर्यं महोरस्कं वृषभाक्षं महाबलम्। आदित्यमिव सर्वेषां राज्ञां प्रच्छाद्य वै प्रभाः॥<br><br>4442: तिष्ठन्तं राजसमितौ पुरंदरमिवापरम्। तं दृष्ट्वा सानवद्यागी कुन्तिभोजसुता शुभा॥<br><br>4443: पाण्डुं नरवरं रङ्गे हृदयेनाकुलाभवत्। ततः कामपरीताङ्गी सकृत्प्रचलमानसा॥<br><br>4444: व्रीडमाना स्रजं कुन्ती राज्ञः स्कन्धे समासृजत्। तं निशम्य वृतं पाण्डु कुन्त्या सर्वे नराधिपाः॥<br><br>4445: यथागतं समाजग्मुर्गजैरश्वैः रथैस्तथा। ततस्तस्याः पिता राजन्विवाहमकरोत्प्रभुः॥<br><br>4446: स तया कुन्तिभोजस्य दुहित्रा कुरुनन्दनः। युयुजेऽमितसौभाग्य: पौलोम्या मघवानिव॥<br><br>4447: कुन्त्याः पाण्डोश्च राजेन्द्र कुन्तिभोजो महीपतिः। कृत्वोद्वाहं तदा तं तु नानावसुभिरर्चितम्। स्वपुरं प्रेषयामास स राजा कुरुसत्तम॥<br><br>4448: ततो बलेन महता नानाध्वजपताकिना। स्तूयमानः स चाशीर्भिर्ब्राह्मणैश्च महर्षिभिः॥<br><br>4449: संप्राप्य नगरं राजा पाण्डुः कौरवनन्दनः। न्यवेशयत तां भार्यां कुन्तीं स्वभवने प्रभुः॥<br><br>4450: वैशम्पायन उवाच ततः शान्तनवो भीष्मो राज्ञः पाण्डोर्यशस्विनः। विवाहस्यापरस्यार्थे चकार मतिमान् मतिम्॥<br><br>4451: सोऽमात्यैः स्थविरैः सार्धं ब्राह्मणैश्च महर्षिभिः। बलेन चतुरङ्गेण ययौ मद्रपतेः पुरम्॥<br><br>4452: तमागतमभिश्रुत्य भीष्मं वाह्रीकपुङ्गवः। प्रत्युद्गम्यार्चयित्वा च पुरं प्रावेशयन्नृपः॥<br><br>4453: दत्त्वा तस्यासनं शुभं पाद्यमर्थ्य तथैव च। मधुपर्कं च मद्रेशः पप्रच्छागमनेऽर्थिताम्॥<br><br>4454: तं भीष्मः प्रत्युवाचेदं मद्रराजं कुरूद्वहः। आगतं मां विजानीहि कन्यार्थिनमरिन्दम॥<br><br>4455: श्रूयते भवतः साध्वी स्वसा माद्री यशस्विनी। तामहं वरयिष्यामि पाण्डोरर्थे यशस्विनीम्॥<br><br>4456: युक्तरूपो हि सम्बन्धे त्वं नो राजन् वयं तव। एतत् संचिन्त्य मद्रेश गृहाणास्मान् यथाविधि॥<br><br>4457: तमेवंवादिनं भीष्मं प्रत्यभाषत मद्रपः। न हि मेऽन्यो वरस्त्वत्तः श्रेयानिति मतिर्मम॥<br><br>4458: पूर्वैः प्रवर्तितं किंचित् कुलेऽस्मिन् नृपसत्तमैः। साधु वा यदि वासाधु तन्नातिक्रान्तमुत्सहे॥<br><br>4459: व्यक्तं तद् भवतश्चापि विदितं नात्र संशयः। न च युक्तं तथा वक्तुं भवान् देहीति सत्तम॥<br><br>4460: कुलधर्मः स नो वीर प्रमाणं परमं च तत्। तेन त्वां न ब्रवीम्येतदसंदिग्धं वचोऽरिहन्॥<br><br>4461: तं भीष्मः प्रत्युवाचेदं मद्रराजं जनाधिपः। धर्म एष परो राजन् स्वयमुक्तः स्वयम्भुवा॥<br><br>4462: नात्र कश्चन दोषोऽस्ति पूर्वैर्विधिरयं कृतः। विदितेयं च ते शल्य मर्यादा साधुसम्मता॥<br><br>4463: इत्युक्त्वा स महातेजाः शातकुम्भं कृताकृतम्। रत्नानि च विचित्राणि शल्यायादात् सहस्रशः॥<br><br>4464: गजानश्वान् रथांश्चैव वासांस्याभरणानि च। मणिमुक्ताप्रवालं च गाङ्गेयो व्यसृजच्छुभम्॥<br><br>4465: तत् प्रगृह्य धनं सर्वं शल्यः सम्प्रीतमानसः। ददौ तां समलंकृत्य स्वसारं कौरवर्षभे॥<br><br>4466: स तां माद्रीमुपादाय भीष्मः सागरगासुतः। आजगाम पुरीं धीमान् प्रविष्टो गजसाह्वयम्॥<br><br>4467: तत इष्टेऽहनि प्राप्ते मुहूर्ते साधुसम्मते। जग्राह विधिवत् पाणिं मात्र्याः पाण्डुराधिपः॥<br><br>4468: ततो विवाहे निवृत्ते स राजा कुरुनन्दनः। स्थापयामास तां भार्यां शुभे वेश्मनि भाविनीम्॥<br><br>4469: स ताभ्यां व्यचरत् सार्धं भार्याभ्यां राजसत्तमः। कुन्त्या माझ्या च राजेन्द्रो यथाकामं यथासुखम्॥<br><br>4470: ततः स कौरवो राजा विहृत्य त्रिदशा निशाः। जिगीषया महीं पाण्डुनिरक्रामत् पुरात् प्रभो॥<br><br>4471: स भीष्मप्रमुखान् वृद्धानभिवाद्य प्रणम्य च। धृतराष्ट्रं च कौरव्यं तथान्यान् कुरुसत्तमान्। आमन्त्र्य प्रययौ राजा तैश्चैवाप्यनुमोदितः॥<br><br>4472: मङ्गलाचारयुक्ताभिराशीभिरभिनन्दितः। गजवाजिरथौघेन बलेन महतागमत्॥<br><br>4473: स राजा देवगर्भाभो विजिगीषुर्वसुंधराम्। हृष्टपुष्टबलैः प्रायात् पाण्डुः शत्रूननेकशः॥<br><br>4474: पूर्वमागस्कृतो गत्वा दशार्णाः समरे जिताः। पाण्डुना नरसिंहेन कौरवाणां यशोभृता। २५॥<br><br>4475: ततः सेनामुपादाय पाण्डुर्नानाविधध्वजाम्। प्रभूतहस्त्यश्वयुतां पदातिरथसंकुलाम्॥<br><br>4476: आगस्कारी महीपानां बहूनां बलदर्पितः। गोप्ता मगधराष्ट्रस्य दीर्घो राजगृहे हतः॥<br><br>4477: ततः कोशं समादाय वाहनानि च भूरिशः। पाण्डुना मिथिलां गत्वा विदेहाः समरे जिताः॥<br><br>4478: तथा काशिषु सुह्येषु पुण्ड्रेषु च नरर्षभ। स्वबाहुबलवीर्येण कुरूणामकरोद् यशः॥<br><br>4479: तं शरोधमहाज्वालं शस्त्रार्चिषमरिन्दमम्। पाण्डुपावकमासाद्य व्यदह्यन्त नराधिपाः॥<br><br>4480: ते ससेनाः ससेनेन निध्वंसितबला नृपाः। पाण्डुना वशगाः कृत्वा कुरुकर्मसु योजिताः॥<br><br>4481: तेन ते निर्जिताः सर्वे पृथिव्यां सर्वपार्थिवाः। तमेकं मेनिरे शूरं देवेष्विव पुरंदरम्॥<br><br>4482: कृताञ्जलयः सर्वे प्रणता वसुधाधिपाः। उपाजग्मुर्धनं गृह्य रत्नानि विविधानि च॥<br><br>4483: तं तदादाय ययौ मणिमुक्ताप्रवालं च सुवर्णं रजतं बहु। गोरत्नान्यश्वरत्नानि रथरत्नानि कुञ्जरान्॥<br><br>4484: खरोष्ट्रमहिषीश्चैव यच्च किंचिदजाविकम्। कम्बलाजिनरत्नानि रारूवास्तरणानि च। तत् सर्वं प्रतिजग्राह राजा नागपुराधिपः॥<br><br>4485: पाण्डुः पुनर्मुदितवाहनः। हर्षयिष्यन् स्वराष्ट्राणि पुरं च गजसाह्वयम्॥<br><br>4486: शन्तनो राजसिंहस्य भरतस्य च धीमतः। प्रणष्टः कीर्तिजः शब्दः पाण्डुना पुनराहृतः॥<br><br>4487: ये पुरा कुरुराष्ट्राणि जहः कुरुधनानि च। ते नागपुरसिंहेन पाण्डुना करदीकृताः॥<br><br>4488: इत्यभाषन्त राजानो राजामात्याश्च संगताः। प्रतीतमनसो हृष्टाः पौरजानपदैः सह॥<br><br>4489: प्रत्युद्ययुश्च तं प्राप्तं सर्वे भीष्मपुरोगमाः। ते नदूरमिवाध्वानं गत्वा नागपुरालयात्॥<br><br>4490: आवृतं ददृशशुहष्टा लोकं बहुविधैर्धनैः। नानायानसमानीतै रत्नैरुच्चावचैस्तदा॥<br><br>4491: हस्त्यश्वरथरत्नैश्च गोभिरुष्ट्रैस्तथादिभिः। नान्तं ददृशुरासाद्य भीष्मेण सह कौरवाः॥<br><br>4492: सोऽभिवाद्य पितुः पादौ कौसल्यानन्दवर्धनः। यथार्ह मानयामास पौरजानपदानपि॥<br><br>4493: प्रमृद्य परराष्ट्राणि कृतार्थं पुनरागतम्। पुत्रमाश्लिष्य भीष्मस्तु हर्षादश्रुण्यवर्तयत्॥<br><br>4494: स तूर्यशतशङ्खानां भेरीणां च महास्वनैः। हर्षयन् सर्वशः पौरान विवेश गजसाह्वयम्॥<br><br>4495: वैशम्पायन उवाच धृतराष्ट्राभ्यनुज्ञातः स्वबाहुविजितं धनम्। भीष्माय सत्यवत्यै च मात्रे चोपजहार सः॥<br><br>4496: विदुराय च वै पाण्डुः प्रेषयामास तद् धनम्। सुहृदश्चापि धर्मात्मा धनेन समतर्पयत्॥<br><br>4497: ततः सत्यवती भीष्मं कौसल्यां च यशस्विनीम्। शुभैः पाण्डुजितैरथै स्तोषयामास भारत॥<br><br>4498: ननन्द माता कौसल्या तमप्रतिमतेजसम्। जयन्तमिव पौलोमी परिष्वज्य नरर्षभम्॥<br><br>4499: तस्य वीरस्य विक्रान्तैः सहस्रशतदक्षिणैः। अश्वमैधशतैरीजे धृतराष्ट्रो महामखैः॥<br><br>4500: सम्प्रयुक्तस्तु कुन्त्या च माद्र्या च भरतर्षभ। जिततन्द्रीस्तदा पाण्डुर्बभूव वनगोचरः॥<br><br>4501: हित्वा प्रासादनिलयं शुभानि शयनानि च। अरण्यनित्यः सततं बभूव मृगयापरः॥<br><br>4502: स चरन् दक्षिणं पार्श्व रम्यं हिमवतो गिरेः। उवास गिरिपृष्ठेषु महाशालवनेषु च॥<br><br>4503: रराज कुन्त्या मात्र्या च पाण्डुः सह वने चरन्। करेण्वोरिव मध्यस्थः श्रीमान् पौरंदरो गजः॥<br><br>4504: भारतं सह भार्याभ्यां खड्गबाणधनुर्धरम्। विचित्रकवचं वीरं परमास्त्रविदं नृपम्। देवोऽयमित्यमन्यन्त चरन्तं वनवासिनः॥<br><br>4505: तस्य कामांश्च भोगांश्च नरा नित्यमतन्द्रिताः। उपाजहुर्वनान्तेषु धृतराष्ट्रेण चोदिताः॥<br><br>4506: अथ पारशवीं कन्यां देवकस्य महीपतेः। रूपयौवनसम्पन्नां स शुश्रावायगासुतः॥<br><br>4507: ततस्तु वरयित्वा तामानीय भरतर्षभः। विवाहं कारयामास विदुरस्य महामतेः॥<br><br>4508: तस्यां चोत्पादयामास विदुरः कुरुनन्दनः। पुत्रान् विनयसम्पन्नानात्मनः सदृशान् गुणैः॥<br><br>4509: वैशम्पायन उवाच ततः पुत्रशतं जज्ञे गान्धार्यां जनमेजय। धृतराष्ट्रस्य वैश्यायामेकश्चापि शतात् परः॥<br><br>4510: पाण्डोः कुन्त्यां च मात्र्यां च पुत्राः पञ्च महारथाः। जनमेजय उवाच कथं पुत्रशतं जज्ञे गान्धार्यां द्विजसत्तम। कियता चैव कालेन तेषामायुश्च किं परम्॥<br><br>4511: वै॥<br><br>4512: कथं चैकः स वैश्यायां धृतराष्ट्रसुतोऽभवत्। कथं च सदृशी भार्यां गान्धारी धर्मचारिणीम्॥<br><br>4513: आनुकूल्ये वर्तमानां धृतराष्ट्रोऽभ्यवर्तत। कथं च शप्तस्य सतः पाण्डोस्तेन महात्मना। ॥<br><br>4514: समुत्पन्ना दैवतेभ्यः पुत्राः पञ्च महारथाः। एतद् विद्वन् यथान्यायं विस्तरेण तपोधन॥<br><br>4515: कथयस्व न मे तृप्तिः कथ्यमानेषु बन्धुषु। वैशम्पायन उवाच क्षुच्छ्रमाभिपरिग्लानं द्वैपायनमुपस्थितम्॥<br><br>4516: तोषयामास गान्धारी व्यासस्तस्यै वरं ददौ। सा वब्रे सदृशं भर्तुः पुत्राणां शतमात्मनः॥<br><br>4517: ततः कालेन सा गर्भ धृतराष्ट्रादवाग्रहीत्। संवत्सरद्वयं तं तु गान्धारी गर्भमाहितम्॥<br><br>4518: अप्रजा धारयामास ततस्तां दुःखमाविशत्। श्रुत्वा कुन्तीसुतं जातं बालार्कसमतेजसम्॥<br><br>4519: उदरस्यात्मनः स्थैर्यमुपलभ्यान्वचिन्तयम्। अज्ञातं धृतराष्ट्रस्य यत्नेन महता ततः॥<br><br>4520: सोदरं घातयामास गान्धारी दुःखमूर्च्छिता। ततो जज्ञे मांसपेशी लोहाष्ठीलेव संहता॥<br><br>4521: द्विवर्षसम्भृता कुक्षौ तामुत्स्रष्टुं प्रचक्रमे। अथ द्वैपायनो ज्ञात्वा त्वरितः समुपागमत्॥<br><br>4522: तां स मांसमयीं पेशीं ददर्श जपतां वरः। ततोऽब्रवीत् सौबलेयीं किमिदं ते चिकीर्षितम्॥<br><br>4523: सा चात्मनो मतं सत्यं शशंस परमर्षये। गान्धार्युवाच ज्येष्ठं कुन्तीसुतं जातं श्रुत्वा रविसमप्रभम्॥<br><br>4524: दुःखेन परमेणेदमुदरं घातितं मया। शतं च किल पुत्राणां वितीर्णं मे त्वया पुरा॥<br><br>4525: इयं मे मांसपेशी जाता पुत्रशताय वै। व्यास उवाच एवमेतत् सौबलेयि नैतज्जात्वन्यथा भवेत्॥<br><br>4526: वितथं नोक्तपूर्वं मे स्वैरेष्वपि कुतोऽन्यथा। घृतपूर्णं कुण्डशतं क्षिप्रमेव विधीयताम्॥<br><br>4527: सुगुप्तेषु च देशेषु रक्षा चैव विधीयताम्। शीताभिरद्भिरष्ठीलामिमां च परिषेचय॥<br><br>4528: वैशम्पायन उवाच सा सिच्यमाना त्वष्ठीला बभूव शतधा तदा। अङ्गुष्ठपर्वमात्राणां गर्भाणां पृथगेव तु॥<br><br>4529: एकाधिकशतं पूर्णं यथायोगं विशाम्पते। मांसपेश्यास्तदा राजन् क्रमश: कालपर्ययात्॥<br><br>4530: ततस्तांस्तेषु कुण्डेषु गर्भानवदधे तदा। स्वानुगुप्तेषु देशेषु रक्षां वै व्यदधात् ततः॥<br><br>4531: शशंस चैव भगवान् कालेनैतावता पुनः। उद्घाटनीयान्येतानि कुण्डानीति च सौबलीम्॥<br><br>4532: इत्युक्त्वा भगवान् व्यासस्तथा प्रतिनिधाय च। जगाम तपसे धीमान् हिमवन्तं शिलोच्चयम्॥<br><br>4533: जज्ञे क्रमेण चैतेन तेषां दुर्योधनो नृपः। जन्मतस्तु प्रमाणेन ज्येष्ठो राजा युधिष्ठिरः॥<br><br>4534: तदाख्यातं तु भीष्माय विदुराय च धीमते। यस्मिन्नहनि दुर्धर्षो जज्ञे दुर्योधनस्तदा॥<br><br>4535: तस्मिन्नेव महाबाहुर्जज्ञे भीमोऽपि वीर्यवान्। स जातमात्र एवाथ धृतराष्ट्रसुतो नृप॥<br><br>4536: रासभारावसदृशं रुराव च ननाद च। तं खरा: प्रत्यभाषन्त गृध्रगोमायुवायसाः॥<br><br>4537: वाताश्च प्रववुश्चापि दिग्दाहश्चाभवत् तदा। ततस्तु भीतवद् राजा धृतराष्ट्रोऽब्रवीदिदम्॥<br><br>4538: समानीय बहून् विप्रान् भीष्मं विदुरमेव च। अन्यांश्च सुहृदो राजन् कुरून् सर्वांस्तथैव च॥<br><br>4539: युधिष्ठिरो राजपुत्रो ज्येष्ठो नः कुलवर्धनः। प्राप्तः स्वगुणतो राज्यं न तस्मिन् वाच्यमस्ति नः। ३१। । अयं त्वनन्तरस्तस्मादपि राजा भविष्यति। एतद् विब्रूत मे तथ्यं यदत्र भविता ध्रुवम्॥<br><br>4540: वाक्यस्यैतस्य निधने दिक्षु सर्वासु भारत। क्रव्यादाः प्राणदान् घोराः शिवाश्चाशिवशसिनः॥<br><br>4541: लक्षयित्वा निमित्तानि तानि घोराणि सर्वशः। तेऽब्रुवन् ब्राह्मणा राजन् विदुश्च महामतिः॥<br><br>4542: यथेमानि निमित्तानि घोराणि मनुजाधिप। उत्थितानि सुते जाते ज्येष्ठे ते पुरुषर्षभ॥<br><br>4543: व्यक्तं कुलान्तकरणो भवितैष सुतस्तव। तस्य शान्तिः परित्यागे गुप्तावपनयो महान्॥<br><br>4544: शतमेकोनमप्यस्तु पुत्राणां ते महीपते। त्यजैनमेकं शान्तिं चेत् कुलस्येच्छसि भारत॥<br><br>4545: एकेन कुरु वै क्षेमं कुलस्य जगतस्तथा। त्यजेदेकं कुलस्यार्थे ग्रामस्यार्थे कुलं त्यजेत्॥<br><br>4546: ग्रामं जनपदस्यार्थे आत्मार्थे पृथिवीं त्यजेत्। स तथा विदुरेणोक्तस्तैश्च सर्वैद्विजोत्तमैः॥<br><br>4547: न चकार तथा राजा पुत्रस्नेहसमन्वितः। ततः पुत्रशतं पूर्ण धृतराष्ट्रस्य पार्थिव॥<br><br>4548: मासमात्रेण संजज्ञे कन्या चैका शताधिका। गान्धार्यां क्लिश्यमानायामुदरेण विवर्धता॥<br><br>4549: धृतराष्ट्र महाराज वैश्या पर्यचरत् किल। तस्मिन् संवत्सरे राजन् धृतराष्ट्रन्महायशाः॥<br><br>4550: जज्ञे धीमांस्ततस्तस्यां युयुत्सुः करणो नृप। एवं पुत्रशतं जज्ञे धृतराष्ट्रस्य धीमतः॥<br><br>4551: महारथानां वीराणां कन्या चैका शताधिका। युयुत्सुश्च महातेजा वैश्यापुत्रः प्रतापवान्॥<br><br>4552: जनमेजय उवाच धृतराष्ट्रस्य पुत्राणामादितः कथितं त्वया। ऋषेः प्रसादात् तु शतं न च कन्या प्रकीर्तिता॥<br><br>4553: वैश्यापुत्रो युयुत्सुश्च कन्या चैका शताधिका। गान्धारराजदुहिता शतपुत्रेति चानघ॥<br><br>4554: उक्ता महर्षिणा तेन व्यासेनामिततेजसा। कथं त्विदानी भगवन् कन्यां त्वं तु ब्रवीषि मे॥<br><br>4555: यदि भागशतं पेशी कृता तेन महर्षिणा। न प्रजास्यति चेद् भूयः सौबलेयी कथंचन॥<br><br>4556: कथं तु सम्भवस्तस्या दुःशलाया वदस्व मे। यथावदिह विप्रः परं मेऽत्र कुतूलहम्॥<br><br>4557: वैशम्पायन उवाच साध्वयं प्रश्न उद्दिष्टः पाण्डवेय ब्रवीमि ते। तां मांसपेशी भगवान् स्वयमेव महातपाः॥<br><br>4558: शीताभिरद्धिरासिच्य भागं भागमकल्पयत्। यो यथा कल्पितो भागस्तं तं धात्र्या तथा नृप॥<br><br>4559: घृतपूर्णेषु कुण्डेषु एकैकं प्राक्षिपत् तदा। एतस्मिन्नन्तरे साध्वी गान्धारी सृदृढव्रता॥<br><br>4560: दुहितुः स्नेहसंयोगमनुध्याय वराङ्गना। मनसाचिन्तयद् देवी एतत् पुत्रशतं मम॥<br><br>4561: भविष्यति न संदेहो न ब्रवीत्यन्यथा मुनिः। ममेयं परमा तुष्टिर्दुहिता मे भवेद् यदि॥<br><br>4562: एका शताधिका बाला भविष्यति कनीयसी। ततो दौहित्रजाल्लोकादबाह्योऽसौ पतिर्मम॥<br><br>4563: अधिका किल नारीणां प्रीतिर्जामातृजा भवेत्। यदि नाम ममापि स्याद् दुहितैका शताधिका॥<br><br>4564: कृतकृत्या भवेयं वै पुत्रदौहित्रसंवृता। यदि सत्यं तपस्तप्तं दत्तं वाप्यथवा हुतम्॥<br><br>4565: गुरवस्तोषिता वापि तथास्तु दुहिता मम। एतस्मिन्नेव काले तु कृष्णद्वैपायनः स्वयम्॥<br><br>4566: व्यभजत् स तदा पेशी भगवानृषिसत्तमः। गणयित्वा शतं पूर्णमंशानामाह सौबलीम्॥<br><br>4567: व्यास उवाच पूर्णं पुत्रशतं त्वेतन्न मिथ्या वागुदाहृता। दौहित्रयोगाय भाग एकः शिष्टः शतात् परः। एषा ते सुभगा कन्या भविष्यति यथेप्सिता॥<br><br>4568: ततोऽन्यं घृतकुम्भं च समानाय्य महातपाः। तं चापि प्राक्षिपत् तत्र कन्यामागं तपोधनः॥<br><br>4569: एतत् ते कथितं राजन् दुःशलाजन्म भारत। ब्रूहि राजेन्द्र किं भूयो वर्तयिष्यामि तेऽनघ। ॥<br><br>4570: जनमेजय उवाच ज्येष्ठानज्येष्ठतां तेषां नामानि च पृथक् पृथक्। धृतराष्ट्रस्य पुत्राणामानुपूर्व्यात् प्रकीर्तय॥<br><br>4571: वैशम्पायन उवाच दुर्योधनो युयुत्सुश्च राजन् दुःशासनस्तथा। दुःसहो दुःशलश्चैव जलसंधः समः सहः॥<br><br>4572: विन्दानुविन्दौ दुर्धर्षः सुबाहुर्दुष्प्रधर्षणः। दुर्मर्षणो दुर्मुखश्च दुष्कर्णः कर्ण एव च॥<br><br>4573: विविंशतिर्विकर्णश्च शलः सत्त्वः सुलोचनः। चित्रोपचित्रौ चित्राक्षश्चारुचित्रशरासनः॥<br><br>4574: दुर्मदो दुर्विगाहश्च विवित्सुर्विकटाननः। ऊर्णनाभः सुनाभश्च तथा नन्दोपनन्दकौ॥<br><br>4575: ५॥<br><br>4576: चित्रबाणश्चित्रवर्या सुवर्मा दुर्विरोचनः। अयोबाहुर्महाबाहुश्चित्राङ्गश्चित्रकुण्डलः॥<br><br>4577: भीमवेगो भीमबलो बलाकी बलवर्धनः। उग्रायुधः सुषेणश्च कुण्डोदरमहोदरौ॥<br><br>4578: चित्रायुधो निषङ्गी च पाशी वृन्दारकस्तथा। दृढवर्मा दृढक्षत्रः सोमकीर्तिरनूदरः॥<br><br>4579: दृढसंधो जरासंधः सत्यसंधः सदःसुवाक्। उग्रश्रवा उग्रसेनः सेनानीर्दुष्पराजयः॥<br><br>4580: अपराजितः पण्डितको विशालाक्षो दुराधरः। दृढहस्तः सुहस्तश्च वातवेगसुवर्चसौ॥<br><br>4581: आदित्यकेतुर्बह्वाशी नागदत्तोऽग्रयाय्यपि। कवची क्रथनः दण्डी दण्डधारो धनुर्ग्रहः॥<br><br>4582: उग्रभीमरथौ वीरौ वीरबाहुरलोलुपः। अभयो रौद्रकर्मा च तथा दृढरथाश्रयः॥<br><br>4583: अनाधृष्यः कुण्डभेदी विरावी चित्रकुण्डलः। प्रमथश्च प्रमाथी च दीर्घरोमश्च वीर्यवान्॥<br><br>4584: दीर्घबाहुर्महाबाहु ढोरुः कनकध्वजः। कुण्डाशी विरजाश्चैव दुःशला च शताधिका॥<br><br>4585: इति पुत्रशतं राजन् कन्या चैव शताधिका। नामधेयानुपूर्येण विद्धि जन्मक्रमं नृप॥<br><br>4586: सर्वे त्वतिरथाः शूराः सर्वे युद्धविशारदाः। सर्वे वेदविदश्चैव सर्वे सर्वास्त्रकोविदाः॥<br><br>4587: सर्वेषामनुरूपाश्च कृता दारा महीपते। धृतराष्ट्रेण समये परीक्ष्य विधिवत्रुप॥<br><br>4588: दुःशलां चापि समये धृतराष्ट्रो नराधिपः। जयद्रथाय प्रददौ विधिना भरतर्षभ॥<br><br>4589: जनमेजय उवाच कथितो धार्तराष्ट्राणामार्षः सम्भव उत्तमः। अमनुष्यो मनुष्याणां भवता ब्रह्मवादिना॥<br><br>4590: नामधेयानि चाप्येषां कथ्यमानानि भागशः। त्वत्तः श्रुतानि मे ब्रह्मन् पाण्डवानां च कीर्तय॥<br><br>4591: ते हि सर्वे महात्मानो देवराजपराक्रमाः। त्वथैवांशावतरणे देवभागाः प्रकीर्तिताः॥<br><br>4592: एतदिच्छाम्यहं श्रोतुमतिमानुषकर्मणाम्। तेषामाजननं सर्वं वैशम्पायन कीर्तय॥<br><br>4593: वैशम्पायन उवाच राजा पाण्डुर्महारण्ये मृगव्यालनिषेविते। चरन् मैथुनधर्मस्थं ददर्श मृगयूथपम्॥<br><br>4594: ततस्तां च मृगीं तं च रुक्मपुडखैः सुपत्रिभिः। निर्विभेद शरैस्तीक्ष्णैः पाण्डुः पञ्चभिराशुगैः॥<br><br>4595: स च राजन् महातेजा ऋषिपुत्रस्तपोधनः। भार्यया सह तेजस्वी मृगरूपेण संगतः॥<br><br>4596: संसक्तश्च तया मृग्या मानुषीमीरयन् गिरम्। क्षणेन पतितो भूमौ विललापाकुलेन्द्रयः॥<br><br>4597: मृग उवाच काममन्युपरीता हि बुद्ध्या विरहिता अपि। वर्जयन्ति नृशंसानि पापेष्वपि रता नराः॥<br><br>4598: न विधिं ग्रसते प्रज्ञा प्रज्ञां तु ग्रसते विधिः। विधिपर्यागतानान् प्राज्ञो न प्रतिपद्यते॥<br><br>4599: शश्वद्धर्मात्मना मुख्ये कुले जातस्य भारत। कामलोभाभिभूतस्य कथं ते चलिता मतिः॥<br><br>4600: पाण्डुरुवाच शत्रूणां या वधे वृत्तिः सा मृगाणां वधे स्मृता। राज्ञां मृग न मां मोहात् त्वं गर्हयितुमर्हसि॥<br><br>4601: अच्छद्मना मायया च मृगाणां वध इष्यते। स एव धर्मो राज्ञां तु तद्धि त्वं किं नु गर्हसे॥<br><br>4602: अगस्त्यः सत्रमासीनश्चकार मृगयामृषिः। आरण्यान् सर्वदेवेभ्यो मृगान् प्रेषन् महावने॥<br><br>4603: प्रमाणदृष्टधर्मेण कथमस्मान् विगर्हसे। अगस्त्यस्याभिचारेण युष्माकं विहितो वधः॥<br><br>4604: मृग उवाच न रिपून् वै समुद्दिश्य विमुञ्चन्ति नराः शरान्। रन्ध्र एषां विशेषेण वधः काले प्रशस्यते॥<br><br>4605: पाण्डुरुवाच प्रमत्तमप्रमत्तं वा विवृतं जन्ति चौजसा। उपायैर्विविधैस्तीक्ष्णैः : कस्मान्मृग विगर्हसे॥<br><br>4606: मृग उवाच नाहं जन्तं मृगान् राजन् विगर्हे चात्मकारणात्। मैथुनं तु प्रतीक्ष्यं मे त्वयेहाद्यानृशंस्यतः॥<br><br>4607: सर्वभूतहिते काले सर्वभूतेप्सिते तथा। को हि विद्वान् मृगं हन्याच्चरन्तं मैथुनं वने॥<br><br>4608: अस्यां मृग्यां च राजेन्द्र हर्षान्मैथुनमाचरम्। पुरुषार्थफलं कर्तुं तत् त्वया विफलीकृतम्॥<br><br>4609: पौरवाणां महाराज तेषामक्लिष्टकर्मणाम्। वंशे जातस्य कौरव्य नानुरूपमिदं तव॥<br><br>4610: नृशंसं कर्म सुमहत् सर्वलोकविगर्हितम्। अस्वय॑मयशस्यं चाप्यधर्मिष्ठं च भारत॥<br><br>4611: स्त्रीभोगानां विशेषज्ञः शास्त्रधर्मार्थतत्त्ववित्। नार्हस्त्वं सुरसंकाश कर्तुमस्वय॑मीदृशम्॥<br><br>4612: त्वया नृशंसकर्तारः पापाचाराश्च मानवाः। निग्राह्याः पार्थिवश्रेष्ठ त्रिवर्गपरिवर्जिताः॥<br><br>4613: किं कृतं ते नरश्रेष्ठ मामिहानागसं जता। मुनिं मूलफलाहारं मृगवेषधरं नृप॥<br><br>4614: वसमानमरण्येषु नित्यं शमपरायणम्। त्वयाहं हिंसितो यस्मात् तस्मात् त्वामप्यहं शपे॥<br><br>4615: द्वयोर्नृशंसकर्तारमवशं काममोहितम्। जीवितान्तकरो भाव एवमेवागमिष्यति॥<br><br>4616: अहं कि किंदमो नाम तपसा भावितो मुनिः। व्यपत्रपन्मनुष्याणां मृग्यां मैथुनमाचरम्॥<br><br>4617: मृगो भूत्वा मृगैः सार्धं चरामि गहने वने। न तु ते ब्रह्महत्येयं भविष्यत्यविजानतः॥<br><br>4618: मृगरूपधरं हत्वा मामेवं काममोहितम्। अस्य तु त्वं फलं मूढ प्राप्स्यसीदृशमेव हि॥<br><br>4619: प्रियया सह संवासं प्राप्य कामविमोहितः। त्वमप्यस्यामवस्थायां प्रेतलोकं गमिष्यसि॥<br><br>4620: अन्तकाले हि संवासं यया गन्तासि कान्तया। प्रेतराजपुरं प्राप्तं सर्वभूतदुरत्ययम्। भक्त्या मतिमतां श्रेष्ठ सैव त्वानुगमिष्यति॥<br><br>4621: वर्तमानः सुखे दुःखं यथाहं प्रापितस्त्वया। तथा त्वां च सुखं प्राप्तं दुःखमभ्यागमिष्यति॥<br><br>4622: वैशम्पायन उवाच एवमुक्त्वा सुदुःखार्तो जीवितात् स व्यमुच्यत। मृगः पाण्डुश्च दुःखार्तः क्षणेन समपद्यत॥<br><br>4623: वैशम्पायन उवाच तं व्यतीतमतिक्रम्य राजा स्वमिव बान्धवम्। सभार्यः शोकदुःखार्तः पर्यदेवयदातुरः॥<br><br>4624: पाण्डुरुवाच सतामपि कुले जाताः कर्मणा वत दुर्गतिम्। प्राप्नुवन्त्यकृतात्मानः कामजालविमोहिताः॥<br><br>4625: शश्वद्धर्मात्मना जातो बाल एव पिता मम। जीवितान्तमनुप्राप्तः कामात्मैवेति नः श्रुतम्॥<br><br>4626: । तस्य कामात्मनः क्षेत्रे राज्ञः संयतवागृषिः। कृष्णद्वैपायन: साक्षाद् भगवान् मामजीजनत्॥<br><br>4627: तस्याद्य व्यसने बुद्धिः संजातेयं ममाधमा। त्यक्तस्य देवैरनयान्मृगयां परिधावतः॥<br><br>4628: मोक्षमेव व्यवस्यामि बन्धो हि व्यसनं महत्। सुवृत्तिमनुवर्तिष्ये तामहं पितुरव्ययाम्॥<br><br>4629: अतीव तपसाऽऽत्मानं योजयिष्याम्यसंशयम्। तस्मादेकोऽहमेकाकी एकैकस्मिन् वनस्पतौ॥<br><br>4630: चरन् भैक्ष्यं मुनिर्मुण्डश्चरिष्याम्याश्रमानिमान्। पांसुना समवच्छन्नः शून्यागारकृतालयः॥<br><br>4631: वृक्षमूलनिकेतो वा त्यक्तसर्वप्रियाप्रियः। न शोचन् न प्रहृष्यंश्च तुल्यनिन्दात्मसंस्तुतिः॥<br><br>4632: निराशीर्निर्नमस्कारो निर्द्वन्द्वो निष्परिग्रहः। न चाप्यवहसन् कच्चिन्न कुर्वन् भृकुटी क्वचित्॥<br><br>4633: प्रसन्नवदनो नित्यं सर्वभूतहिते रतः। जङ्गमाजङ्गमं सर्वमविहिंसंश्चतुर्विधम्॥<br><br>4634: स्वासु प्रजास्विव सदा समः प्राणभृतां प्रति। एककालं चरन् भैक्ष्यं कुलानि दश पञ्च वा॥<br><br>4635: असम्भवे वा भक्ष्यस्य चरन्ननशनान्यपि। अल्पमल्पं च भुञ्जानः पूर्वालाभे न जातुचित्॥<br><br>4636: अन्यान्यपि चरँल्लोभादलाभे सप्त पूरयन्। अलाभे यदि वा लाभे समदर्शी महातपाः॥<br><br>4637: वास्यैकं तक्षतो बाहुं चन्दनेनैकमुक्षतः। नाकल्याणं न कल्याणं चिन्तयन्नुभयोस्तयोः॥<br><br>4638: न जिजीविषुवत् किंचिन्न मुमूर्षुवदाचरन्। जीवितं मरणं चैव नाभिनन्दन् न च द्विषन्॥<br><br>4639: याः काश्चिज्जीवता शक्याः कर्तुमभ्युदयक्रियाः। ताः सर्वाः समतिक्रम्य निमेषादिव्यवस्थिताः॥<br><br>4640: तासु चाष्यनवस्थासु त्यक्तसर्वेन्द्रियक्रियः। सम्परित्यक्तधर्मार्थः सुनिर्णिक्तात्मकल्मषः॥<br><br>4641: निर्मुक्तः सर्वपापेभ्यो व्यतीतः सर्ववागुराः। न वशे कस्यचित् तिष्ठन् सधर्मा मातरिश्वनः॥<br><br>4642: एतया सततं धृत्या चरन्नेवंप्रकारया। देहं संस्थापयिष्यामि निर्भयं मार्गमास्थितः॥<br><br>4643: नाहं सुकृपणे मार्गे स्ववीर्यक्षयशोचिते। स्वधर्मात् सततापेते चरेयं वीर्यवर्जितः॥<br><br>4644: सत्कृतोऽसत्कृतो वापि योऽन्यं कृपणचक्षुषा। उपैति वृत्तिं कामात्मा स शुनां वर्तते पथि॥<br><br>4645: वैशम्पायन उवाच एवमुक्त्वा सुदुःखार्तो निःश्वासपरमो नृपः। अवेक्षमाणः कुन्तीं च माद्रीं स समभाषत॥<br><br>4646: कौसल्या विदुरः क्षत्ता राजा च सह बन्धुभिः। आर्या सत्यवती भीष्मस्ते च राजपुरोहिताः॥<br><br>4647: ब्राह्मणाश्च महात्मानः सोमपाः संशितव्रताः। पौरवृद्धाश्च ये तत्र निवसन्त्यस्मदाश्रयाः। प्रसाद्य सर्वे वक्तव्याः पाण्डुः प्रव्रजितो वनम्॥<br><br>4648: निशम्य वचनं भर्तुर्वनवासे धृतात्मनः। तत्समं वचनं कुन्ती माद्री च समभाषताम्॥<br><br>4649: अन्येऽपि ह्याश्रमाः सन्ति ये शक्या भरतर्षभ। आवाभ्यां धर्मपत्नीभ्यां सह तप्तुं तपो महत्॥<br><br>4650: शरीरस्यापि मोक्षाय स्वयं प्राप्य महाफलम्। त्वमेव भविता भर्ता स्वर्गस्यापि न संशयः॥<br><br>4651: प्रणिधायेन्द्रियग्रामं भर्तृलोकपरायणे। त्यक्तकामसुखे ह्यावां तप्स्यावो विपुलं तपः॥<br><br>4652: यदि चावां महाप्राज्ञ त्यक्ष्यसि त्वं विशाम्पते। अद्यैवावां प्रहास्यावो जीवितं नात्र संशयः॥<br><br>4653: पाण्डुरुवाच यदि व्यवसितं ह्येतद् युवयोधर्मसंहितम्। स्ववृत्तिमनुवर्तिष्ये तामहं पितुरव्ययाम्॥<br><br>4654: त्यक्त्वा ग्राम्यसुखाहारं तप्यमानो महत् तपः। वल्कली फलमूलाशी चरिष्यामि महावने॥<br><br>4655: अग्नौ जुह्वन्नुभौ कालावुभौ कालावुपस्पृशन्। कृशः परिमिताहारश्चीरचर्मजटाधरः॥<br><br>4656: शीतवातातपसहः क्षुत्पिपासानवेक्षकः। तपसा दुश्चरेणेदं शरीरमुपशोषयन्॥<br><br>4657: एकान्तशीली विमृशन् पक्वापक्वेन वर्तयन्। पितॄन् देवांश्च वन्येन वाग्भिरद्धिश्च तर्पयन्। ३५॥<br><br>4658: वानप्रस्थजनस्यापि दर्शनं कुलवासिनाम्। नाप्रियाण्याचरिष्यामि किं पुनर्गमवासिनाम्॥<br><br>4659: एवमारण्यशास्त्राणामुग्रमुग्रतरं विधिम्। काइक्षमाणोऽहमास्थास्ये देहस्यास्या समापनात्॥<br><br>4660: वैशम्पायन उवाच इत्येवमुक्त्वा भार्ये ते राजा कौरवनन्दनः। ततश्चूडामणि निष्कमङ्गदे कुण्डलानि च॥<br><br>4661: वासांसि च महार्हाणि स्त्रीणामाभरणानि च। प्रदाय सर्वं विप्रेभ्यः पाण्डुः पुनरभाषत॥<br><br>4662: गत्वा नागपुरं वाच्यं पाण्डुः प्रव्रजितो वनम्। अर्थ कामं सुखं चैव रतिं च परमात्मिकाम्॥<br><br>4663: प्रतस्थे सर्वमुत्सृज्य सभार्यः कुरुनन्दनः। ततस्तस्यानुयातारस्ते चैव परिचारकाः॥<br><br>4664: श्रुत्वा भरतसिंहस्य विविधाः करुणा गिरः। भीममार्तस्वरं कृत्वा हाहेति परिचुक्रुशुः॥<br><br>4665: उष्णमश्रु विमुञ्चन्तस्तं विहाय महीपतिम्। ययुर्नागपुरं तूर्णं सर्वमादाय तद् धनम्॥<br><br>4666: ते गत्वा नगरं राज्ञो यथावृत्तं महात्मनः। कथयांचक्रिरे राज्ञस्तद् धनं विविधं ददुः॥<br><br>4667: श्रुत्वा तेभ्यस्ततः सर्वं यथावृत्तं महावने। धृतराष्ट्रो नरश्रेष्ठः पाण्डुमेवान्वशोचत॥<br><br>4668: न शय्यासनभोगेषु रतिं विन्दति कर्हिचित्। भ्रातृशोकसमाविष्टस्तमेवार्थं विचिन्तयन्॥<br><br>4669: राजपुत्रस्तु कौरव्य पाण्डुर्मूलफलाशनः। जगाम सह पत्नीभ्यां ततो नागशतं गिरिम्॥<br><br>4670: स चैत्ररथमासाद्य कालकूटमतीत्य च। हिमवन्तमतिक्रम्य प्रययौ गन्धमादनम्॥<br><br>4671: रक्ष्यमाणो महाभूतैः सिद्धेश्च परमर्षिभिः। उवास स महाराज समेषु विषमेषु च॥<br><br>4672: इन्द्रद्युम्नसरः प्राप्य हंसकूटमतीत्य च। शतशृङ्गे महाराज तापस: समतप्यत॥<br><br>4673: वैशम्पायन उवाच तत्रापि तपसि श्रेष्ठे वर्तमानः स वीर्यवान्। सिद्धचारणसव्रनां बभूव प्रियदर्शनः॥<br><br>4674: शुश्रूषुरनहंवादी संयतात्मा जितेन्द्रियः। स्वर्यं गन्तुं पराक्रान्तः स्वेन वीर्येण भारत॥<br><br>4675: केषांचिदभवद् भ्राता केषांचिदभवत् सखा। ऋषयस्त्वपरे चैनं पुत्रवत् पर्यपालयन्॥<br><br>4676: स तु कालेन महता प्राप्य निष्कलुषं तपः। ब्रह्मर्षिसदृशः पाण्डुर्बभूव भरतर्षभ। ॥<br><br>4677: अमावस्यां तु सहिता ऋषयः संशितव्रताः। ब्रह्मणं द्रष्टुकामास्ते सम्प्रतस्थुर्महर्षयः॥<br><br>4678: सम्प्रयातानृषीन् दृष्ट्वा पाण्डुर्वचनमब्रवीत्। भवन्तः क्व गमिष्यन्ति ब्रूत मे वदतां वराः॥<br><br>4679: ऋषयः ऊचुः समवायो महानद्य ब्रह्मलोके महात्मनाम्। देवानां च ऋषीणां च पितृणां च महात्मनाम्। वयं तत्र गमिष्यामो द्रष्टुकामाः स्वयम्भुवम्॥<br><br>4680: वैशम्पायन उवाच पाण्डुरुत्थाय सहसा गन्तुकामो महर्षिभिः। स्वर्गपारं तितीर्घः स शतशृङ्गादुदङ्मुखः॥<br><br>4681: प्रतस्थे सह पत्नीभ्यामब्रुवंस्तं च तापसाः। उपर्युपरि गच्छन्तः शैलराजमुदङ्मुखाः॥<br><br>4682: दृष्टवन्तो गिरौ रम्ये दुर्गान् देशान् बहून् वयम्। विमानशतसम्बाधां गीतस्वरनिनादिताम्॥<br><br>4683: आक्रीडभूमिं देवानां गन्धर्वाप्सरसां तथा। उद्यानानि कुबेरस्य समानि विषमाणि च॥<br><br>4684: महानदीनितम्बांश्च गहनान् गिरिगह्वरान्। सन्ति नित्यहिमा देशा निर्वृक्षमृगपक्षिणः॥<br><br>4685: सन्ति क्वचिन्महादर्यो दुर्गाः काश्चिद् दुरासदाः। नातिक्रामेत पक्षी यान् कुत एवेतरे मृगाः॥<br><br>4686: वायुरेको हि यात्यत्र सिद्धाश्च परमर्षयः। गच्छन्त्यौ शैलराजेऽस्मिन् राजपुत्र्यौ कथं त्विमे॥<br><br>4687: न सीदेतामदुःखा मा गमो भरतर्षभ। पाण्डुरुवाच अप्रजस्य महाभागा न द्वारं परिचक्षते॥<br><br>4688: स्वर्गे तेनाभितप्तोऽहमप्रजस्तु ब्रवीमि वः। पित्र्यादृणादनिर्मुक्तस्तेन तप्ये तपोधनाः॥<br><br>4689: देहनाशे ध्रुवो नाशः पितॄणामेष निश्चयः। ऋणैश्चतुर्भिः संयुक्ता जायन्ते मानवा भुवि॥<br><br>4690: पितृदेवर्षिमनुजैर्देयं तेभ्यश्च धर्मतः। एतानि तु यथाकालं यो न बुध्यति मानवः॥<br><br>4691: न तस्य लोकाः सन्तीति धर्मविद्भिः प्रतिष्ठितम्। यज्ञैस्तु देवान् प्रीणाति स्वाध्यायतपसा मुनीन्। ॥<br><br>4692: पुत्रैः श्राद्धैः पितॄश्चापि आनृशंस्येन मानवान्। ऋषिदेवमनुष्याणां परिमुक्तोऽस्मि धर्मतः॥<br><br>4693: त्रयाणामितरेषां तु नाश आत्मनि नश्यति। पित्र्यादृणादनिर्मुक्त इदानीमस्मि तापसाः॥<br><br>4694: इह तस्मात् प्रजाहेतोः प्रजायन्ते नरोत्तमाः। यथैवाहं पितुः क्षेत्रे जातस्तेन महर्षिणा॥<br><br>4695: तथैवास्मिन् मम क्षेत्रे कथं वै सम्भवेत् प्रजा। ऋषयः ऊचुः अस्ति वै तव धर्मात्मान् विद्मो देवोपमं शुभम्॥<br><br>4696: अपत्यमनघं राजन् वयं दिव्येन चक्षुषा। देवोद्दिष्टं नरव्याघ्र कर्मणेहोपपादय॥<br><br>4697: अक्लिष्टं फलमव्यग्रो विन्दते बुद्धिमान् नरः। तस्मिन् दृष्टे फले राजन् प्रयत्न कर्तुमर्हसि॥<br><br>4698: अपत्यं गुणसम्पन्नं लब्धा प्रीतिकरं ह्यसि। वैशम्पायन उवाच तच्छ्रुत्वा तापसवचः पाण्डुश्चिन्तापरोऽभवत्॥<br><br>4699: आत्मनो मृगशापेन जानन्नुपहतां क्रियाम्। सोऽब्रवीद् विजने कुन्ती धर्मपत्नी यशस्विनीम्। अपत्योत्पादने यत्नमापदि त्वं समर्थय॥<br><br>4700: अपत्यं नाम लोकेषु प्रतिष्ठा धर्मसंहिता। इति कुन्ति विदुर्धीराः शाश्वतं धर्मवादिनः॥<br><br>4701: इष्टं दत्तं तपस्तप्तं नियमश्च स्वनुष्ठितः। सर्वमेवानपत्यस्य न पावनमिहोच्यते॥<br><br>4702: सोऽहमेवं विदित्वैतत् प्रपश्यामि शुचिस्मिते। अनपत्यः शुभाँल्लोकान् न प्राप्स्यामीति चिन्तयन्। ३०। मृगाभिशापान्नष्टं मे जननं ह्यकृतात्मनः। नृशंसकारिणो भीरु यथैवोपहतं पुरा॥<br><br>4703: इमे वै बन्धुदायादाः षट् पुत्रा धर्मदर्शने। षडेवाबन्धुदायादाः पुत्रास्ताञ्छृणु मे पृथे। ॥<br><br>4704: स्वयंजातः प्रणीतश्च तत्समः पुत्रिकासुतः। पौन वश्च कानीनः भगिन्यां यश्च जायते॥<br><br>4705: दत्तः क्रीतः कृत्रिमश्च उपगच्छेत् स्वयं च यः। सहोढो ज्ञातिरेताच हीनयोनिधृतश्च यः॥<br><br>4706: पूर्वपूर्वतमाभावं मत्वा लिप्सेत वै सुतम्। उत्तमादवराः पुंसः काङ्क्षन्ते पुत्रमापदि॥<br><br>4707: अपत्यं धर्मफलदं श्रेष्ठं विन्दन्ति मानवाः। आत्मशुक्रादपि पृथे मनुः स्वायम्भुवोऽब्रवीत्॥<br><br>4708: तस्मात् प्रहेष्याम्यद्य त्वां हीनः प्रजननात् स्वयम्। सदृशाच्छ्रेयसो वा त्वं विद्ध्यपत्यं यशस्विनि॥<br><br>4709: शृणु कुन्ति कथामेतां शारदण्डायिनी प्रति। सा वीरपत्नी गुरुणा नियुक्ता पुत्रजन्मनि॥<br><br>4710: पुष्येण प्रयता स्नाता निशि कुन्ति चतुष्पथे। वरयित्वा द्विजं सिद्धं हुत्वा पुंसवनेऽनलम्। कर्मण्यवसिते तस्मिन्सा तेनैव सहावसत्। तत्र त्रीञ्जनयामास दुर्जयादीन्महारथान्॥<br><br>4711: तथा त्वमपि कल्याणि ब्राह्मणात्तपसाधिकात्। मन्नियोगाद्यत क्षिप्रमपत्योत्पादनं प्रति॥<br><br>4712: वैशम्पायन उवाच एवमुक्ता महाराज कुन्ती पाण्डुमभाषत। कुरूणामृषभं वीरं तदा भूमिपति पतिम्॥<br><br>4713: न मामर्हसि धर्मज्ञ वक्तुमेवं कथंचना धर्मपत्नीमभिरतां त्वयि राजीवलोचने॥<br><br>4714: त्वमेव तु महाबाहो मय्यपत्यानि भारत। वीर वीर्योपपन्नानि धर्मतो जनयिष्यसि॥<br><br>4715: स्वर्गं मनुजशार्दूल गच्छेयं सहिता त्वया। अपत्याय च मां गच्छ त्वमेव कुरुनन्दन। ॥<br><br>4716: न ह्यहं मनसाप्यन्यं गच्छेयं त्वदृते नरम्। त्वत्तः प्रतिविशिष्टश्च कोऽन्योऽस्ति भुवि मानवः॥<br><br>4717: इमां च तावद् धर्मात्मन् पौराणीं शृणु मे कथाम्। परिश्रुतां विशालाक्ष कीर्तयिष्यामि यामहम्॥<br><br>4718: व्युषिताश्व इति ख्यातो बभूव किल पार्थिवः। पुरा परमधर्मिष्ठः पूरोर्वंशविवर्धनः॥<br><br>4719: तस्मिंश्च यजमाने वै धर्मात्मनि महाभुजे। उपागमस्ततो देवाः सेन्द्रा देवर्षिभिः सह॥<br><br>4720: अमाद्यदिन्द्रः सोमेन दक्षिणाभिर्द्विजातयः। व्युषिताश्वस्य राजर्षेस्ततो यज्ञे महात्मनः॥<br><br>4721: देवा ब्रह्मर्षयश्चैव चक्रुः कर्म स्वयं तदा। व्युषिताश्वस्ततो राजन्नति मान् व्यरोचत॥<br><br>4722: सर्वभूतान् प्रति यथा तपन: शिशिरात्यये। स विजित्य गृहीत्वा च नृपतीन् राजसत्तमः॥<br><br>4723: प्राच्यानुदीच्या पाश्चान्यान् दाक्षिणात्यानकालयत्। अश्वमेधे महायज्ञे व्युषिताश्वः प्रतापवान्॥<br><br>4724: बभूव स हि राजेन्द्रो दशनागबलान्वितः। अप्यत्र गाथां गायन्ति ये पुराणविदो जनाः॥<br><br>4725: व्युषिताश्वे यशोवृद्ध मनुष्येन्द्रे कुरूत्तम। व्युषिताश्वः समुद्रान्तां विजित्येमां वसुंधराम्॥<br><br>4726: अपालयत् सर्ववर्णान् पिता पुत्रानिवौरसान्। यजमानो महायज्ञैर्ब्राह्मणेभ्यो धनं ददौ॥<br><br>4727: अनन्तरत्नान्यादाय स जहार महाक्रतून्। सुषाव च बहून् सोमान् सोमसंस्थास्ततान च॥<br><br>4728: आसीत् काक्षीवती चास्य भार्या परमसम्मता। भद्रा नाम मनुष्येन्द्र रूपेणासदृशी भुवि॥<br><br>4729: कामयामासतुस्तौ च परस्परमिति श्रुतम्। स तस्यां कामसम्पन्नो यक्ष्मणा समपद्यत॥<br><br>4730: तेनाचिरेण कालेन जगामास्तमिवांशुमान्। तस्मिन् प्रेते मनुष्येन्द्रे भार्यास्य भृशदुःखिता॥<br><br>4731: अपुत्रा पुरुषव्याघ्र विललापेति नः श्रुतम्। भद्रा परमदुःखार्ता तन्निबोध जनाधिप॥<br><br>4732: भद्रोवाच नारी परमधर्मज्ञ सर्वा भर्तृविनाकृता। पतिं विना जीवति या न सा जीवति दुःखिता॥<br><br>4733: पतिं विना मृतं श्रेयो नार्याः क्षत्रियपुङ्गव। त्वद्गतिं गन्तुमिच्छामि प्रसीदस्व नयस्व माम्॥<br><br>4734: त्वया हीना क्षणमपि नाहं जीवितुमुत्सहे। प्रसादं कुरु मे राजनितस्तूर्णं नयस्व माम्॥<br><br>4735: पृष्ठतोऽनुगमिष्यामि समेषु विषमेषु च। त्वामहं नरशार्दूल गच्छन्तमनिवर्तितुम्॥<br><br>4736: छायेवानुगता राजन् सततं वशवर्तिनी। भविष्यामि नरव्याघ्र नित्यं प्रियहिते रता॥<br><br>4737: अद्यप्रभृति मां राजन् कष्टा हृदयशोषणः। आधयोऽभिभविष्यन्ति त्वामृते पुष्करेक्षण॥<br><br>4738: अभाग्यया मया नूनं वियुक्ताः सहचारिणः। तेन मे विप्रयोगोऽयमुपपन्नस्त्वया सह॥<br><br>4739: विप्रयुक्ता तु या पत्या मुहूर्तमपि जीवति। दुःखं जीवति सा पापा नरकस्येव पार्थिव॥<br><br>4740: संयुक्ता विप्रयुक्ताश्च पूर्वदेहे कृता मया। तदिदं कर्मभिः पापैः पूर्वदेहेषु संचितम्॥<br><br>4741: दुःखं मामनुसम्प्राप्तं राजंस्त्वद्विप्रयोगजम्। अद्यप्रभृत्यहं राजन् कुशसंस्तरशायिनी। भविष्याम्यसुखाविष्टा त्वदर्शनपरायणा॥<br><br>4742: दर्शयस्व नरव्याघ्र शाधि मामसुखान्विताम्। कृपणां चाथ करुणं विलपन्ती नरेश्वर॥<br><br>4743: कुन्युवाच एवं बहुविधं तस्यां विलपन्त्यां पुनः पुनः। तं शवं सम्परिष्वज्य वाक् किलान्तर्हिताब्रवीत्॥<br><br>4744: उत्तिष्ठ भद्रे गच्छ त्वं ददानीह वरं तव। जनयिष्याम्यपत्यानि त्वय्यहं चारुहासिनि॥<br><br>4745: आत्मकीये वरारोहे शयनीये चतुर्दशीम्। अष्टमी वा ऋतुस्नाता संविशेथा मया सह॥<br><br>4746: एवमुक्ता तु सा देवी तथा चक्रे पतिव्रता। यथोक्तमेव तद्वाक्यं भद्रा पुत्रार्थिनी तदा॥<br><br>4747: सा तेन सुषवे देवी शवेन भरतर्षभ। त्रीन् शाल्वांश्चतुरो मद्रान् सुतान् भरतसत्तम॥<br><br>4748: तथा त्वमपि मय्येवं मनसा भरतर्षभ। शक्तो जनयितुं पुत्रांस्तपोयोगबलान्वितः॥<br><br>4749: वैशम्पायन उवाच एवमुक्तस्तया राजा तां देवीं पुनरब्रवीत्। धर्मविद् धर्मसंयुक्तमिदं वचनमुत्तमम्॥<br><br>4750: पाण्डुरुवाच एवमेतत् पुरा कुन्ति व्युषिताश्वश्चकार ह। यथा त्वयोक्तं कल्याणि स ह्यासीदमरोपमः॥<br><br>4751: अथ त्विदं प्रवक्ष्यामि धर्मतत्त्वं निबोध मे। पुराणमृषिभिईष्टं धर्मविद्भिर्महात्मभिः॥<br><br>4752: अनावृताः किल पुरा स्त्रिय आसन्वरानने। कामचारविहारिण्यः स्वतंत्राश्चारुहासिनी॥<br><br>4753: तासां व्युच्चरमाणानां कौमारात्सुभगे पतीन्। नाधर्मोऽभूद्वरारोहे स हि धर्मः पुराऽभवत्॥<br><br>4754: तं चैव धर्म पौराणं तिर्यग्योनिगताः प्रजाः। अद्याप्यनुविधीयन्ते कामक्रोधविवर्जिताः॥<br><br>4755: प्रमाणदृष्टो धर्मोऽयं पूज्यते च महर्षिभिः। उत्तरेषु च रम्भोरु कुरुष्वद्यापि पूज्यते॥<br><br>4756: स्त्रीणामनुग्रहकरः स हि धर्मः सनातनः। अस्मिंस्तु लोके न चिरान्मर्यादेयं शुचिस्मिते॥<br><br>4757: स्थापिता येन यस्माच्च तन्मे विस्तरतः शृणु। बभूवोद्दालको नाम महर्षिरिति नः श्रुतम्॥<br><br>4758: श्वेतकेतुरिति ख्यातः पुत्रस्तस्याभवन्मुनिः। मर्यादेयं कृता तेन धा वै श्वेतकेतुना॥<br><br>4759: कोपात्कमलपत्राक्षि यदर्थं तन्निबोध मे। वेतकेतोः किल पुरा समक्षं मातरं पितुः॥<br><br>4760: जग्राह ब्राह्मणः पाणौ गच्छाव इति चाब्रवीत्। ऋषिपुत्रस्ततः कोपं चकारामर्षचोदितः॥<br><br>4761: मातरं तां तथा दृष्ट्वा नीयमानां बलादिव। क्रुद्धं तं तु पिता दृष्ट्वा श्वेतकेतुमुवाच ह॥<br><br>4762: मा तात कोपं कास्त्विमेष धर्मः सनातनः। अनावृता हि सर्वेषां वर्णानामङ्गना भुवि॥<br><br>4763: यथा गावः स्थितास्तात स्वे स्वे वर्णे तथा प्रजाः। ऋषिपुत्रोऽथ तं धर्मं श्वेतकेतुर्न चक्षमे॥<br><br>4764: चकार चैव मर्यादामिमां स्त्रीपुंसयोर्भुवि। मानुषेषु महाभागे न त्वेवान्येषु जन्तुषु॥<br><br>4765: तदाप्रभृति मर्यादा स्थितेयमिति नः श्रुतम्। श्वेतकेतुरुवाच व्युच्चरन्त्याः पतिं नार्या अद्यप्रभृति पातकम्॥<br><br>4766: भ्रूणहत्यासमं घोरं भविष्यत्यसुखावहम्। भार्यां तथा व्युच्चरतः कौमारब्रह्मचारिणीम्॥<br><br>4767: पतिव्रतामेतदेव भविता पातकं भुवि। पत्या नियुक्ता या चैव पत्नी पुत्रार्थमेव च॥<br><br>4768: न करिष्यति तस्याश्च भविष्यति तदेव हि। इति तेन पुरा भीरु मर्यादा स्थापिता बलात्॥<br><br>4769: उद्दालकस्य पुत्रेण धा वै श्वेतकेतुना। सौदासेन च रम्भोरु नियुक्ता पुत्रजन्मनि॥<br><br>4770: मदयन्ती जगामर्षि वसिष्ठामिति नः श्रुतम्। तस्माल्लेभे च सा पुत्रमश्मकं नाम भाविनी॥<br><br>4771: एवं कृतवती सापि भर्तुः प्रियचिकीर्षया। अस्माकमपि ते जन्म विदितं कमलेक्षण॥<br><br>4772: कृष्णद्वैपायनाद्भीरु कुरूणां वंशवृद्धये। अत एतानि सर्वाणि कारणानि समीक्ष्य वै॥<br><br>4773: ममैतद्वचनं धर्म्यं कर्तुमर्हस्यनिन्दिते। ऋतावृतौ राजपुत्रि स्त्रिया भर्ता पतिव्रते॥<br><br>4774: नातिवर्तव्य इत्येवं धर्मं धर्मविदो विदुः। शेषष्वन्येषु कालेषु स्वातन्त्र्यं स्त्री किलार्हति॥<br><br>4775: धर्ममेवं जनाः सन्तः पुराणं परिचक्षते। भर्ता भार्यां राजपुत्रि धर्म्य वाधर्म्यमेव वा॥<br><br>4776: यद् ब्रूयात् तत् तथा कार्यमिति वेदविदो विदुः। विशेषतः पुत्रगृध्नी हीन: प्रजननात् स्वयम्॥<br><br>4777: यथाहमनवद्याङ्गि पुत्रदर्शनलालसः। तथा रक्ताङ्गुलितलः पद्मपत्रनिभः शुभे॥<br><br>4778: प्रसादार्थं मया तेऽयं शिरस्यभ्युद्यतोऽञ्जलिः। मन्नियोगात् सुकेशान्ते द्विजातेस्तपसाधिकात्॥<br><br>4779: पुत्रान् गुणसमायुक्तानुत्पादयितुमर्हसि। त्वत्कृतेऽहं पुथुश्रोणि गच्छेयं पुत्रिणां गतिम्॥<br><br>4780: वैशम्पायन उवाच एवमुक्ता ततः कुन्ती पाण्डुं परपुरंजयम्। प्रत्युवाच वरारोहा भर्तुः प्रियहिते रता॥<br><br>4781: पितृवेश्मन्यहं बाला नियुक्तातिथिपूजने। उग्रं पर्यचरं तत्र ब्राह्मणं संशितव्रतम्॥<br><br>4782: निगूढनिश्चयं धर्मे यं तं दुर्वाससं विदुः। तमहं संशितात्मानं सर्वयत्नैरतोषयम्॥<br><br>4783: स मेऽभिचारसंयुक्तमाचष्ट भगवान् वरम्। मन्त्रं त्विमं च मे प्रादादब्रवीच्चैव मामिदम्॥<br><br>4784: यं यं देवं त्वमेतेन मन्त्रेणावाहयिष्यसि। अकामो वा सकामो वा वशं ते समुपैष्यति॥<br><br>4785: तस्य तस्य प्रसादात् ते राज्ञि पुत्रो भविष्यति। इत्युक्ताहं तदानेन पितृवेश्मनि भारत॥<br><br>4786: ब्राह्मणस्य वचस्तथ्यं तस्य कालोऽयमागतः। अनुज्ञाता त्वया देवमाह्वयेयमहं नृप। तेन मन्त्रेण राजर्षे यथास्यान्नौ प्रजा हिता॥<br><br>4787: आवाहयामि कं देवं ब्रूहि सत्यवतां वर। त्वत्तोऽनुज्ञाप्रतीक्षां मां विद्ध्यस्मिन् कर्मणि स्थिताम्॥<br><br>4788: पाण्डुरुवाच अद्यैव त्वं वरारोहे प्रयतस्व यथाविधि। धर्ममावाहय शुभे स हि लोकेषु पुण्यभाक्॥<br><br>4789: अधर्मेण न नो धर्मः संयुज्यति कथंचन। लोकश्चायं वरारोहे धर्मोऽयमिति मन्यते॥<br><br>4790: धार्मिकश्च कुरूणां स भविष्यति न संशयः। धर्मेण चापि दत्तस्य नाधर्मे रंस्यते मनः॥<br><br>4791: तस्माद् धर्मं पुरस्कृत्य नियता त्वं शुचिस्मिते। उपचाराभिचाराभ्यां धर्ममावाहयस्व वै॥<br><br>4792: वैशम्पायन उवाच सा तथोक्ता तथेत्युक्त्वा तेन भ; वराङ्गना। अभिवाद्याभ्यनुज्ञाता प्रदक्षिणमवर्तत॥<br><br>4793: वैशम्पायन उवाच संवत्सरधृते गर्भे गान्धार्या जनमेजय। आह्वयामास वै कुन्ती गभार्थे धर्ममच्युतम्॥<br><br>4794: सा बलिं त्वरिता देवी धर्मायोपजहार ह। जजाप विधिवज्जष्यं दत्तं दुर्वाससा पुरा॥<br><br>4795: आजगाम ततो देवो धर्मो मन्त्रबलात् ततः। विमाने सूर्यसंकाशे कुन्ती यत्र जपस्थिता॥<br><br>4796: विहस्य तां ततो ब्रूयाः कुन्ति किं ते ददाम्यहम्। सा तं विहस्यमानापि पुत्रं देह्यब्रवीदिदम्॥<br><br>4797: संयुक्ता सा हि धर्मेण योगमूर्तिधरेण ह। लेभे पुत्रं वरारोहा सर्वप्राणभृतां हितम्॥<br><br>4798: ऐन्द्रे चन्द्रसमायुक्ते मुहूर्तेऽभिजितेऽष्टमे। दिवामध्यगते सूर्ये तिथौ पूर्णेऽतिपूजिते॥<br><br>4799: समृद्धयशसं कुन्ती सुषाव प्रवरं सुतम्। जातमात्रे सुते तस्मिन् वागुवाचाशरीरिणी॥<br><br>4800: एष धर्मभृतां श्रेष्ठो भविष्यति नरोत्तमः। विक्रान्तः सत्यवाक् त्वेव राजा पृथ्व्यां भविष्यति॥<br><br>4801: युधिष्ठिर इति ख्यातः पाण्डोः प्रथमजः सुतः। भविता प्रथितो राजा त्रिषु लोकेषु विश्रुतः॥<br><br>4802: यशसा तेजसा चैव वृत्तेन च समन्वितः। धार्मिकं तं सुतं लब्ध्वा पाण्डुस्तां पुनरब्रवीत्॥<br><br>4803: प्राहुः क्षत्रं बलज्येष्ठं बलज्येष्ठं सुतं वृणु। ततस्तथोक्ता भ; तु वायुमेवाजुहाव सा॥<br><br>4804: ततस्तामागतो वायुर्मुगारूढो महाबलः। किं ते कुन्ति ददाम्यद्य ब्रूहि यत् ते हृदि स्थितम्। १२। । सा सलज्जा विहस्याह पुत्रं देहि सुरोत्तम। बलवन्तं महाकायं सर्वदर्पप्रभञ्जनम्॥<br><br>4805: तस्माज्जज्ञे महाबाहुर्भीमो भीमपराक्रमः। तमप्यतिबलं जातं वागुवाचाशरीरिणी॥<br><br>4806: सर्वेषां बलिनां श्रेष्ठो जातोऽयमिति भारत। इदमत्यद्भुतं चासीज्जातमात्रे वृकोदरे॥<br><br>4807: यदङ्कात् पतितो मातुः शिलां गात्रैर्व्यचूर्णयत्। कुन्ती व्याघ्रभयोद्विग्ना सहसोत्पतिता किल॥<br><br>4808: नान्वबुध्यत संसुप्तमुत्सङ्गे स्वे वृकोदरम्। ततः स वज्रसंघातः कुमारो न्यपतद् गिरौ॥<br><br>4809: पतता तेन शतधा शिला गात्रैर्विचूर्णिता। तां शिलां चूर्णितां दृष्ट्वा पाण्डुर्विस्मयमागतः॥<br><br>4810: यस्मिन्नहनि भीमस्तु जज्ञे भरतसत्तम। दुर्योधनोऽपि तत्रैव प्रजज्ञे वसुधाधिपः॥<br><br>4811: जाते वृकोदरे पाण्डुरिदं भूयोऽन्वचिन्तयत्। कथं नु मे वरः पुत्रो लोकश्रेष्ठो भवेदिति॥<br><br>4812: दैवे पुरुषकारे च लोकोऽयं सम्प्रतिष्ठितः। तत्र दैवं तु विधिना कालयुक्तेन लभ्यते॥<br><br>4813: इन्द्रो हि राजा देवानां प्रधान इति नः श्रुतम्। अप्रमेयबलोत्साहो वीर्यवानमितद्युतिः॥<br><br>4814: तं तोषयित्वा तपसा पुत्रं लप्स्ये महाबलम्। यं दास्यति स मे पुत्रं स वरीयान् भविष्यति॥<br><br>4815: अमानुषान् मानुषांश्च संग्रामे स हनिष्यति। कर्मणा मनसा वाचा तस्मात् तप्स्ये महत् तपः॥<br><br>4816: ततः पाण्डुर्महाराजो मन्त्रयित्वा महर्षिभिः। दिदेश कुन्त्याः कौरव्यो व्रतंसांवत्सरं शुभम्॥<br><br>4817: आत्मना च महाबाहुरेकपादस्थितोऽभवत्। उग्रं च तप आस्थाय परमेण समाधिना॥<br><br>4818: आरिराधयिषुर्देवं त्रिदशानां तमीश्वरम्। सूर्येण सह धर्मात्मा पर्यतप्यत भारत॥<br><br>4819: शक्र उवाच पुत्रं तव प्रदास्यामि त्रिषु लोकेषु विश्रुतम्॥<br><br>4820: ब्राह्मणानां गवां चैव सुहृदां चार्थसाधकम्। दुहृदां शोकजननं सर्वबान्धवनन्दनम्॥<br><br>4821: सुतं तेऽत्र्यं प्रदास्यामि सर्वामित्रविनाशनम्। इत्युक्तः कौरवो राजा वासवेन महात्मना॥<br><br>4822: उवाच कुन्ती धर्मात्मा देवराजवचः स्मरन्। उदर्कस्तव कल्याणि तुष्टो देवगणेश्वरः॥<br><br>4823: दातुमिच्छति ते पुत्रं यथा संकल्पितं त्वया। अतिमानुषकर्माणं यशस्विनीमरिंदमम्॥<br><br>4824: नीतिमन्तं महात्मानमादित्यसतेजसम्। दुराधर्ष क्रियावन्तमतीवाद्भुतदर्शनम्॥<br><br>4825: पुत्रं जनय सुश्रोणि धाम क्षत्रियतेजसाम्। लब्धः प्रसादो देवेन्द्रात् तभाह्वय शुचिस्मिते॥<br><br>4826: वैशम्पायन उवाच एवमुक्ताः ततः शक्रमाजुहाव यशस्विनी। अथाजगाम देवेन्द्रो जनयामास चार्जुनम्॥<br><br>4827: जातमात्रे कुमारे तु वागुवाचाशरीरिणी। महागम्भीरनिर्घोषा नभो नादयती तदा॥<br><br>4828: शृण्वतां सर्वभूतानां तेषां चाश्रमवासिनाम्। कुन्तीमाभाष्य विस्पष्टमुवाचेदं शुचिस्मिताम्॥<br><br>4829: कार्तवीर्यसम: कुंन्ति शिवतुल्यपराक्रमः। एष शक्रः इवाजय्यो यशस्ते प्रथयिष्यति॥<br><br>4830: अदित्या विष्णुना प्रीतिर्यथाभूदभिवर्धिता। तथा विष्णुसमः प्रीति वर्धयिष्यति तेऽर्जुनः॥<br><br>4831: एष मद्रान् वशे कृत्वा कुरूंश्च सह सोमकैः। चेदिकाशिकरूपांश्च कुरुलक्ष्मी वहिष्यति॥<br><br>4832: एतस्य भुजवीर्येण खाण्डवे हव्यवाहनः। मेदसा सर्वभूतानां तृप्तिं यास्यति वै पराम्॥<br><br>4833: ग्रामणीश्च महीपालानेष जित्वा महाबलः। भ्रातृभिः सहितो वीरस्त्रीन् मेधानाहरिष्यति॥<br><br>4834: जामदग्न्यसमः कुन्ति विष्णुतुल्यपराक्रमः। एष वीर्यवतां श्रेष्ठो भविष्यति महायशाः॥<br><br>4835: एष युद्धे महादेवं तोषयिष्यति शंकरम्। अस्त्रं पाशुपते नाम तस्मात् तुष्टादवाप्स्यति॥<br><br>4836: निवातकवचा नाम दैत्या विबुधविद्विषः। शक्राज्ञया महाबाहुस्तान् वधिष्यति ते सुतः॥<br><br>4837: तथा दिव्यानि चास्त्राणि निखिलेनाहरिष्यति। विप्रणष्टां श्रियं चायमाहर्ता पुरुषर्षभः॥<br><br>4838: एतामत्युद्धतां वाचं कुन्ती शुश्राव सूतके। वाचमुच्चारितामुच्चैस्तां निशम्य तपस्विनाम्॥<br><br>4839: बभूव परमो हर्षः शतशृङ्गनिवासिनाम्। तथा देवनिकायानां सेन्द्राणां च दिवौकसाम्॥<br><br>4840: आकाशे दुन्दुभीनां च बभूव तुमुलः स्वनः। उदतिष्ठन्महाघोषः पुष्पवृष्टिभिरावृतः॥<br><br>4841: समवेत्य च देवानां गणाः पार्थमपूजयन्। काद्रवेया वैनतेया गन्धर्वाप्सरसस्तथा। प्रजानां पतयः सर्वे सप्त चैव महर्षयः॥<br><br>4842: भरद्वाजः कश्यपो गौतमक्ष विश्वामित्रो जमदग्निर्वसिष्ठः। यश्चोदितो भास्करेऽभूत् प्रणष्टे सोऽप्यत्रात्रिभगवानाजगाम॥<br><br>4843: मरीचिरङ्गिराश्चैव पुलस्त्य: पुलहः क्रतुः। दक्षः प्रजापतिश्चैव गन्धर्वाप्सरसस्तथा॥<br><br>4844: दिव्यमाल्याम्बरधराः सर्वालंकारभूषिताः। उपगायान्ति वीभत्सुं नृत्यन्तेऽप्सरसां गणाः॥<br><br>4845: तथा महर्षयश्चापि जेपुस्तत्र समन्ततः। गन्धर्वैः सहितः श्रीमान् प्रागायत च तुम्बरुः॥<br><br>4846: भीमसेनोग्रसेनौ च ऊर्णायुरनधस्तथा। गोपतिधृतराष्ट्रश्च सूर्यवर्चास्तथाष्टमः॥<br><br>4847: युगपस्तृणपः कार्पोिर्नन्दिश्चित्ररथस्तथा। त्रयोदशः शालिशिराः पर्जन्यश्च चतुर्दशः॥<br><br>4848: कलिः पञ्चदशश्चैव नारदश्चात्र षोडशः। ऋत्वा बृहत्त्वा बृहकः करालश्च महामनाः॥<br><br>4849: ब्रह्मचारी बहुगुणः सुवर्णश्चेति विश्रुतः। विश्वावसुर्भुमन्युश्च सुचन्द्रश्च शरुस्तथा॥<br><br>4850: गतिमाधुर्यसम्पन्नौ विख्यातौ च हहाहुहू। इत्येते देवगन्धर्वा जग्मुस्तत्र नराधिप॥<br><br>4851: तथैवाप्सरसो हृष्टाः सर्वालंकारभूषिताः। ननृतुर्वै महाभागा जगुश्चायतलोचनाः॥<br><br>4852: अनूचानानवद्या च गुणमुख्या गुणावरा। अद्रिका च तथा सोमा मिश्रकेशी त्वलम्बुषा॥<br><br>4853: मरीचिः शुचिका चैव विद्युत्पर्णा तिलोत्तमा। अम्बिका लक्षणा क्षेमा देवी रम्भा मनोरमा॥<br><br>4854: असिता च सुबाहुश्च सुप्रिया च वपुस्तथा। पुण्डरीका सुगन्धा च सुरसा च प्रमाथिनी॥<br><br>4855: काम्या शारद्वती चैव ननृतुस्तत्र सङ्घशः। मेनका सहजन्या च कर्णिका पुञ्जिकस्थला॥<br><br>4856: ऋतुस्थला घृताची च विश्वाची पूर्वचित्त्यपि। उम्लोचेति च विख्याता प्रम्लोचेति च ता दश॥<br><br>4857: उर्वश्येकादशी तासां जगुश्चायतलोचनाः। धातार्यमा च मित्रश्च वरुणोंऽशो भगस्तथा॥<br><br>4858: इन्द्रो विवस्वान् पूषा च त्वष्टा च सचिता तथा। पर्जन्यश्चैव विष्णुश्च आदित्या द्वादश स्मृताः। महिमानं पाण्डवस्य वर्धयन्तोऽम्बरे स्थिताः॥<br><br>4859: मृगव्याधश्च सर्पश्च नितिश्च महायशाः। अजैकपादहिर्बुध्यः पिनाकी च परंतप॥<br><br>4860: दहनोऽथेश्वरश्चैव कपाली च विशाम्पते। स्थाणुर्भगश्च भगवान् रुद्रास्तत्रावतस्थिरे॥<br><br>4861: अश्विनौ वसवश्चाष्टौ मरुतश्च महाबलाः। विश्वेदेवास्तथा साध्यास्तत्रासन परित: स्थिताः॥<br><br>4862: कर्कोटकोऽथ सर्पश्च वासुकिश्च भुजङ्गमः। कश्यपश्चाथ कुण्डश्च तक्षकश्च महोरगः॥<br><br>4863: आययुस्तपसा युक्ता महाक्रोधा महाबलाः। एते चान्ये च बहवस्तत्र नागा व्यवस्थिताः॥<br><br>4864: ता_श्चारिष्टनेमिश्च गरुडश्चासितध्वजः। अरुणश्चारुणिश्चैव वैनतेया व्यवस्थिताः॥<br><br>4865: तांश्च देवगणान् सर्वांस्तपःसिद्धा महर्षयः। विमानगिर्यग्रगतान् ददृशुर्नेतरे जनाः॥<br><br>4866: तद् दृष्ट्वा महदाश्चर्यं विस्मिता मुनिसत्तमाः। अधिकां स्म ततो वृत्तिमवर्तन् पाण्डवान् प्रति॥<br><br>4867: पाण्डुस्तु पुनरेवैनां पुत्रलोभान्महायशाः। वक्तुमैच्छद् धर्मपत्नी कुन्ती त्वेनमथाब्रवीत्॥<br><br>4868: नातश्चतुर्थं प्रसवमापत्स्वपि वदन्त्युत। अतः परं स्वैरिणी स्याद् बन्धकी पञ्चमे भवेत्॥<br><br>4869: स त्वं विद्वन् धर्ममिममधिगम्य कथं नु माम्। अत्यार्थं समुत्क्रम्य प्रमाददादिव भाषसे॥<br><br>4870: वैशम्पायन उवाच कुन्तीपुत्रेषु जातेषु धृतराष्ट्रमजेषु च। मद्रराजसुता पाण्डं रहो वचनमब्रवीत्॥<br><br>4871: न मेऽस्ति त्वयि संतापो विगुणेऽपि परंतप। नावरत्वे वराहयाः स्थित्वा चानघ नित्यदा॥<br><br>4872: गान्धार्याश्चैव नृपते जातं पुत्रशतं तथा। श्रुत्वा न मे तथा दुःखमभवत् कुरुनन्दन॥<br><br>4873: इदं तु मे महद् दुःखं तुल्यतायामपुत्रता। दिष्ट्या त्विदानीं भर्तुर्मे कुन्त्यामप्यस्ति संततिः॥<br><br>4874: यदि त्वपत्यसंतानं कुन्तिराजसुता मयि। कुर्यादनुग्रहो मे स्यात् तव चापि हितं भवेत्॥<br><br>4875: संरम्भो हि सपत्नीत्वाद् वक्तुं कुन्तुसुतां प्रति। यदि तु त्वं प्रसन्नो मे स्वयमेनां प्रचोदय॥<br><br>4876: पाण्डुरुवाच ममाप्येष सदा माद्रि हृद्यर्थः परिवर्तते। न तु त्वां प्रसहे वक्तुमिष्टानिष्टविवक्षया॥<br><br>4877: तव त्विदं मतं मत्वा प्रयतिष्याम्यतः परम्। मन्ये ध्रुवं मयोक्ता सा वचनं प्रतिपत्स्यते॥<br><br>4878: वैशम्पायन उवाच ततः कुन्तीं पुनः पाण्डुर्विविक्त इदमब्रवीत्। कुलस्य मम संतानं लोकस्य च कुरु प्रियम्॥<br><br>4879: मम चापिण्डनाशाय पूर्वेषामपि चात्मनः। मत्प्रियार्थं च कल्याणि कुरु कल्याणमुत्तमम्॥<br><br>4880: यशसोऽर्थाय चैव त्वं कुरु कर्म सुदुष्करम्। प्राप्याधिपत्यमिन्द्रेण यज्ञैरिष्टं यशोऽर्थिना॥<br><br>4881: तथा मन्त्रविदो विप्रास्तपस्तप्त्वा सुदुष्करम्। गुरूनभ्युपगच्छन्ति यशसोऽर्थाय भाविनि॥<br><br>4882: तथा राजर्षयः सर्वे ब्राह्मणाश्च तपोधनाः। चक्रुरुच्चावचं कर्म यशसोऽर्थाय दुष्करम्॥<br><br>4883: सा त्वं माद्री प्लवेनैव तारयैनामनिन्दिते। अपत्यसंविभागेन परां कीर्तिमवाप्नुहि॥<br><br>4884: वैशम्पायन उवाच एवमुक्त्वाब्रवीन्माद्रीं सकृच्चिन्तय दैवतम्। तस्मात् ते भवितापत्यमनुरूपमसंशयम्॥<br><br>4885: ततो माद्री विचार्यैवं जगाम मनसाश्चिनौ। तावागम्य सुतौ तस्यां जनयामासतुर्यमौ॥<br><br>4886: नकुलं सहदेवं च रूपेणाप्रतिमौ भुवि। तथैव तावपि यमौ वागुवाचाशरीरिणी॥<br><br>4887: सत्त्वरूपगुणोपेतौ भवतोऽत्यश्विनाविति। भासतस्तेजसात्यर्थं रूपद्रविणसम्पदा॥<br><br>4888: नामानि चक्रिरे तेषां शतशृङ्गनिवासिनः। भक्त्या च कर्मणा चैव तथाशीभिर्विशाम्पते॥<br><br>4889: ज्येष्ठं युधिष्ठिरेत्येवं भीमसेनेति मध्यमम्। अर्जुनेति तृतीयं च कुन्तीपुत्रानकल्पयन्॥<br><br>4890: पूर्वजं नकुलेत्येवं सहदेवेति चापरम्। माद्रीपुत्रावकथयंस्ते विप्राः प्रीतमानसाः॥<br><br>4891: अनुसंवत्सरं जाता अपि ते कुरुसत्तमाः। पाण्डुपुत्रा व्यराजन्त पञ्च संवत्सरा इव॥<br><br>4892: महासत्त्वा महावीर्या महाबलपराक्रमाः। पाण्डुर्दृष्ट्वा सुतांस्तांस्तु देवरूपान् महौजसः॥<br><br>4893: मुदं परमिकां लेभे ननन्द च नराधिपः ऋषीणामपि सर्वेषां शतशृङ्गनिवासिनाम्॥<br><br>4894: प्रिया बभूवुस्तासां च तथैव मुनियोषिताम्। कुन्तीमथ पुनः पाण्डुर्माद्र्यर्थे समचोदयत्॥<br><br>4895: तमुवाच पृथा राजन् रहस्युक्ता तदा सती। उक्ता सकृद् द्वन्द्वमेषा लेभे तेनास्मि वञ्चिता॥<br><br>4896: बिभेम्यस्याः परिभवात् कुस्त्रीणां गतिरीदृशी। नाज्ञासिषमहं मूढा द्वन्द्वाह्वाने फलद्वयम्॥<br><br>4897: तस्मान्नाहं नियोक्तव्या त्वयैषोऽस्तु वरो मम। एवं पाण्डोः सुताः पञ्च देवदत्ता महाबलाः॥<br><br>4898: सम्भूताः कीर्तिमन्तश्च कुरुवंशविवर्धनाः। शुभलक्षणसम्पन्नाः सोमवत् प्रियदर्शनाः॥<br><br>4899: सिंहदर्पा महेष्वासाः सिंहविक्रान्तगामिनः। सिंहग्रीवा मनुष्येन्द्रा ववृधुर्देवविक्रमः॥<br><br>4900: विवर्धमानास्ते तत्र पुण्ये हैमवते गिरौ। विस्मयं जनयामासुर्महर्षीणां समेयुषाम्॥<br><br>4901: ते चे पञ्च शतं चैव कुरुवंशविवर्धनाः। सर्वे ववृधुरल्पेन कालेनाप्स्विव नीरजाः॥<br><br>4902: वैशम्पायन उवाच दर्शनीयांस्ततः पुत्रान् पाण्डुः पञ्च महावने। तान् पश्यन् पर्वते रम्ये स्वबाहुबलमाश्रितः॥<br><br>4903: सुपुष्पितवने काले कदाचिन्मधुमाधवे। भूतसम्मोहने राजा सभार्यो व्यचरद् वनम्॥<br><br>4904: पलाशैस्तिलकैश्चतैश्चम्पकैः पारिभद्रकैः। अन्यैश्च बहुभिवृक्षैः फलपुष्पसमृद्धिभिः॥<br><br>4905: जलस्थानैश्च विविधैः पद्मिनीभिश्च शोभितम्। पाण्डोर्वनं तत् सम्प्रेक्ष्य प्रजज्ञे हृदि मन्मथः॥<br><br>4906: प्रहृष्टमनसं तत्र विचरन्तं यथामरम्। तं मात्यनुजगामैका वसनं बिभ्रती शुभम्॥<br><br>4907: समीक्षमाणः स तु तां वयःस्थां तनुवाससम्। तस्य कामः प्रववृधै गहनेऽग्निरिवोद्गतः॥<br><br>4908: रहस्येकां तु तां दृष्ट्वा राजा राजीवलोचनाम्। न शशाक नियन्तुं तं कामं कामवशीकृतः॥<br><br>4909: तत एनां बलाद् राजा निजग्राह रहो गताम्। वार्यमाणस्तया देव्या विस्फुरन्त्या यथाबलम्॥<br><br>4910: स तु कामपरीतात्मा तं शापं नान्वबुध्यत। माद्री मैथुनधर्मेण सोऽन्वगच्छद् बलादिव॥<br><br>4911: जीवितान्ताय कौरव्य मन्मथस्य वशं गतः। शापजं भयमुत्सृज्य विधिना सम्प्रचोदितः॥<br><br>4912: तस्य कामात्मनो बुद्धिः साक्षात् कालेन मोहिता। सम्प्रमथ्येन्द्रियग्रामं प्रणष्टा सह चेतसा॥<br><br>4913: स तया सह संगम्य भार्यया कुरुनन्दनः। पाण्डुः परमधर्मात्मा युयुजे कालधर्मणा॥<br><br>4914: ततो माद्री समालिङ्गय राजानं गतचेतसम्। मुमोच दुःखजं शब्दं पुनः पुनरतीव हि॥<br><br>4915: सह पुत्रैस्ततः कुन्ती माद्रीपुत्रौ च पाण्डवौ। आजग्मुः सहितास्तत्र यत्र राजा तथागतः॥<br><br>4916: ततो मायब्रवीद् राजन्नार्ता कुन्तीमिदं वचः। एकैव त्वमिहागच्छ तिष्ठन्त्वयैव दारकाः॥<br><br>4917: तच्छ्रुत्वा वचनं तस्यास्तत्रैवाधाय दारकान्। हताहमिति विक्रुश्य सहसैवाजगाम सा॥<br><br>4918: दृष्ट्वा पाण्डं च माद्रीं च शयानौ धरणीतले। कुन्ती शोकपरीताङ्गी विललाप सुदुःखिता॥<br><br>4919: रक्ष्यमाणो मया नित्यं वीरः सततमात्मवान्। कथं त्वामत्यतिक्रान्तः शापं जानन् वनौकसः॥<br><br>4920: ननु नाम त्वया माद्रि रक्षितव्यो नराधिपः। सा कथं लोभितवती विजने त्वं नराधिपम्॥<br><br>4921: कथं दीनस्य सततं त्वामासाद्य रहोगताम्। तं विचिन्तयतः शापं प्रहर्षः समजायत॥<br><br>4922: धन्या त्वमसि बाह्रीकि मत्तो भाग्यतरा तथा। दृष्टवत्यसि यद् वक्त्रं प्रहृष्टस्य महीपतेः॥<br><br>4923: मान्युवाच विलपन्त्या मया देवि वार्यमाणेन चासकृत्। आत्मा न वारितोऽनेन सत्यं दिष्टं चिकीर्षणा॥<br><br>4924: कुन्त्युवाच अहं ज्येष्ठा धर्मपत्नी ज्येष्ठं धर्मफलं मम। अवश्यम्भाविनो भावान्मा मां माद्रि निवर्तय॥<br><br>4925: अन्विष्यामीह भर्तारमहं प्रेतवशं गतम्। उत्तिष्ठ त्वं विसृज्यैनमिमान् पालय दारकान्॥<br><br>4926: अवाप्य पुत्राँल्लोब्धात्मा वीरपत्नीत्वमर्थये। मान्युवाच अहमेवानुयास्यामि भर्तारमपलायिनम्। न हि तृप्तास्मि कामानां ज्येष्ठा मामनुमन्यताम्॥<br><br>4927: मां चाभिगम्य क्षीणोऽयं कामाद् भरतसत्तमः। तमुच्छिन्द्यामस्य कामं कथं नु यमसादने॥<br><br>4928: न चाप्यहं वर्तयन्ती निर्विशेषं सुतेषु ते। वृत्तिमार्ये चरिष्यामि स्पृशेदेनस्तथा च माम्॥<br><br>4929: तस्मान्मे सुतयोः कुन्ति वर्तितव्यं स्वपुत्रवत्। मां च कामयमानोऽयं राजा प्रेतवशं गतः॥<br><br>4930: वैशम्पायन उवाच राज्ञः शरीरेण सह मामपीदं कलेवरम्। दग्धव्यं सुप्रतिच्छन्नमेतदार्ये प्रियं कुरु॥<br><br>4931: दारकेष्वप्रमत्ता च भवेथाश्च हिता ममा अतोऽन्यन्न प्रपश्यामि संदेष्टव्यं हि किंचन॥<br><br>4932: वैशम्पायन उवाच इत्युक्त्वा तं चिताग्निस्थं धर्मपत्नी नरर्षभम्। मद्रराजसुता तूर्णमन्वारोहद् यशस्विनी॥<br><br>4933: वैशम्पायन उवाच पाण्डोरुपरमं दृष्ट्वा देवकल्पा महर्षयः। ततो मन्त्रविदः सर्वे मन्त्रयांचक्रिरे मिथः॥<br><br>4934: तापसा ऊचुः हित्वा राज्यं च राष्ट्रं च स महात्मा महायशाः। अस्मिन् स्थाने तपस्तप्त्वा तापसाशरणं गतः॥<br><br>4935: स जातमात्रान् पुत्रांश्च दारांश्च भवतामिह। प्रादायोपनिधिं राजा पाण्डुः स्वर्गमितो गतः॥<br><br>4936: तस्येमानात्मजान् देहं भार्यां च सुमहात्मनः। स्वराष्ट्रं गृह्य गच्छामो धर्म एष हि नः स्मृतः॥<br><br>4937: वैशम्पायन उवाच ते परस्परममन्त्र्य देवकल्पा महर्षयः। पाण्डोः पुत्रान् पुरस्कृत्य नगरं नागसाह्वयम्॥<br><br>4938: उदारमनसः सिद्धा गमने चक्रिरे मनः। भीष्माय पाण्डवान् दातुं धृतराष्ट्राय चैव हि॥<br><br>4939: तस्मिन्नेव क्षणे सर्वे तानादाय प्रतस्थिरे। पाण्डोरांश्च पुत्रांश्च शरीरे ते च तापसाः॥<br><br>4940: सुखिनी सा पुरा भूत्वा सततं पुत्रवत्सला। प्रपन्ना दीर्घमध्वानं संक्षिप्तं तदमन्यत॥<br><br>4941: सा त्वदीर्पण कालेन सम्प्राप्ता कुरुजाङ्गलम्। वर्धमानपुरद्वारमाससाद यशस्विनी॥<br><br>4942: द्वारिणं तापसा ऊचू राजानं च प्रकाशय। ते तु गत्वा क्षणेनैव सभायां विनिवेदिताः॥<br><br>4943: तं चारणसहस्राणां मुनीनामागमं तदा। श्रुत्वा नागपुरे नृणां विस्मयः समपद्यत॥<br><br>4944: मुहूर्तेदित आदित्ये सर्वे बालपुरस्कृताः। सदारास्तापसान् द्रष्टुं निर्ययुः पुरवासिनः॥<br><br>4945: स्त्रीसङ्घाः क्षत्रसङ्घाश्च यानसङ्घसमास्थिताः। ब्राह्मणैः सह निर्जग्मुर्ब्राह्मणानां च योषितः॥<br><br>4946: तथा विट् शुद्रसङ्घानां महान् व्यतिकरोऽभवत्। न कश्चिदकरोदीर्ध्यामभवन धर्मबुद्धयः॥<br><br>4947: तथा भीष्मः शान्तनवः सोमदत्तोऽथ बाह्निकः। प्रज्ञाचक्षुश्च राजर्षिः क्षत्ता च विदुरः स्वयम्॥<br><br>4948: सा च सत्यवती देवी कौसल्या च यशस्विनी। राजदारैः परिवृता गान्धारी चापि निर्ययौ॥<br><br>4949: धृतराष्ट्रस्य दायादा दुर्योधनपुरोगमाः। भूषिता भूषणैश्चित्रैः शतसंख्या विनिर्ययुः॥<br><br>4950: तान् महर्षिगणान् दृष्ट्वा शिरोभिरभिवाद्य च। उपोपविविशुः सर्वे कौरव्याः सपुरोहिताः॥<br><br>4951: तथैव शिरसा भूमावभिवाद्य प्रणम्य च। उपोपविविशुः सर्वे पौरा जानपदा अपि॥<br><br>4952: तमकूजमभिज्ञाय जनौघं सर्वशस्तदा। पूजयित्वा यथान्यायं पायेनार्येण च प्रभो॥<br><br>4953: भीष्मो राज्यं च राष्ट्रं च महर्षिभ्यो न्यवेदयत्। तेषामथो वृद्धतमः प्रत्युत्थाय जटाजिनी। ऋषीणां मतमाज्ञाय महर्षिरिदमब्रवीत्॥<br><br>4954: यः स कौरव्य दायादः पाण्डुर्नाम नराधिपः। कामभोगान् परित्यज्य शतशृङ्गमितो गतः॥<br><br>4955: ब्रह्मचर्यव्रतस्थस्य तस्य दिव्येन हेतुना। साक्षाद् धर्मादयं पुत्रस्तत्र जातो युधिष्ठिरः॥<br><br>4956: तथैनं बलिनां श्रेष्ठं तस्य राज्ञो महात्मनः। मातरिश्वा ददौ पुत्रं भीमं नाम महाबलम्॥<br><br>4957: पुरुहूतादयं जज्ञे कुन्त्यामेव धनंजयः। यस्य कीर्तिर्महेष्वासान् सर्वानभिभविष्यति॥<br><br>4958: यौ तु माद्री महेष्वासावसूत पुरुषोत्तमौ। अश्विभ्यां पुरुषव्याघ्राविमौ तावपि पश्यत॥<br><br>4959: चरता धर्मनित्येन वनवासं यशस्विना। नष्टः पैतामहो वंशः पाण्डुना पुनरुद्धृतः॥<br><br>4960: पुत्राणां जन्मवृद्धिं च वैदिकाध्ययनानि च। पश्यन्तः सततं पाण्डोः परां प्रीतिमवाप्स्यथ॥<br><br>4961: वर्तमानः सतां वृत्ते पुत्रलाभमवाप्य च। पितृलोकं गतः पाण्डुरितः सप्तदशेऽहनि॥<br><br>4962: तं चितागतमाज्ञाय वैश्वानरमुखे हुतम्। प्रविष्टा पावकं माद्री हित्वा जीवितमात्मनः॥<br><br>4963: सा गता सह तेनैव पतिलोकमनुव्रता। तस्यास्तस्य च यत् कार्यं क्रियतां तदनन्तरम्॥<br><br>4964: इमे तयोः शरीरे द्वे पुत्राश्चेमे तयोर्वराः। क्रियाभिरनुगृह्यन्तां सह मात्रा परंतपाः॥<br><br>4965: प्रेतकार्ये निवृत्ते तु पितृमेधं महायशाः। लभतां सर्वधर्मज्ञः पाण्डुः कुरुकुलोद्वहः॥<br><br>4966: वैशम्पायन उवाच एवमुक्त्वा कुरून् सर्वान् कुरूणामेव पश्यताम्। क्षणेनान्तर्हिताः सर्वे तापसा गुह्यकैः सह॥<br><br>4967: गन्धर्वनगराकारं तथैवान्तर्हितं पुनः। ऋषिसिद्धगणं दृष्ट्वा विस्मयं ते परं ययुः॥<br><br>4968: धृतराष्ट्र उवाच पाण्डोर्विदुर सर्वाणि प्रेतकार्याणि कारय। राजवद् राजसिंहस्य मात्र्याश्चैव विशेषतः॥<br><br>4969: पशून् वासांसि रत्नानि धनानि विविधानि च। पाण्डोः प्रयच्छ मात्र्याश्च येभ्यो यावच्च वाञ्छितम्। २। । यथा च कुन्ती सत्कारं कुर्यान्मात्र्यास्तथा कुरु। यथा न वायुर्नादित्यः पश्येतां तां सुसंवृताम्॥<br><br>4970: न शोच्यः पाण्डुरनधः प्रशस्यः स नराधिपः। यस्य पञ्च सुता वीरा जाता: सुरसुतोपमाः॥<br><br>4971: वैशम्पायन उवाच विदुरस्तं तथेत्युक्त्वा भीष्मेण सह भारत। पाण्डु संस्कारयामास देशे परमपूजिते॥<br><br>4972: ततस्तु नगरात् तूर्णमाज्यगन्धपुरस्कृताः। निर्हताः पावका दीप्ताः पाण्डो राजन् पुरोहितैः॥<br><br>4973: अथैनामार्तवैः पुष्पैर्गन्धैश्च विविधैर्वरैः। शिविकां तामलंकृत्य वाससाऽच्छाद्य सर्वशः॥<br><br>4974: तां तथा शोभितां माल्यैर्वासोभिश्च महाधनैः। अमात्या ज्ञातयश्चैनं सुहृदश्चोपतस्थिरे॥<br><br>4975: नृसिंहं नरयुक्तेन परमालंकृतेन तम्। अवहन् यानमुख्येन सह माया सुसंयतम्॥<br><br>4976: पाण्डुरेणातपत्रेण चामरव्यजनेन च। सर्ववादित्रनादैश्च समलञ्चक्रिरे ततः॥<br><br>4977: रत्नानि चाप्युपादाय बहूनि शतशो नराः। प्रददुः काङ्खमाणेभ्यः पाण्डोस्तस्यौर्ध्वदेहिके॥<br><br>4978: अथच्छत्राणि शुभ्राणि चामराणि बृहन्ति च। आजह्वः कौरवस्यार्थे वासांसि रुचिराणि च॥<br><br>4979: याजकैः शुक्लवासोभिहूयमाना हुताशनाः। अगच्छन्नग्रतस्तस्य दीप्यमानाः स्वलंकृताः॥<br><br>4980: ब्राह्मणाः क्षत्रिया वैश्याः शूद्राश्चैव सहस्रशः। रुदन्तः शोकसंतप्ता अनुजग्मुर्नराधिपम्॥<br><br>4981: अयमस्मानपाहाय दुःखे चाधाय शाश्वते। कृत्वा चास्माननातांश्च क्व यास्यति नराधिपः॥<br><br>4982: क्रोशन्तः पाण्डवाः सर्वे भीष्मो विदुर एव च। रमणीये वनोद्देशे गङ्गातीरे समे शुभे॥<br><br>4983: न्यासयामासुरथ तां शिबिकां सत्यवादिनः। सभार्यस्य नृसिंहस्य पाण्डोरक्लिष्टकर्मणः॥<br><br>4984: ततस्तस्य शरीरं तु सर्वगन्धाधिवासितम्। शुचिकालीयकादिग्धं दिव्यचन्दनरूषितम्॥<br><br>4985: पर्यषिञ्चञ्जलेनाशु शातकुम्भमयैर्घटैः। चन्दनेन च शुक्लेन सर्वतः समलेपयन्॥<br><br>4986: कालागुरुविमिश्रेण तथा तुङ्गरसेन च। अथैनं देशजैः शुक्लैर्वासोभिः समयोजयन्॥<br><br>4987: संछन्नः स तु वासोभिर्जीवन्निव नराधिपः। शुशुभे स नरव्याघ्रो महार्हशयनोचितः॥<br><br>4988: याजकैरभ्यनुज्ञाते प्रेतकर्मण्यनुष्ठिते। घृतावसिक्तं राजानं सह मान्या स्वलंकृतम्॥<br><br>4989: तुङ्गपद्मकमिश्रेण चन्दनेन सुगन्धिना। अन्यैश्च विविधैर्गन्धैर्विधिना समदाहयन्॥<br><br>4990: ततस्तयोः शरीरे द्वे दृष्ट्वा मोहवशं गता। हा हा पुत्रेति कौसल्या पपात सहसा भुवि॥<br><br>4991: तां प्रेक्ष्य पतितामा" पौरजानपदो जनः। सरोद दुःखसंतप्तो राजभक्त्या कृपान्वितः॥<br><br>4992: कुन्त्याश्चैवार्तनादेन सर्वाणि च विचुक्रुशुः। मानुषैः सह भूतानि तिर्यग्योनिगतान्यपि॥<br><br>4993: तथा भीष्मः शान्तनवो विदुरश्च महामतिः। सर्वशः कौरवाश्चैव प्राणदन् भृशदुःखिताः॥<br><br>4994: ततो भीष्मोऽथ विदुरोराजा च सह पाण्डवैः। उदकं चक्रिरे तस्य सर्वाश्च कुरुयोषितः॥<br><br>4995: चुक्रशुः पाण्डवाः सर्वे भीष्मः शान्तनवस्तथा। विदुरो ज्ञातयश्चैव चक्रुश्चाप्युदकक्रियाः॥<br><br>4996: कृतोदकांस्तानादाय पाण्डवाञ्छोककर्शितान्। सर्वाः प्रकृतयो राजन् शोचमाना न्यवारयन्॥<br><br>4997: यथैव पाण्डवा भूमौ सुषुपुः सह बान्धवैः। तथैव नागरा राजन् शिश्यिरे ब्राह्मणादयः॥<br><br>4998: तद्गतानन्दमस्वस्थमाकुमारमहष्टवत्। बभूव पाण्डवैः सार्धं नगरं द्वादश क्षपाः॥<br><br>4999: वैशम्पायन उवाच ततः कुन्ती च राजा च भीष्मश्च सह बन्धुभिः। ददुः श्राद्धं तदा पाण्डोः स्वधामृतमयं तदा॥<br><br>5000: कुरूंश्च विप्रमुख्यांश्च भोजयित्वा सहस्रशः। रत्नौघान् विप्रमुख्येभ्यो दत्त्वा ग्रामवरांस्तथा॥<br><br>5001: कृतशौचांस्ततस्तु पाण्डवान् भरतर्षभान्। आदाय विविशुः सर्वे पुरं वारणसाह्वयम्॥<br><br>5002: सततं स्मानुशोचन्तस्तमेव भरतर्षभम्। पौरजानपदाः सर्वे मृतं स्वमिव बान्धवम्॥<br><br>5003: श्राद्धावसाने तु तदा दृष्ट्वा तं दुःखितं जनम्। सम्मूढां दुःखशोका” व्यासो मातरमब्रवीत्॥<br><br>5004: अतिक्रान्तसुखा: काला: पर्युपस्थितदारुणाः। श्वः श्वः पापिष्ठदिवसाः पृथिवी गतयौवना॥<br><br>5005: बहुमायासमाकीर्णो नानादोषसमाकुलः। लुप्तधर्मक्रियाचारो घोरः कालो भविष्यति॥<br><br>5006: कुरूणामनयाच्चापि पृथिवी न भविष्यति। गच्छ त्वं योगमास्थाय युक्ता वस तपोवने॥<br><br>5007: मा द्राक्षीस्त्वं कुलस्यास्य घोरं संक्षयमात्मनः। तथेति समनुज्ञाय सा प्रविश्याब्रवीत् स्नुषाम्॥<br><br>5008: अम्बिके तव पौत्रस्य दुर्नयात् किल भारतः। सानुबन्धा विनक्ष्यन्ति पौराश्चैवेति नः श्रुतम्॥<br><br>5009: तत् कौसल्यामिमामा" पुत्रशोकाभिपीडिताम्। वनमादाय भद्रं ते गच्छामि यदि मन्यसे॥<br><br>5010: तथेत्युक्ता त्वम्बिकया भीष्ममामन्त्र्य सुव्रता। वनं ययौ सत्यवती स्नुषाभ्यां सह भारत॥<br><br>5011: ताः सुघोरं तपस्तप्त्वा देव्यो भरतसत्तम। देहं त्यक्त्वा महाराज गतिमिष्टां ययुस्तदा॥<br><br>5012: वैशम्पायन उवाच अथाप्तवन्तो वेदोक्तान् संस्कारान् पाण्डवास्तदा। संव्यवर्धन्त भोगांस्ते भुञ्जानाः पितृवेश्मनि॥<br><br>5013: धार्तराष्ट्रैश्च सहिताः क्रीडन्तो मुदिताः सुखम्। बालक्रीडासु सर्वासु विशिष्टास्तेजसाभवन्॥<br><br>5014: जवे लक्ष्याभिहरणे भोज्ये पांसुविकर्षणे। धार्तराष्ट्रान् भीमसेनः सर्वान् स परिमर्दति॥<br><br>5015: हर्षात् प्रक्रीडमानांस्तान् गृह्य राजन् निलीयते। शिरःसु विनिगृह्येतान् योधयामास पाण्डवैः॥<br><br>5016: शतमेकोत्तरं तेषां कुमाराणां महौजसाम्। एक एव निगृहणाति नातिकृच्छ्राद् वृकोदरः॥<br><br>5017: कचेषु च निगृह्येनान् विनिहत्य बलाद् बली। चकर्ष क्रोशतो भूमौ घृष्टजानुशिरोंऽसकान्॥<br><br>5018: दश बालाञ्जले क्रीडन् भुजाभ्यां परिगृह्य सः। आस्ते स्म सलिले मग्नो मृतकल्पान् विमुञ्चति॥<br><br>5019: फलानि वृक्षमारुह्य विचन्वन्ति च ते तदा। तदा पादप्रहारेण भीमः कम्पयते दुमान्॥<br><br>5020: प्रहारवेगाभिहता दुमा व्याधूर्णितास्ततः। सफलाः प्रपतन्ति स्म दुतं त्रस्ता: कुमारकाः॥<br><br>5021: न ते नियुद्धे न जवे न योग्यासु कदाचन। कुमारा उत्तरं चक्रुः स्पर्धमाना वृकोदरम्॥<br><br>5022: एवं स धार्तराष्ट्रांश्च स्पर्धमानो वृकोदरः। अप्रियेऽतिष्ठदत्यन्तं बाल्यान्न द्रोहचेतसा॥<br><br>5023: ततो बलमतिख्यातं धार्तराष्ट्रः प्रतापवान्। भीमसेनस्य तज्ज्ञात्वा दुष्टभावमदर्शयत्॥<br><br>5024: तस्य धर्मादपेतस्य पापानि परिपश्यतः। मोहादैश्वर्यलोभाच्च पापा मतिर जायत॥<br><br>5025: अयं बलवतां श्रेष्ठः कुन्तीपुत्रो वृकोदरः। मध्यमः पाण्डुपुत्राणां निकृत्या संनिगृह्यताम्॥<br><br>5026: प्राणवान् विक्रमी चैव शौर्येण महतान्वितः। स्पर्धते चापि सहितानस्मानेको वृकोदरः॥<br><br>5027: तं तु सुतं पुरोद्याने गङ्गायां प्रक्षिपामहे। अथ तस्मादवरजं श्रेष्ठं चैव युधिष्ठिरम्॥<br><br>5028: प्रसह्य बन्धने बद्ध्वा प्रशासिष्ये वसुंधराम्। एवं स निश्चयं पापः कृत्वा दुर्योधनस्तदा। नित्यमेवान्तरप्रेक्षी भीमस्यासीन्महात्मनः॥<br><br>5029: ततो जलविहारार्थं कारयामास भारत। चैलकम्बलवेश्मानि विचित्राणि महान्ति च॥<br><br>5030: सर्वकामैः सुपूर्णानि पताकोच्छायवन्ति च। तत्र संजनयामास नानागाराण्यनेकशः॥<br><br>5031: उदकक्रीडनं नाम कारयामास भारत। प्रमाणकोट्यां तं देशं स्थलं किंचिदुपेत्य ह॥<br><br>5032: भक्ष्यं भोज्यं च पेयं च चोष्यं लेह्यमथापि च। उपपादितं नरैस्तत्र कुशलैः सूदकर्मणि॥<br><br>5033: न्यवेदयंस्तत् पुरुषा धात्रराष्ट्राय वै तदा। ततो दुर्योधनस्तत्र पाण्डवानाह दुर्मतिः॥<br><br>5034: गङ्गां चैवानुयास्याम उद्यानवनशोभिताम्। सहिता भ्रातरः सर्वे जलक्रीडामवाप्नुमः॥<br><br>5035: एवमस्त्विति तं चापि प्रत्युवाच युधिष्ठिरः। ते रथैर्नगराकारैर्देशजैश्च गजोत्तमैः॥<br><br>5036: निर्युयुर्नगराच्छूराः कौरवाः पाण्डवैः सह। उद्यानवनमासाद्य विसृज्य च महाजनम्॥<br><br>5037: विशन्ति स्म तदा वीराः सिंहा इव गिरेर्गुहाम्। उद्यानमभिपश्यन्तो भ्रातरः सर्व एव ते॥<br><br>5038: उपस्थानगृहैः शुभैर्वलभीभिश्च शोभितम्। गवाक्षकैस्तथा जालैर्यन्त्रैः सांचारिकैरपि॥<br><br>5039: सम्मार्जितं सौधकारैश्चित्रकारैश्च चित्रितम्। दीर्घिकाभिश्च पूर्णाभिस्तथा पद्माकरैरपि॥<br><br>5040: जलं तच्छुशुभे छन्नं फुल्लैर्जलरुहैस्तथा। उपच्छन्ना वसुमती तथा पुष्पैर्यथर्तुकैः॥<br><br>5041: तत्रोपविष्टास्ते सर्वे पाण्डवाः कौरवाश्च ह। उपपन्नान् बहून् कामांस्ते भुञ्जन्ति ततस्ततः॥<br><br>5042: अथोद्यानवरे तस्मिंस्तथा क्रीडागताश्च ते। परस्परस्य वक्त्रेभ्यो ददुर्भक्ष्यांस्ततस्ततः॥<br><br>5043: ततो दुर्योधनः पापस्तद्भक्ष्ये कालकूटकम्। विषं प्रक्षेपयामास भीमसेनजिघांसया॥<br><br>5044: स्वयमुत्थाय चैवाथ हृदयेन क्षुरोपमः। स वाचामृतकल्पश्च भ्रातृवच्च सुहृद् यथा॥<br><br>5045: स्वयं प्रक्षिपते भक्ष्यं बहु भीमस्य पापकृत्। प्रतीच्छितं स्म भीमेन तं वै दोषमजानता॥<br><br>5046: ततो दुर्योधनस्तत्र हृदयेन हसन्निवा कृतकृत्यमिवात्मानं मन्यते पुरुषाधमः॥<br><br>5047: ततस्ते सहिताः सर्वे जलक्रीडामकुर्वत। पाण्डवा धार्तराष्ट्राश्च तदा मुदितमानसाः॥<br><br>5048: क्रीडावसानं ते सर्वे शुचिवस्त्रा स्वलंकृताः। दिवसान्ते परिश्रान्ता विहृत्य च कुरूद्वहाः॥<br><br>5049: विहारावसथेष्वेव वीरा वासमरोचयन्। खिन्नस्तु बलवान् भीमोव्यायम्याभ्यधिकं तदा॥<br><br>5050: वाहयित्वा कुमारांस्ताञ्जलक्रीडागतांस्तदा। प्रमाणकोट्यां वासार्थी सुष्वापावाप्य तत् स्थलम्। । ५२। शीतं वातं समासाद्य श्रान्तो मदविमोहितः। विषेण च परीताङ्गो निश्चेष्टः पाण्डुनन्दनः॥<br><br>5051: ततो बद्ध्वा लतापाशैर्भीमं दुर्योधनः स्वयम्। मृतकल्पं तदा वीरं स्थलाज्जलमपातयत्॥<br><br>5052: स नि:सङ्गो जलस्यान्तमथ वै पाण्डवोऽविशत्। आक्रामन्नागभवने तदा नागकुमारकान्॥<br><br>5053: ततः समेत्य बहुभिस्तदा नागैर्महाविषैः। अदश्यत भृशं भीमो महादंष्ट्रौर्विषोल्बणैः॥<br><br>5054: ततोऽस्य दश्यमानस्य तद् विषं कालकूटकम्। हतं सर्पविषेणैव स्थावरं जङ्गमेन तु॥<br><br>5055: दंष्ट्राश्च दंष्ट्रिणां तेषां मर्मस्वपि निपातिताः। त्वचं नैवास्य बिभिदुः सारत्वात् पृथुवक्षसः॥<br><br>5056: ततः प्रबुद्धः कौन्तेयः सर्वं संछिद्य बन्धनम्। पोथयामास तान् सर्वान् केचिद् भीताः प्रदुद्रुवुः॥<br><br>5057: हतावशेषा भीमेन सर्वे वासुकिमभ्ययुः। ऊचुश्च सर्पराजानं वासुकिं वासवोपमम्॥<br><br>5058: अयं नरो वै नागेन्द्र ह्यप्सु बद्ध्वा प्रवेशितः। यथा च नो मतिर्वीर विषपीतो भविष्यति॥<br><br>5059: निश्चेष्टोऽस्माननुप्राप्तः स च दष्टोऽन्वबुध्यता ससंज्ञश्चापि संवृत्तश्छित्त्वा बन्धनमाशु नः॥<br><br>5060: पोथयन्तं महाबाहुं त्वं वै तं ज्ञातुमर्हसि। ततो वासुकिरभ्येत्य नागैरनुगतस्तदा॥<br><br>5061: पश्यति स्म महावाहुं भीमं भीमपराक्रमम्। आर्यकेण च दृष्टः स पृथाया आर्यकेण च॥<br><br>5062: तदा दौहित्रदौहित्रः परिष्वक्तः सुपीडितम्। सुप्रीतश्चाभवत् तस्य वासुकिः स महायशाः॥<br><br>5063: अब्रवीत् तं च नागेन्द्रः किमस्य क्रियतां प्रियम्। धनौघो रत्ननिचयो वसु चास्य प्रदीयताम्॥<br><br>5064: एवमुक्तस्तदा नागो वासुकि प्रत्यभाषत। यदि नागेन्द्र तुष्टोऽसि किमस्य धनसंचयैः॥<br><br>5065: रसं पिबेत् कुमारोऽयं त्वयि प्रीते महाबलः। बलं नागसहस्रस्य यस्मिन् कुण्डे प्रतिष्ठितम्॥<br><br>5066: यावत् पिबति बालोऽयं तावदस्मै प्रदीयताम्। एवमस्त्विति तं नागं वासुकिः प्रत्यभाषत॥<br><br>5067: ततो भीमस्तदा नागैः कृतस्वस्त्ययनः शुचिः। प्राङ्मुखश्चोपविष्टश्च रसं पिबति पाण्डवः॥<br><br>5068: एकोच्छ्वासात् ततः कुण्डं पिबति स्म महाबलः। एवमष्टौ स कुण्डानि ह्यपिबत् पाण्डुनन्दनः॥<br><br>5069: ततस्तु शयने दिव्ये नागदत्ते महाभुजः। अशेत भीमसेनस्तु यथासुखमरिंदमः॥<br><br>5070: वैशम्पायन उवाच ततस्ते कौरवाः सर्वे विना भीमं च पाण्डवाः। वृत्तक्रीडाविहारास्तु प्रतस्थुर्गजसाह्वयम्॥<br><br>5071: स्थैर्गजैस्तथा चाश्चर्यानैश्चान्यैरनेकशः। ब्रुवन्तो भीमसेनस्तु यातो ह्यग्रत एव नः॥<br><br>5072: ततो दुर्योधनः पापस्तत्रापश्यन् वृकोदरम्। भ्रातृभिः सहितो हृष्टां नगरं प्रविवेश ह॥<br><br>5073: युधिष्ठिरस्तु धर्मात्मा ह्यविदन् पापमात्मनि। स्वेनानुमानेन परं साधं समनुपश्यति॥<br><br>5074: सोऽभ्युपेत्य तदा पार्थो मातरं भ्रातृवत्सलः। अभिवाद्याब्रवीत् कुन्तीमम्ब भीम इहागतः॥<br><br>5075: क्व गतो भविता मातर्नेह पश्यामि तं शुभे। उद्यानानि वनं चैव विचितानि समन्ततः॥<br><br>5076: तदर्थं न च तं वीरं दृष्टवन्तो वृकोदरम्। मन्यमानस्ततः सर्वे यातो नः पूर्वमेव सः॥<br><br>5077: आगताः स्म महाभागे व्याकुलेनान्तरात्मना। इहागम्य क्व नु गतस्त्वया वा प्रेषितः क्व नु॥<br><br>5078: कथयस्व महाबाहुं भीमसेनं यशस्विनि। न हि मे शुध्यते भावस्तं वीरं प्रति शोभने। ॥<br><br>5079: यतः प्रसुप्तं मन्येऽहं भीमं नेति हतस्तु सः। इत्युक्ता च ततः कुन्ती धर्मराजेन धीमता॥<br><br>5080: हा हेति कृत्वा सम्भ्रान्ता प्रत्युवाच युधिष्ठिरम्। न पुत्र भीमं पश्यामि न मामभ्येत्यसाविति॥<br><br>5081: शीघ्रमन्वेषणे यत्नं कुरु तस्यानुजैः सह। इत्युक्त्वा तनयं ज्येष्ठं हृदयेन विदूयता॥<br><br>5082: क्षत्तारमानाय्य तदा कुन्ती वचनमब्रवीत्। क्व गतो भगवन् क्षत्तर्भीमसेनो न दृश्यते॥<br><br>5083: उद्यानान्निर्गताः सर्वे भ्रातरो भ्रातभिः सह। तत्रैकस्तु महाबाहुर्भीमो नाभ्येति मामिह॥<br><br>5084: न च प्रीणयते चक्षुः सदा दुर्योधनस्य सः। क्रूरोऽसौ दुर्मतिः क्षुद्रो राज्यलुब्धोऽनपत्रपः॥<br><br>5085: निहन्यादपि तं वीरं जातमन्युः सुयोधनः। तेन मे व्याकुलं चित्तं हृदयं दह्यतीव च॥<br><br>5086: विदुर उवाच मैवं वदस्व कल्याणि शेषसंरक्षणं कुरु। प्रत्यादिष्टो हि दुष्टात्मा शेषेऽपि प्रहरेत् तव॥<br><br>5087: दीर्घायुषस्तव सुता यथोवाच महामुनिः। आगमिष्यति ते पुत्रः प्रीति चोत्पादयिष्यति॥<br><br>5088: वैशम्पायन उवाच एवमुक्त्वा ययौ विद्वान् विदुरः स्वं निवेशनम्। कुन्ती चिन्तापरा भूत्वा सहासीना सुतैर्गृहे॥<br><br>5089: ततोऽष्टमे दिवसे प्रत्यबुध्यत पाण्डवः। तस्मिंस्तदा रसे जीर्णे सोऽप्रमेयबलो बली। ॥<br><br>5090: तं दृष्ट्वा प्रतिबुध्यन्तं पाण्डवं ते भुजङ्गमाः। सान्त्वयामासुरव्यग्रा वचनं चेदमब्रुवन्॥<br><br>5091: यत् ते पीतो महाबाहो रसोऽयं वीर्यसम्भृतः। तस्मान्नागायुतबलो रणेऽधृष्यो भविष्यसि॥<br><br>5092: गच्छाद्य त्वं च स्वगृहं स्नातो दिव्यैरिमै लैः। भ्रातरस्तेऽनुतप्यन्ति त्वां विना कुरुपुङ्गव॥<br><br>5093: ततः स्नातो महाबाहुः शुचिः शुल्काम्बस्रजः। ततो नागस्य भवने कृतकौतुकमङ्गलः॥<br><br>5094: ओषधीभिर्विषघ्नीभिः सुरभीभिर्विशेषतः। भुक्तवान् परमान्नं च नागैर्दत्तं महाबलः॥<br><br>5095: पूजितो भुजगैर्वीरं आशीभिश्चाभिनन्दितः। दिव्याभरणसंछन्नो नागानामन्त्र्य पाण्डवः॥<br><br>5096: उदतिष्ठत् प्रहृष्टात्मा नागलोकादरिंदमः। उत्क्षिप्तः स तु नागेन जलाज्जलरुहेक्षणः॥<br><br>5097: तस्मिन्नेव वनोद्देशे स्थापितः कुरुनन्दनः। ते चान्तर्दधिरे नागाः पाण्डवस्यैव पश्यतः॥<br><br>5098: तत उत्थाय कौन्तयो भीमसेनो महाबलः। आजगाम महाबाहुर्मातुरन्तिकमञ्जसा॥<br><br>5099: ततोऽभिवाद्य जननी ज्येष्ठं भ्रातरमेव च। कनीयसः समानाय शिरःस्वरिविमर्दनः॥<br><br>5100: तैश्चापि सम्परिष्वक्तः सह मात्रा नरर्षभैः। अन्योन्यगतसौहार्दाद् दिष्ट्या दिष्ट्येति चाब्रुवन्॥<br><br>5101: ततस्तत् सर्वमाचष्ट दुर्योधनविचेष्टितम्। भ्रातृणां भीमसेनश्च महाबलपराक्रमः॥<br><br>5102: नागलोके च यद् वृत्तं गुणदोषमशेषतः। तच्च सर्वमशेषेण कथयामास पाण्डवः॥<br><br>5103: ततो युधिष्ठिरो राजा भीममाह वचोऽर्थवत्। तूष्णीं भव न ते जल्प्यमिदं कार्यं कथंचन॥<br><br>5104: एवमुक्त्वा महाबाहुर्धर्मराजो युधिष्ठिरः। भ्रातृभिः सहितः सर्वैरप्रमत्तोऽभवत् तदा॥<br><br>5105: सारथिं चास्य दयितमपहस्तेन जनिवान्। धर्मात्मा विदुरस्तेषां पार्थानां प्रददौ मतिम्॥<br><br>5106: भोजने भीमसेन्स्य पुनः प्राक्षेपयद् विषम्। कालकूटं नवं तीक्ष्णं सम्भृतं लोमहर्षणम्॥<br><br>5107: वैश्यापुत्रस्तदाचष्ट पार्थानां हितकाम्यया। तच्चापि भुक्त्वाजरयदविकारं वृकोदरः॥<br><br>5108: विकारं न ह्यजनयत् सुतीक्ष्णमपि तद् विषम्। भीमसंहनने भीमे अजीर्यत वृकोदरे॥<br><br>5109: एवं दुर्योधनः कर्णः शकुनिश्चापि सौबलः। अनेकैरभ्युपायैस्ताञ्जिघांसन्ति स्म पाण्डवान्॥<br><br>5110: पाण्डवाश्चापि तत् सर्वं प्रत्यजानन्नमर्षिताः। उद्भावनमकुर्वन्तो विदुरस्य मते स्थिताः॥<br><br>5111: कुमारान् क्रीडमानांस्तान् दृष्ट्वा राजातिदुर्मदान्। गुरुं शिक्षार्थमन्विष्य गौतमं तान् न्यवेदयत्॥<br><br>5112: शरस्तम्बे समुद्भूतं वेदशास्त्रार्थपारगम्। अधिजग्मुश्च कुरवो धनुर्वेदं कृपात् तु ते॥<br><br>5113: जनमेजय उवाच कृपस्यापि मम ब्रह्मन् सम्भवं वक्तुमर्हसि। शरस्तम्बात् कथं जज्ञे कथं वास्त्राण्यवाप्तवान्॥<br><br>5114: वैशम्पायन उवाच महर्षेौतमस्यासीच्छरद्वान् नाम गौतमः। पुत्रः किल महाराज जातः सह शरैर्विभो॥<br><br>5115: न तस्य वेदाध्ययने तथा बुद्धिरजायत। यथास्य बुद्धिरभवद् धनुर्वेदे परंतप॥<br><br>5116: अधिजग्मुर्यथा वेदास्तपसा ब्रह्मचारिणः। तथा स तपसोपेतः सर्वाण्यस्त्राण्यवाप ह॥<br><br>5117: धनुर्वेदपरत्वाच्च तपसा विपुलेन च। भृशं संतापयामास देवराजं स गौतमः॥<br><br>5118: ततो जानपदीं नाम देवकन्यां सुरेश्वरः। प्राहिणोत् तपसो विनं कुरु तस्येति कौरव॥<br><br>5119: सा हि गत्वाऽऽश्रमं तस्य रमणीयं शरद्वतः। धनुर्बाणधरं बाला लोभयामास गौतमम्॥<br><br>5120: तामेकवसनां दृष्ट्वा गौतमोऽप्सरसं वने। लोकेऽप्रतिमसंस्थानां प्रोत्फुल्लनयनोऽभवत्॥<br><br>5121: धनुश्च हि शरास्तस्य कराभ्यामपतन् भुवि। वेपथुश्चापि तां दृष्ट्वा शरीरे समजायत॥<br><br>5122: स तु ज्ञानगरीयस्त्वात् तपसश्च समर्थनात्। अवतस्थे महाप्राज्ञो धैर्येण परमेण ह॥<br><br>5123: यस्तस्य सहसा राजन् विकारः समदृश्यत। तेन सुस्राव रेतोऽस्य स च तन्नान्वबुध्यत॥<br><br>5124: धनुश्च सशरं त्यक्त्वा तथा कृष्णाजिनानि च। स विहायाश्रमं तं च तां चैवाप्सरसं मुनिः॥<br><br>5125: जगाम रेतस्तत् तस्य शरस्तम्बे पपात च। शरस्तम्बे च पतितं द्विधा तदभवनृप॥<br><br>5126: तस्याथ मिथुनं जज्ञे गौतमस्य शरद्वतः। मृगयां चरतो राज्ञः शन्तनोस्तु यदृच्छया॥<br><br>5127: कश्चित् सेनाचरोऽरण्ये मिथुनं तदपश्यत। धनुश्च सशरं दृष्ट्वा तथा कृष्णाजिनानि च॥<br><br>5128: ज्ञात्वा द्विजस्य चापत्ये धनुर्वेदान्तगस्य ह। स राज्ञे दर्शयामास मिथुनं सशरं धनुः॥<br><br>5129: स तदादाय मिथुनं राजा च कृपयान्वितः। आजगाम गृहानेव मम पुत्राविति ब्रुवन्॥<br><br>5130: ततः संवर्धयामास संस्कारैश्चाप्योजयत्। प्रातीपेयो नरश्रेष्ठो मिथुनं गौतमस्य तत्॥<br><br>5131: गौतमोऽपि ततो ऽभ्येत्य धनुर्वेदपरोऽभवत्। कृपया यन्मया बालाविमौ संवर्धिताविति॥<br><br>5132: तस्मात् तयो म चक्रे तदेव स महीपतिः। गोपितौ गौतमस्तत्र तपसा समविन्दत॥<br><br>5133: आगत्य तस्मै गोत्रादि सर्वमाख्यातवांस्तदा। चतुर्विधं धनुर्वेद शास्त्राणि विविधानि च॥<br><br>5134: निखिलेनास्य तत् सर्वं गुह्यमाख्यातवांस्तदा। सोऽचिरेणैव कालेन परमाचार्यतां गतः॥<br><br>5135: ततोऽधिजग्मुः सर्वे ते धनुर्वेदं महारथाः। धृतराष्ट्रात्मजाश्चैव पाण्डवाः सह यादवैः॥<br><br>5136: वृष्णयश्च नृपाश्चान्ये नानादेशसमागताः। वैशम्पायन उवाच विशेषार्थी ततो भीष्मः पौत्राणां विनयेप्सया॥<br><br>5137: इष्वस्त्रज्ञान् पर्यपृच्छदाचार्यान् वीर्यसम्मतान्। नाल्पधी महाभागस्तथानानास्त्रकोविदः॥<br><br>5138: नादेवसत्त्वो विनयेत् कुरूनस्त्रे महाबलान्। इति संचिन्त्य गाङ्गेयस्तदा भरतसत्तमः॥<br><br>5139: द्रोणाय वेदविदुषे भारद्वाजाय धीमते। पाण्डवान् कौरवांश्चैव ददौ शिष्यान् नरर्षभ। ॥<br><br>5140: शास्त्रतः पूजितश्चैव सम्यक् तेन महात्मना। स भीष्मेण महाभागस्तुष्टोऽस्त्रविदुषां वरः॥<br><br>5141: प्रतिजग्राह तान् सर्वान् शिष्यत्वेन महायशाः। शिक्षयामास च द्रोणो धनुर्वेदमशेषतः॥<br><br>5142: तेऽचिरेणैव कालेन सर्वशस्त्रविशारदाः। बभूवः कौरवा राजन् पाण्डवश्चामितौजसः॥<br><br>5143: जनमेजय उवाच कथं समभवद् द्रोणः कथं चास्त्राण्यवाप्तवान्। कथं चागात् कुरून् ब्रह्मन् कस्य पुत्रः स वीर्यवान्। कथं चास्य सुतो जातः सोऽश्वत्थामास्त्रवित्तमः। एतदिच्छाम्यहं श्रोतुं विस्तेरण प्रकीर्तय॥<br><br>5144: वैशम्पायन उवाच गङ्गाद्वारं प्रति महान् बभूव भगवानृपिः। भरद्वाज इति ख्यातः सततं संशितव्रतः॥<br><br>5145: सोऽभिषेक्तुं ततो गङ्गां पूर्वमेवागमनन्नदीम्। महर्षिभिर्भरद्वाजो हविर्धाने चरन् पुरा॥<br><br>5146: ददर्शाप्सरसं साक्षाद् घृताचीमाप्लुतामृषिः। रूपयौवनसम्पन्नां मददृप्तां मदालसाम्॥<br><br>5147: तस्याः पुनर्नदीतीरे वसनं पर्यवर्तत। व्यपकृष्टाम्बरां दृष्ट्वा तामृषिश्चक्रमे ततः॥<br><br>5148: तत्र संसक्तमनसो भरद्वाजस्य धीमतः। ततोऽस्य रेतश्चस्कन्द तदृषिोण आदधे॥<br><br>5149: ततः समभवद् द्रोणः कलशे तस्य धीमतः। अध्यगीष्ट स वेदांश्च वेदाङ्गानि च सर्वशः॥<br><br>5150: अग्निवेशं महाभागं भरद्वाजं प्रतापवान्। प्रत्यपादयदाग्नेयमस्त्रमस्त्रविदां वरः॥<br><br>5151: अग्नेस्तु जातः स मुनिस्ततो भरतसत्तम। भारद्वाजं तदाग्नेयं महास्त्रं प्रत्यपादयत्॥<br><br>5152: भरद्वाजसखा चासीत् पृपतो नाम पार्थिवः। तस्यापि दुपदो नाम तदा समभवत् सुतः॥<br><br>5153: स नित्यमाश्रमं गत्वा द्रोणेन सह पार्थिवः। चिक्रीडाध्ययनं चैव चकार क्षत्रियर्षभः॥<br><br>5154: ततो व्यतीते पृषते स राजा दुपदोऽभवत्। पञ्चालेषु महाबाहुरुत्तरेषु नरेश्वर॥<br><br>5155: भरद्वाजोऽपि भगवानारुरोह दिवं तदा। तत्रैवं च वसन् द्रोणस्तपस्तेपे महातपाः॥<br><br>5156: वेदवेदाङ्गविद्वान् स तपसा दग्धकिल्बिषः। ततः पितृनियुक्तात्मा पुत्रलोभान्महायशाः॥<br><br>5157: शारद्वतीं ततो भार्यां कृपी द्रोणोऽन्वविन्दत। अग्निहोत्रे च धर्मे च दमे च सततं रताम्॥<br><br>5158: अलभद् गौतमी पुत्रमश्वत्थामानमेव च। स जातमात्रो व्यनदद् यथैवोच्चैःश्रवा हयः॥<br><br>5159: तच्छ्रुत्वान्तर्हितं भूतमन्तरिक्षस्थमब्रवीत्। अश्वस्येवास्य यत् स्थाम नदतः प्रदिशो गतम्॥<br><br>5160: अश्वत्थामैव बालोऽयं तस्मान्नाम्ना भविष्यति। सुतेन तेन सुप्रीतो भारद्वाजस्ततोऽभवत्॥<br><br>5161: तत्रैव च वसन् धीमान् धनुर्वेदपरोऽभवत्। स शुश्राव महात्मानं जामदग्न्यं परंतपम्॥<br><br>5162: सर्वज्ञानविदं विप्रं सर्वशस्त्रभृतां वरम्। ब्राह्मणेभ्यस्तदा राजन् दित्सन्तं वसु सर्वशः॥<br><br>5163: स रामस्य धनुर्वेदं दिव्यान्यस्त्राणि चैव ह। श्रुत्वा तेषु मनश्चक्रे नीतिशास्त्रे तथैव च॥<br><br>5164: ततः स व्रतिभिः शिष्यैस्तपोयुक्तैर्महातपाः। वृतः प्रायान्महाबाहुर्महेन्द्रं पर्वतोत्तमम्॥<br><br>5165: ततो महेन्द्रमासाद्य भारद्वाजो महातपाः। क्षान्तं दान्तममित्रघ्नमपश्यद् भृगुनन्दनम्॥<br><br>5166: ततो द्रोणो वृतः शिष्यरुपगम्य भृगूद्वहम्। आचख्यावात्मनो नाम जन्म चाङ्गिासः कुले॥<br><br>5167: निवेद्य शिरसा भूमौ पादौ चैवाभ्यवादयत्। ततस्तं सर्वमुत्सृज्य वनं जिगमिषु तदा॥<br><br>5168: जामदग्न्यं महात्मानं भारद्वाजोऽब्रवीदिदम्। भरद्वाजात् समुत्पन्नं तथा त्वं मामयोनिजम्॥<br><br>5169: आगतं वित्तकामं मां विद्धि द्रोणं द्विजर्षभ। तमब्रवीन्महात्मा स सर्वक्षत्रियमर्दनः॥<br><br>5170: स्वागतं ते द्विजश्रेष्ठ यदिच्छसि वदस्व मे। एवमुक्तस्तु रामेण भारद्वाजोऽब्रवीद् वचः॥<br><br>5171: रामं प्रहरतां श्रेष्ठं दित्सन्तं विविधं वसु। अहं धनमनन्तं हि प्रार्थये विपुलव्रत॥<br><br>5172: राम उवाच हिरण्यं मम यच्चान्यद् वसु किंचिदिह स्थितम्। ब्राह्मणेभ्यो मया दत्तं सर्वमेतत् तपोधन॥<br><br>5173: तथैवेयं धरा देवी सागरान्ता सपत्तना। कश्यपाय मया दत्ता कृत्स्ना नगरमालिनी॥<br><br>5174: शरीरमात्रमेवाद्य ममेदमवशेषितम्। अस्त्रणि च महार्हाणि शस्त्रानि विविधानि च॥<br><br>5175: वाणि वा शरीरं वा वरयैतन्मयोद्यतम्। वृणीष्व किं प्रयच्छामि तुभ्यं द्रोण वदाशु तत्॥<br><br>5176: द्रोण उवाच अस्त्राणि मे समग्राणि ससंहाराणि भार्गव। सप्रयोगरहस्यानि दातुर्महस्यशेषतः॥<br><br>5177: तथेत्युक्त्वा ततस्तस्मै प्रादादस्त्राणि भार्गवः। सरहस्यव्रतं चैव धनुर्वेदमशषतः॥<br><br>5178: प्रतिगृह्य तु तत्सर्वं कृतास्त्रो द्विजसत्तमः। प्रियं सखायं सुप्रीतो जगाम दुपदं प्रति॥<br><br>5179: वैशम्पायन उवाच ततो दुपदमासाद्य भारद्वाजः प्रतापवान्। अब्रवीत् पार्थिवं राजन् सखायं विद्धि मामिह॥<br><br>5180: इत्येवमुक्तः सख्या स प्रीतिपूर्वं जनेश्वरः। भारद्वाजेन पाञ्चालो नामृष्यत वचोऽस्य तत्॥<br><br>5181: सक्रोधामर्षजिह्मभूः कषायीकृतलोचनः। ऐश्वर्यमदसम्पन्नो द्रोणं राजाब्रवीदिदम्॥<br><br>5182: दुपद उवाच अकृतेयं तव प्रज्ञा ब्रह्मन् नातिसमञ्जसा। यन्मां ब्रवीषि प्रसभं सखा तेऽहमिति द्विज॥<br><br>5183: न हि राज्ञामुदीर्णानामेवाभूतैनरैः क्वचित्। सख्यं भवति मन्दात्मन् श्रिया होनैर्धनमच्युतैः॥<br><br>5184: सौहृदान्यपि जीर्यन्ते कालेन परिजीर्यतः। सौहृदं मे त्वया ह्यासीत् पूर्वं सामर्थ्यबन्धनम्॥<br><br>5185: न सख्यमजरं लोके हृदि तिष्ठति कस्यचित्। कालो ह्येनं विहरति क्रोधो वैनं हरत्युत॥<br><br>5186: मैवं जीर्णमुपास्स्व त्वं सख्यं भवत्वपाकृधि। आसीत् सख्यं द्विजश्रेष्ठ त्वया मेऽर्थनिबन्धनम्॥<br><br>5187: न दरिद्रो वसुमतो नाविद्वान् विदुषः सखा। न शूरस्य सखा क्लीबः सखिपूर्वं किमिष्यते॥<br><br>5188: ययोरेव समं वित्तं ययोरेव समं श्रुतम्। तयोर्विवाहः सख्यं च न तु पुष्टविपुष्टयोः॥<br><br>5189: नाश्रोत्रियः श्रोत्रियस्य नारथी रथिनः सखा। नाराजा पार्थिवस्यापि सखिपूर्व किमिष्यते॥<br><br>5190: वैशम्पायन उवाच द्रुपदेनैवमुक्तस्तु भारद्वाजः प्रतापवान्। मुहूर्तं चिन्तयित्वा तु मन्युनाभिपरिप्लुतः॥<br><br>5191: स विनिश्चित्य मनसा पाञ्चालं प्रति बुद्धिमान्। जगाम कुरुमुख्यानां नगरं नागसाह्वयम्॥<br><br>5192: स नागपुरमागम्य गौतमस्य निवेशने। भारद्वाजोऽवसत् तत्र प्रच्छन्नं द्विजसत्तमः॥<br><br>5193: ततोऽस्य तनुजः पार्थान् कृपस्यानन्तरं प्रभुः। अस्त्राणि शिक्षयामास नाबुध्यन्त च तं जनाः॥<br><br>5194: एवं स तत्र गूढात्मा कंचित् कालमुवास हा कुमारास्त्वथ निष्क्रम्य समेता गजसाह्वयात्॥<br><br>5195: क्रीडन्तो वीटया तत्र वीराः पर्यचरन् मुदा। पपात कूपे सा वीटा तेषां वै क्रीडतां तदा। ॥<br><br>5196: ततस्ते यत्नमातिष्ठन् वीटामुद्धर्तुमादृताः। न च ते प्रत्यपद्यन्त कर्म वीटोपलब्धये॥<br><br>5197: ततोऽन्योन्यमवैक्षन्त व्रीडयावनताननाः। तस्या योगमविन्दन्तो भृशं चोत्कण्द्दिताभवन्॥<br><br>5198: तेऽपश्यन् ब्राह्मणं श्याममापन्नं पलितं कृशम्। कृत्यवन्तमदूरस्थमग्निहोत्रपुरस्कृतम्॥<br><br>5199: ते तं दृष्ट्वा महात्मानमुपगम्य कुमारकाः। भग्नोत्साहक्रियात्मानो ब्राह्मणं पर्यवारयन्॥<br><br>5200: अथ द्रोण: कुमारांस्तान् दृष्ट्वा कृत्यवतस्तदा। प्रहस्य मन्दं पैशल्यादभ्यभाषत वीर्यवान्॥<br><br>5201: अहो वो धिग् बलं क्षात्रं धिगेतां वः कृतास्त्रताम्। भरतस्यान्वये जाता ये वीटां नाधिगच्छत॥<br><br>5202: वीटां च मुद्रिकां चैव ह्यहमेतदपि द्वयम्। उद्धरेयमिषीकाभिर्भोजनं मे प्रदीयताम्॥<br><br>5203: एवमुक्त्वा कुमारांस्तान् द्रोण: स्वाङ्गुलिवेष्टनम्। कूपे निरुदके तमिन्नपातयदरिंदमः॥<br><br>5204: ततोऽब्रवीत् तदा द्रोणं कुन्तीपुत्रो युधिष्ठिरः। युधिष्ठिर उवाच कृपस्यानुमते ब्रह्मन् भिक्षामाप्नुहि शाश्वतीम्॥<br><br>5205: एवमुक्तः प्रत्युवाच प्रहस्य भरतानिदम्। द्रोण उवाच एषा मुष्टिरिषीकाणां मयास्त्रेणाभिमन्त्रिता। ॥<br><br>5206: अस्या वीर्यं निरीक्षध्वं यदन्यस्य न विद्यते। भेत्स्यामीषीकया वीटां तामिषीकां तथान्यया। ॥<br><br>5207: तामन्यया समायोगे वीटाया ग्रहणं मम। वैशम्पायन उवाच ततो यथोक्तं द्रोणेन तत् सर्वं कृतमञ्जसा॥<br><br>5208: तदवेक्ष्य कुमारास्ते विस्मयोत्फुल्ललोचनाः। आश्चर्यमिदमत्यन्तमिति मत्वा वचोऽब्रुवन्॥<br><br>5209: कुमारा ऊचुः मुद्रिकामपि विप्रर्षे शीघ्रमेतां समुद्धर। वैशम्पायन उवाच ततः शरं समादाय धनुर्दोणो महायशाः॥<br><br>5210: शरेण विद्ध्वा मुद्रां तामूर्ध्वमावाहयत् प्रभुः। सशरं समुपादाय कूपादङ्गुलिवेष्टनम्॥<br><br>5211: ददौ ततः कुमाराणां विस्मितानामविस्मितः। मुद्रिकामुद्भूतां दृष्ट्वा तमाहुस्ते कुमारकाः॥<br><br>5212: कुमारा ऊचु: अभिवादयामहे ब्रह्मन् नैतदन्येषु विद्यते। कोऽसि कस्यासि जानीमो वयं किं करवामहे॥<br><br>5213: वैशम्पायन उवाच एवमुक्तस्ततो द्रोणः प्रत्युवाच कुमारकान्। द्रोण उवाच आचक्षध्वं च भीष्माय रूपेण च गुणैश्च माम्॥<br><br>5214: स एव सुमहातेजाः साम्प्रतं प्रतिपत्स्यते। वैशम्पायन उवाच तथेत्युक्त्वा च गत्वा च भीष्ममूचुः कुमारकाः॥<br><br>5215: ब्राह्मणस्य वचस्तथ्यं तच्च कर्म तथाविधम्। भीष्मः श्रुत्वा कुमाराणां द्रोणं तं प्रत्यजानत॥<br><br>5216: युक्तरूपः स हि गुरुरित्येवमनुचिन्त्य च। अथैनमानीय तदा स्वयमेव सुसत्कृतम्॥<br><br>5217: परिपप्रच्छ निपुणं भीष्मः शस्त्रभृतां वरः। हेतुमागमने तच्च द्रोणः सर्वं न्यवेदयत्॥<br><br>5218: द्रोण उवाच महर्षेरग्निवेशस्य सकाशमहमच्युत। अस्त्रार्थमगमं पूर्वं धनुर्वेदजिघृक्षया॥<br><br>5219: ब्रह्मचारी विनीतात्मा जटिलो बहुलः समाः। अवसं सुचिरं तत्र गुरुशुश्रूषणे रतः॥<br><br>5220: पाञ्चालो राजपुत्रश्च यज्ञसेनो महाबलः। इष्वस्त्रहेतोय॑वसत् तस्मिन्नेव गुरौ प्रभुः॥<br><br>5221: स मे तत्र सखा चासीदुपकारी प्रियश्च मे। तेनाहं सह संगम्य वर्तयन् सुचिरं प्रभो॥<br><br>5222: बाल्यात् प्रभृति कौरव्य सहाध्ययनमेव च। स मे सख्या सदा तत्र प्रियवादी प्रियंकरः॥<br><br>5223: अब्रवीदिति मां भीष्म वचनं प्रीतिवर्धनम्। अहं प्रियतमः पुत्रः पितुर्दोण महात्मनः॥<br><br>5224: अभिषेक्ष्यति मां राज्ये स पाञ्चालो यदा तदा। त्वद्भोग्यं भविता तात सखे सत्येन ते शपे॥<br><br>5225: अलभद् गौतमी मम भोगाश्च वित्तं च त्वदधीनं सुखानि च। एवमुक्त्वाथ वव्राज कृतास्त्रः पूजितो मया॥<br><br>5226: तच्च वाक्यमहं नित्यं मनसा धारयंस्तदा। सोऽहं पितृनियोगेन पुत्रलोभाद् यशस्विनीम्॥<br><br>5227: नातिकेशी महाप्रज्ञामुपयेमे महाव्रताम्। अग्निहोत्रे च सत्रे च दमे च सततं रताम्॥<br><br>5228: पुत्रमश्वत्थामानमौरसम्। भीमविक्रमकर्माणमादित्यसमतेजसम्॥<br><br>5229: पुत्रेण तेन प्रीतोऽहं भरद्वाजो मया यथा। गोक्षीरं पिबतो दृष्ट्वा धनिनस्तत्र पुत्रकान्। अश्वत्थामारुदद् बालस्तन्मे संदेहयद् दिशः॥<br><br>5230: न स्नातकोऽवसीदेत वर्तमानः स्वकर्मसु। इति संचिन्त्य मनसा तं देशं बहुशो भ्रमन्॥<br><br>5231: विशुद्धमिच्छन् गाङ्गेय धपितं प्रतिग्रहम्। अन्तादन्तं परिक्रम्य नाध्यगच्छं पयस्विनीम्॥<br><br>5232: अथ पिष्टोदकेनैनं लोभयन्ति कुमारकाः। पीत्वा पिष्टरसं बालः क्षीरं पीतं मयापि च॥<br><br>5233: ननर्वोत्थाय कौरव्य हृष्टो बाल्याद् विमोहितः। तं दृष्ट्वा नृत्यमानं तु बालैः परिवृतं सुतम्॥<br><br>5234: हास्यतामुपसम्प्राप्तं कश्मलं तत्र मेऽभवत्। द्रोणं धिगस्त्वधनिनं यो धनं नाधिगच्छति॥<br><br>5235: पिष्टोदकं सुतो यस्य पीत्वा क्षीरस्य तृष्णया। नृत्यति स्म मुदाविष्टः क्षीरं पीतं मयाप्युत॥<br><br>5236: इति सम्भाषतां वाचं श्रुत्वा मे बुद्धिरच्यवत्। आत्मानं चात्मना गर्हन् मनसेदं व्यचिन्तयम्॥<br><br>5237: अपि चाहं पुरा विप्रैर्वर्जितो गर्हितो वसे। परोपसेवां पापिष्ठां न च कुर्यां धनेप्सया॥<br><br>5238: इति मत्वा प्रियं पुत्रं भीष्मादाय ततो ह्यहम्। पूर्वस्नेहानुरागित्वात् सदारः सौमकिं गतः॥<br><br>5239: अभिषिक्तं तु श्रुत्वैव कृतार्थोऽस्मीति चिन्तयन्। प्रियं सखायं सुप्रीतो राज्यस्थं समुपागमम्॥<br><br>5240: संस्मरन् संगमं चैव वचनं चैव तस्य तत्। ततो दुपदमागम्य सखिपूर्वमहं प्रभो॥<br><br>5241: अब्रुवं पुरुषव्याघ्र सखायं विद्धि मामिति। उपस्थितस्तु द्रुपदं सखिवच्चास्मि संगतः॥<br><br>5242: स मां निराकारमिव प्रहसन्निदमब्रवीत्। अकृतेयं तव प्रज्ञा ब्रह्मन् नातिसमञ्जसा॥<br><br>5243: यदात्थ मां त्वं प्रसभं सखा तेऽहमिति द्विज। संगतानीह जीर्यन्ति कालेन परिजीर्यतः॥<br><br>5244: सौहृदं मे त्वया ह्यासीत् पूर्वं सामर्थ्यबन्धनम्। नाश्रोत्रियः श्रोत्रियस्य नारथी रथिनः सखा॥<br><br>5245: साम्याद्धि सख्यं भवति वैषम्यान्नोपपद्यते। न सख्यमजरं लोके विद्यते जातु कस्यचित्॥<br><br>5246: कालो वैनं विहरति क्रोधो वैनं हरत्युत। मैवं जीर्णमुपास्स्व त्वं सत्यं भवत्वपाकृधि॥<br><br>5247: आसीत् सख्यं द्विजश्रेष्ठत्वया मेऽर्थनिबन्धनम्। न ह्यनादयः सखान्यस्य नाविद्वान् विदुषः सखा॥<br><br>5248: ६९ न शूरस्य सखा क्लीवः सखिपूर्वं किमिष्यते। न हि राज्ञामुदीर्णानामेवम्भूतैर्नरैः क्वचित्॥<br><br>5249: सख्यं भवति मन्दात्मन् श्रियाहीनैर्धनच्युतैः। नाश्रोत्रियः श्रोत्रियस्य नारथी रथिनः सखा॥<br><br>5250: नाराजा पार्थिवस्यापि सखिपूर्वं किमिष्यते। अहं त्वया न जानामि राज्यार्थे संविदं कृताम्॥<br><br>5251: एकरात्रं तु ते ब्रह्मन् कामं दास्यामि भोजनम्। एवमुक्तस्त्वहं तेन सदारः प्रस्थितस्तदा॥<br><br>5252: तां प्रतिज्ञा प्रतिज्ञाय यां कर्तास्म्यचिरादिव। दुपदेनैवमुक्तोऽहं मन्युनाभिपरिप्लुतः॥<br><br>5253: अभ्यागच्छं कुरून् भीष्म शिष्यैरर्थी गुणान्वितैः। ततोऽहं भवतः कामं संवर्धयितुमागतः॥<br><br>5254: इदं नागपुरं रम्यं ब्रूहि किं करवाणि ते। वैशम्पायन उवाच एवमुक्तस्तदा भीष्मो भारद्वाजमभाषत॥<br><br>5255: भीष्म उवाच अपज्यं क्रियतां चापं साध्वस्त्रं प्रतिपादय। भुक्ष्व भोगान् भृशं प्रीतः पूज्यमानः कुरुक्षये॥<br><br>5256: कुरूणामस्ति यद् वित्तं राज्यं चेदं सराष्ट्रकम्। त्वमेव परमो राजा सर्वे च कुरवस्तव॥<br><br>5257: यच्च ते प्रार्थितं ब्रह्मन् कृतं तदिति चिन्त्यताम्। दिष्ट्या प्राप्तोऽसि विप्रर्षे महान् मेऽनुग्रहः कृतः॥<br><br>5258: वैशम्पायन उवाच ततः सम्पूजितो द्रोणो भीष्मेण द्विपदां वरः। विशश्राम महातेजाः पूजित: कुरुवेश्मनि॥<br><br>5259: विश्रान्तेऽथ गुरौ तस्मिन् पौत्रानादाय कौरवान्। शिष्यत्वेन ददौ भीष्मो वसूनि विविधानि च॥<br><br>5260: गृहं च सुपरिच्छन्नं धनधान्यसमाकुलम्। भारद्वाजाय सुप्रीतः प्रत्यपादयत प्रभुः॥<br><br>5261: सताशिष्यान् महेष्वासः प्रतिजग्राह कौरवान्। पाण्डवान् धार्तराष्ट्रांश्च द्रोणो मुदितमानसः॥<br><br>5262: प्रतिगृह्य च तान् सर्वान् द्रोणो वचनमब्रवीत्। रहस्येकः प्रतीतात्मा कृतोपसदनांस्तथा। ॥<br><br>5263: द्रोण उवाच कार्यं मे काक्षितं किंचिद्धदि सम्परिवर्तते। कृतास्त्रैस्तत् प्रदेयं मे तदेतद् वदतानघाः॥<br><br>5264: वैशम्पायन उवाच तच्छ्रुत्वा कौरवेयास्ते तूष्णीमासन् विशाम्पते। अर्जुनस्तु ततः सर्वं प्रतिजज्ञे परंतप॥<br><br>5265: ततोऽर्जुनं तदा मूर्ध्नि समाघ्राय पुनः पुनः। प्रीतिपूर्वं परिष्वज्य प्ररुरोद मुदा तदा॥<br><br>5266: ततो द्रोणः पाण्डुपुत्रानस्त्राणि विविधानि च। ग्राहयामास दिव्यानि मानुषाणि च वीर्यवान्॥<br><br>5267: राजपुत्रास्तथा चान्ये समेत्य भरतर्षभ। अभिजग्मुस्ततो द्रोणमस्त्रार्थे द्विजसत्तमम्॥<br><br>5268: वृष्णयश्चान्धकाश्चैव नानादेश्याश्च पार्थिवाः। सूतपुत्रश्च राधेयो गुरुं द्रोणमियात् तदा॥<br><br>5269: स्पर्धमानस्तु पार्थेन सूतपुत्रोऽत्यमर्षणः। दुर्योधनं समाश्रित्य सोऽवमन्यत पाण्डवान्॥<br><br>5270: अभ्ययात् स ततो द्रोणं धनुर्वेदचिकीर्षया। शिक्षाभुजबलोद्योगैस्तेषु सर्वेषु पाण्डवः। अस्त्रविद्यानुरागाच्च विशिष्टोऽभवदर्जुनः॥<br><br>5271: तुल्येष्वस्त्रप्रयोगेषु लाघवे सौष्ठवेषु च। सर्वेषामेव शिष्याणां बभूवाभ्यधिकोऽर्जुनः॥<br><br>5272: ऐन्द्रिमप्रतिमं द्रोण उपदेशेष्वमन्यता एवं सर्वकुमाराणामिष्वस्त्रं प्रत्यपादयत्॥<br><br>5273: कमण्डलुं च सर्वेषां प्रायच्छच्चिरकारणात्। पुत्राय च ददौ कुम्भमविलम्बनकारणात्॥<br><br>5274: यावत् ते नोपगच्छन्ति तावदस्मै परां क्रियाम्। द्रोण आचष्ट पुत्राय तत् कर्म जिष्णुरौहत॥<br><br>5275: ततः स वारुणास्त्रेण पूरयित्वा कमण्डलुम्। सममाचार्यपुत्रेण गुरुमभ्येति फाल्गुनः॥<br><br>5276: आचार्यपुत्रात् तस्मात् तु विशेषोपचयेऽपृथका न व्यहीयत मेधावी पार्थोऽप्यस्त्रविदां वरः॥<br><br>5277: अर्जुनः परमं यत्नमातिष्ठद् गुरुपूजने। अस्त्रे च परमं योगं प्रियो द्रोणस्य चाभवत्॥<br><br>5278: तं दृष्ट्वा नित्यमुद्युक्तमिष्वस्त्रं प्रति फाल्गुनम्। आहूय वचनं द्रोणो रहः सूदमभाषत॥<br><br>5279: अन्धकारेऽर्जुनायान्नं न देयं ते कदाचन। न चाख्येयमिदं चापि मद्वाक्यं विजये त्वया॥<br><br>5280: ततः कदाचिद् भुञ्जाने प्रववौ वायुरर्जुने। तेन तत्र प्रदीपः स दीप्यमानो विलोपितः॥<br><br>5281: भुक्त एव तु कौन्तेयो नास्यादन्यत्र वर्तते। हस्तस्तेजस्विनस्तस्य अनुग्रहणकारणात्॥<br><br>5282: तदभ्यासकृतं मत्वा रात्रावपि स पाण्डवः। योग्यां चक्रे महाबाहुर्धनुषा पाण्डुनन्दनः॥<br><br>5283: तस्य ज्यातलनिर्घोषं द्रोणः शुश्राव भारत। उपेत्य चैनमुत्थाय परिष्वज्येदमब्रवीत्॥<br><br>5284: द्रोण उवाच प्रयतिष्ये तथा कर्तुं यथा नान्यो धनुर्धरः। त्वत्समो भविता लोके सत्यमेतद् ब्रवीमि ते॥<br><br>5285: वैशम्पायन उवाच ततो द्रोणोऽर्जुनं भूयो हयेषु च गजेषु च। रथेषु भूमावपि च रणशिक्षामशिक्षयत्॥<br><br>5286: गदायुद्धेऽसिचर्यायां तोमरप्रासशक्तिषु। द्रोणः संकीर्णयुद्धे च शिक्षयामास कौरवान्॥<br><br>5287: तस्य तत् कौशलं श्रुत्वा धनुर्वेदजिघृक्षवः। राजानो राजपुत्राश्च समाजग्मुः सहस्रशः॥<br><br>5288: ततो निषादराजस्य हिरण्यधनुषः सुतः। एकलव्यो महाराज द्रोणमभ्याजगाम ह॥<br><br>5289: न स तं प्रतिजग्राह नैषादिरिति चिन्तयन्। शिष्यं धनुषि धर्मज्ञस्तेषामेवान्ववेक्षया॥<br><br>5290: स तु द्रोणस्य शिरसा पादौ गृह्य परंतपः। अरण्यमनुसम्प्राप्य कृत्वा द्रोणं महीमयम्॥<br><br>5291: तस्मिन्नाचार्यवृत्तिं च परमामास्थितस्तदा। इष्वस्त्रे योगमातस्थे परं नियमास्थितः॥<br><br>5292: परया श्रद्धयोपेतो योगेन परमेण च। विमोक्षादानसंधाने लघुत्वं परमाप सः॥<br><br>5293: अथ द्रोणाभ्यनुज्ञाताः कदाचित् कुरुपाण्डवाः। ग्थैर्विनिर्ययुः सर्वे मृगयामरिमर्दन॥<br><br>5294: तत्रोपकरणं गृह्य नरः कश्चिद् यदृच्छया। राजन्ननुजगामैकः श्वानमादाय पाण्डवान्॥<br><br>5295: तेषां विचरतां तत्र तत्तत्कर्मचिकीर्षया। श्वा चरन् स वने मूढो नैषादि प्रति जग्मिवान्॥<br><br>5296: स कृष्णं मलदिग्धाङ्गं कृष्णाजिनजटाधरम्। नैषादिं श्वा समालक्ष्य भषंस्तस्थौ तदन्तिक॥<br><br>5297: तदा तस्याथ भषतः शुनः सप्त शरान् मुखे। लाघवं दर्शयन्नस्त्रे मुमोच युगपद् यथा॥<br><br>5298: स तु श्वा शरपूर्णास्य: पाण्डवानाजगाम हा तं दृष्ट्वा पाण्डवा वीराः परं विस्मयमागताः॥<br><br>5299: लाघवं शब्दवेधित्वं दृष्ट्वा तत् परमं तदा। प्रेक्ष्य तं वीडिताश्चासन् प्रशशंसुश्च सर्वशः॥<br><br>5300: तं ततोऽन्वेषमाणास्ते वने वननिवासिनम्। ददृशुः पाण्डवा राजन्नस्यन्तमनिशं शरान्॥<br><br>5301: न चैनमभ्यजास्ते तदा विकृतदर्शनम्। अथैनं परिपप्रच्छुः को भवान् कस्य वेत्युत॥<br><br>5302: एकलव्य उवाच निषादाधिपतेर्वीरा हिरण्यधनुषः सुतम्। द्रोणशिष्यं च मां वित्त धनुर्वेदकृतश्रमम्॥<br><br>5303: वैशम्पायन उवाच ते तमाज्ञाय तत्त्वेन पुनरागम्य पाण्डवाः। यथावृत्तं वने सर्वं द्रोणायाचख्युरद्भुतम्॥<br><br>5304: कौन्तेयस्त्वर्जुनो राजन्नेकलव्यमनुस्मरन्। रहो द्रोणं समासाद्य प्रणयादिदमब्रवीत्॥<br><br>5305: अर्जुन उवाच तदाहं परिरभ्यैकः प्रीतिपूर्वमिदं वचः। भवतोक्तो न मे शिष्यस्त्वद्विशिष्टो भविष्यति॥<br><br>5306: अथ कस्मान्मद्विशिष्टो लोकादपि च वीर्यवान्। अन्योऽस्ति भवतः शिष्यो निषादाधिपतेः सुतः॥<br><br>5307: वैशम्पायन उवाच मुहूर्तमिव तं द्रोणाश्चिन्तयित्वा विनिश्चयम्। सव्यसाचिनमादाय नैषादि प्रति जग्मिवान्॥<br><br>5308: ददर्श मलदिग्धाङ्गं जटिलं चीरवाससम्। एकलव्यं धनुष्पाणिमस्यन्तमनिशं शरान्॥<br><br>5309: एकलव्यस्तु तं दृष्ट्वा द्रोणमायान्तमन्तिकात्। अभिगम्योपसंगृह्य जगाम शिरसा महीम्॥<br><br>5310: पूजयित्वा ततो द्रोणं विधिवत् स निषादजः। निवेद्य शिष्यमात्मानं तस्थौ प्राञ्जलिरग्रतः॥<br><br>5311: ततो द्रोणोऽब्रवीद् राजन्नेकलव्यमिदं वचः। यदि शिष्योऽसि मे वीर वेतनं दीयती मम॥<br><br>5312: एकलव्यस्तु तच्छ्रुत्वा प्रीयमाणोऽब्रवीदिदम्। एकलव्य उवाच किं प्रयच्छामि भगवन्नाज्ञापयतु मां गुरुः॥<br><br>5313: न हि किंचिददेयं मे गुरवे ब्रह्मवित्तम। वैशम्पायन उवाच तमब्रवीत् त्वयाङ्गुष्ठो दक्षिणो दीयतामिति॥<br><br>5314: एकलव्यस्तु तच्छ्रुत्वा वचो द्रोणस्य दारुणम्। प्रतिज्ञामात्मनो रक्षन् सत्ये च नियतः सदा। ५७॥<br><br>5315: तथैव हृष्टवदनस्तथैवादीनमानसः। छित्त्वाविचार्य तं प्रादाद् द्रोणायाङ्गुष्ठमात्मनः॥<br><br>5316: ततः शरं तु नैषादिरङ्गुलीभिर्व्यकर्षत। न तथा च स शीघ्रोऽभूद् यथा पूर्वं नराधिप॥<br><br>5317: ततोऽर्जुनः प्रीतमना बभूव विगतज्वरः। द्रोणश्च सत्यवागासीनान्योऽभिभवितार्जुनम्॥<br><br>5318: द्रोणस्य तु तदा शिष्यौ गदायोग्यौ बभूवतुः। दुर्योधनश्च भीमश्च सदा संरब्धमानसौ॥<br><br>5319: अश्वत्थामा रहस्येषु सर्वेष्वभ्यधिकोऽभवत्। तथाति पुरुषानन्यान् त्सारुको यमजावुभौ॥<br><br>5320: युधिष्ठिरो रथश्रेष्ठः सर्वत्र तु धनंजयः। प्रथितः सागरान्तायां रथयूथपयूथपः॥<br><br>5321: बुद्धियोगबलोत्साहैः सर्वास्त्रेषु च निष्ठितः। अस्त्रे गुर्वनुरागे च विशिष्टोऽभवदर्जुनः॥<br><br>5322: तुल्येष्वस्त्रोपदेशेषु सौष्ठवेन च वीर्यवान्। एकः सर्वकुमाराणां बभूवातिरथोऽर्जुनः॥<br><br>5323: प्राणाधिकं भीमसेनं कृतविद्यं धनंजयम्। धार्तराष्ट्रा दुरात्मानो नामृष्यन्त परस्परम्॥<br><br>5324: तांस्तु सर्वान् समानीय सर्वविद्यास्त्रशिक्षितान्। द्रोणः प्रहरणज्ञाने जिज्ञासुः पुरुषर्षभः॥<br><br>5325: कृत्रिमं भासमारोप्य वृक्षाग्रे शिल्पिभिः कृतम्। अविज्ञातं कुमाराणां लक्ष्यभूतमुपादिशत्॥<br><br>5326: द्रोण उवाच शीघ्रं भवन्तः सर्वेऽपि धनूंष्यादाय सर्वशः। भासमेतं समुद्दिश्य तिष्ठध्वं संधितेषवः॥<br><br>5327: मद्वाक्यसमकालं तु शिरोऽस्य विनिपात्यताम्। एकैकशो नियोक्ष्यामि तथा कुरुत पुत्रकाः। ७०॥<br><br>5328: वैशम्पायन उवाच ततो युधिष्ठिरं पूर्वमुवाचाङ्गिरसां वरः। संधत्स्व बाणं दुर्घष मद्वाक्यान्ते विमुञ्च तम्॥<br><br>5329: ततो युधिष्ठिरः पूर्वं धनुर्गृह्य परंतपः। तस्थौ भासं समुद्दिश्य गुरुवाक्यप्रचोदितः॥<br><br>5330: ततो विततधन्वानं द्रोणस्तं कुरुनन्दनम्। स मुहूर्तादुवाचेदं वचनं भरतर्षभ॥<br><br>5331: पश्यैनं तं दुमाग्रस्थं भासं नरवरात्मजा श्यामीत्येवमाचार्यं प्रत्युवाच युधिष्ठिरः॥<br><br>5332: स मुहूर्तादिव पुनर्दोणस्तं प्रत्यभाषत। द्रोण उवाच अथ वृक्षमिमं मां वा भ्रातृन् वापि प्रपश्यसि॥<br><br>5333: तमुवाच च कौन्तेयः पश्याम्येनं वनस्पतिम्। भवन्तं च तथा भ्रातृन् भासं चेति पुनः पुनः॥<br><br>5334: तमुवाचापसपैति द्रोणोऽप्रीतमना इव। नैतच्छक्यं त्वया वेळू लक्ष्यमित्येव कुत्सयन्॥<br><br>5335: ततो दुर्योधनादींस्तान् धार्तराष्ट्रान् महायशाः। तेनैव क्रमयोगेन जिज्ञासुः पर्यपृच्छत॥<br><br>5336: अन्यांश्च शिष्यान् भीमादीन् राज्ञश्चैवान्यदेशजान्। तथा च सर्वे तत् सर्वं पश्याम इति कुत्सिताः॥<br><br>5337: वैशम्पायन उवाच ततो धनंजयं द्रोण: स्मयमानोऽभ्यभाषत। त्वयेदानी प्रहर्तव्यमेतल्लक्ष्यं विलोक्यताम्॥<br><br>5338: मद्वाक्यसमकालं ते मोक्तव्योऽत्र भवेच्छरः। तिष्ठ तावन्मुहूर्तकम्॥<br><br>5339: एवमुक्तः सव्यसाची मण्डलीकृतकार्मुकः। तस्थौ भासं समुद्दिश्य गुरुवाक्यप्रचोदितः॥<br><br>5340: मुहूर्तादिव तं द्रोणस्तथैव समभाषत। पश्यस्येनं स्थितं भासं दुमं मामपि चार्जुन॥<br><br>5341: पश्याम्येकं भासमिति द्रोणं पार्थोऽभ्यभाषत। न तु वृक्षं भवन्तं वा पश्यामीति च भारत॥<br><br>5342: ततः प्रीतमना द्रोणो मुहूर्तादिव तं पुनः। प्रत्यभाषत दुर्धर्षः पाण्डवानां महारथम्॥<br><br>5343: भासं पश्यसि यद्येनं तथा ब्रूहि पुनर्वचः। शिरः पश्यामि भासस्य न गात्रमिति सोऽब्रवीत्॥<br><br>5344: अर्जुनेनैवमुक्तस्तु द्रोणो हृष्टतनूरुहः। मुञ्चस्वेत्यब्रवीत् पार्थं स मुमोचाविचारयन्॥<br><br>5345: ततस्तस्य नगस्थस्य क्षुरेण निशितेन च। शिर उत्कृत्य तरसा पातयामास पाण्डवः॥<br><br>5346: तस्मिन् कर्मणि संसिद्धे पर्यष्वजत पाण्डवम्। मेने च दुपदं संख्ये सानुबन्धं पराजितम्॥<br><br>5347: कस्यचित् त्वथ कालस्य सशिष्योऽङ्गिरसां वरः। जगाम गङ्गामभितो मज्जितुं भरतर्षभ। ॥<br><br>5348: अवगाढमथो द्रोणं सलिले सलिलेचरः। ग्राहो जग्राह बलवाञ्जङ्घान्ते कालचोदितः॥<br><br>5349: स समर्थोऽपि मोक्षाय शिष्यान् सर्वानचोदयत्। ग्राहं हत्वा मोक्षयध्वं मामिति त्वरयन्निव॥<br><br>5350: तद्वाक्यसमकालं तु बीभत्सुनिशितैः शरैः। अवार्यैः पञ्चभिर्दाहं मग्नमभ्यस्याताडयत्॥<br><br>5351: इतरे त्वथ सम्मूढास्तत्र तत्र प्रपेदिरे। तु दृष्ट्वा क्रियोपेतं द्रोणोऽमन्यत पाण्डवम्॥<br><br>5352: विशिष्टं सर्वशिष्येभ्यः प्रीतिमांश्चाभवत् तदा। स पार्थबाणैर्बहुधा खण्डशः परिकल्पितः॥<br><br>5353: ग्राहः पञ्चत्वमापेदे जडां त्यक्त्वा महात्मनः। अथाब्रवीन्महात्मानं भारद्वाजो महारथम्॥<br><br>5354: गृहाणेदं महाबाहो विशिष्टमतिदुर्धरम्। अस्त्र ब्रह्मशिरो नाम सप्रयोगनिवर्तनम्॥<br><br>5355: न च ते मानुषेष्वेतत् प्रयोक्तव्यं कथंचन। जगद् विनिर्दहेदेतदल्पतेजसि पातितम्॥<br><br>5356: असामान्यमिदं तात लोकेष्वस्त्रं निगद्यते। तद् धारयेथाः प्रयतः शृणु चेदं वचो मम॥<br><br>5357: बाघेतामानुषः शत्रुर्यदि त्वां वीर कश्चन। तद्वधाय प्रयुञ्जीथास्तदस्त्रमिदमाहवे॥<br><br>5358: तथेति सम्प्रतिश्रुत्य बीभत्सुः स कृताञ्जलिः। जग्राह परमास्त्रं तदाह चैनं पुनर्गुरुः। भविता त्वत्समो नान्यः पुमाँल्लोके धनुर्धरः॥<br><br>5359: वैशम्पायन उवाच कृतास्त्रान् धार्तराष्ट्रांश्च पाण्डुपुत्रांश्च भारत। दृष्ट्वा द्रोणोऽब्रवीद् राजन् धृतराष्ट्रं जनेश्वरम्॥<br><br>5360: कृपस्य सोमदत्तस्य बाह्रीकस्य च धीमतः। गाङ्गेयस्य च सांनिध्ये व्यासस्य विदुरस्य च॥<br><br>5361: राजन् सम्प्राप्तविद्यास्ते कुमाराः कुरुसत्तम्। ते दर्शयेयुः स्वां शिक्षा राजन्ननुमते तव॥<br><br>5362: ततोऽब्रवीन्महाराजः प्रहृष्टेनान्तरात्मना। धृतराष्ट्र उवाच भारद्वाज महत् कर्म कृतं ते द्विजसत्तम॥<br><br>5363: यदानुमन्यसे कालं यस्मिन् देशे यथा यथा। तथा तथा विधानाय स्वयमाज्ञापयस्व माम्॥<br><br>5364: स्पृहयाम्यद्य निर्वेदात् पुरुषाणां सचक्षुषाम्। अस्त्रहेतोः पराक्रान्तान् ये मे द्रक्ष्यन्ति पुत्रकान्॥<br><br>5365: क्षत्तर्यद् गुरुराचार्यो ब्रवीति कुरु तत् तथा। न हीदृशं प्रियं मन्ये भविता धर्मवत्सल॥<br><br>5366: ततो राजानमामन्त्र्य निर्गतो विदुरो बहिः। भारद्वाजो महाप्राज्ञो मापयामास मेदिनीम्॥<br><br>5367: समामवृक्षां निर्गुल्मामुदक्प्रस्रवणान्विताम्। तस्यां भूमौ बलिं चक्रे तिथौ नक्षत्रपूजिते॥<br><br>5368: अवघुष्टे समाजे च तदर्थं वदतां वरः। रङ्गभूमौ सुविपुलं शास्त्रदृष्टं यथाविधिः॥<br><br>5369: प्रेक्षागारं सुविहितं चक्रुस्ते तस्य शिल्पिनः। राज्ञः सर्वायुधोपेतं स्त्रीणां चैव नरर्षभ॥<br><br>5370: मञ्चांश्च कारयामासुस्तत्र जानपदा जनाः। विपुलानुच्छ्रयोपेतान् शिबिकाश्च महाधनाः॥<br><br>5371: तस्मिस्ततोऽहनि प्राप्ते राजा ससचिवस्तदा। भीष्मं प्रमुखतः कृत्वा कृपं चाचार्यसत्तमम्॥<br><br>5372: मुक्ताजालपरिक्षिप्तं वैदूर्यमणिशोभितम्। शातकुम्भमयं दिव्यं प्रेक्षागारमुपागमत्॥<br><br>5373: गान्धारी च महाभागा कुन्ती च जयतां वर। स्त्रियश्च राज्ञः सर्वास्ताः सप्रेष्याः सपिरच्छदाः॥<br><br>5374: हर्षादारुरुहुर्मञ्चान् मेरुं देवस्त्रियो यथा। ब्राह्मणक्षत्रियाद्यं च चातुर्वण्र्यं पुराद् द्रुतम्॥<br><br>5375: दर्शनेप्सु समभ्यागात् कुमाराणां कृतास्त्रताम्। क्षणेनैकस्थतां तत्र दर्शनेप्सु जगाम ह॥<br><br>5376: प्रवादितैश्च वादित्रैर्जनकौतूहलेन च। महार्णव इव क्षुब्धः समाजः सोऽभवत् तदा॥<br><br>5377: ततः शुक्लाम्बरधरः शुक्लयज्ञोपवीतवान्। शुक्लकेशः सितश्मश्रुः शुक्लमाल्यानुलेपनः॥<br><br>5378: रङ्गमध्यं तदाऽऽचार्यः सपुत्रः प्रविवेश ह। नभो जलधरैर्हीनं साङ्गारक इवांशुमान्॥<br><br>5379: स यथासमयं चक्रे बलिं बलवतां वरः। ब्राह्मणांस्तु सुमन्त्रज्ञान् कारयामास मङ्गलम्॥<br><br>5380: सुखपुण्याहघोषस्य पुण्यस्य समनन्तरम्। विविशुर्विविधं गृह्य शस्त्रोपकरणं नराः॥<br><br>5381: ततो बद्धाङ्गुलित्राणा बद्धकक्षा महारथाः। बद्धतूणाः सधनुषो विविशुर्भरतर्षभाः॥<br><br>5382: अनुज्येष्ठं तु ते तत्र युधिष्ठिरपुरोगमाः। चक्रुरस्त्रं महावीर्याः कुमाराः परमाद्भुतम्॥<br><br>5383: केचिच्छराक्षेपभयाच्छिरांस्यवननामिरे। मनुजा धृष्टमपरे वीक्षाञ्चक्रुः सुविस्मिताः॥<br><br>5384: ते स्म लक्ष्याणि बिभिदुर्बाणैर्नामाङ्कशोभितैः। विविधैर्लाघवोत्सृष्टैरुह्यन्तो वाजिभिर्दुतम्॥<br><br>5385: तत् कुमारबलं तत्र गृहीतशरकार्मुकम्। गन्धर्वनगराकारं प्रेक्ष्य ते विस्मिताभवन्। ॥<br><br>5386: सहसा चुक्रुशुश्चान्ये नराः शतसहस्रशः। विस्मयोत्फुल्लनयनाः साधु साध्विति भारत॥<br><br>5387: कृत्वा धनुषि ते मार्गान् स्थचर्यासु चासकृत्। गजपृष्ठेऽश्वपृष्ठे च नियुद्धे च महाबलः॥<br><br>5388: गृहीतखड्गचर्माणस्ततो भूयः प्रहारिणः। त्सरुमार्गान् यथोद्दिष्टांश्चेसः सर्वासु भूमिषु॥<br><br>5389: लाघवं सौष्ठवं शोभा स्थिरत्वं दृढमुष्टिताम्। ददृशुस्तत्र सर्वेषां प्रयोगं खड्गचर्मणोः॥<br><br>5390: अथ तौ नित्यसंहृष्टौ सुयोधनवृकोदरौ। अवतीर्णौ गदाहतावेकशृङ्गाविवाचलौ॥<br><br>5391: बद्धकक्षौ महाबाहू पौरुषे पर्यवस्थितौ। बृहन्तौ वासिताहेतोः समदाविव कुञ्जरौ॥<br><br>5392: तौ प्रदक्षिणसव्यानि मण्डलानि महाबलौ। चेरतुर्मण्डलगतौ समदाविव कुञ्जरौ॥<br><br>5393: विदुरो धृतराष्ट्राय गान्धार्याः पाण्डवारणिः। न्यवेदयेतां तत् सर्वं कुमाराणां विचेष्टितम्॥<br><br>5394: वैशम्पायन उवाच कुरुराजे हि रङ्गस्ये भीमे च बलिनां वरे। पक्षपातकृतस्नेहः स द्विधेवाभवज्जनः॥<br><br>5395: । ॥<br><br>5396: वीर कुरुराजेति ही भीम इति जल्पताम्। पुरुषाणां सुविपुलाः प्रणादाः सहसोत्थिताः॥<br><br>5397: ततः क्षुब्धार्णवनिभं रङ्गमालोक्य बुद्धिमान्। भारद्वाजः प्रियं पुत्रमश्वत्थामानमब्रवीत्॥<br><br>5398: द्रोण उवाच वारयैतौ महावीरों कृतयोग्यावुभावपि। मा भूद् रङ्गप्रकोपोऽयं भीमदुर्योधनोद्भवः॥<br><br>5399: वैशम्पायन उवाच ततस्तावुद्यतगदौ गुरुपुत्रेण वारितौ। युगान्तानिलसंक्षुब्धौ महावेलाविवार्णवौ॥<br><br>5400: ततो रङ्गाङ्गणगतो द्रोणो वचनमब्रवीत्। निवार्य वादिगणं महामेघनिभस्वनम्॥<br><br>5401: यो मे पुत्रात् प्रियतरः सर्वशस्त्रविशारदः। ऐन्द्रिरिन्द्रानुजसमः स पार्थो दृश्यतामिति॥<br><br>5402: आचार्यवचनेनाथ कृतस्वस्त्ययनो युवा। बद्धगोधाङ्गुलित्राणः पूर्णतूणः सकार्मुकः॥<br><br>5403: काञ्चनं कवचं बिभ्रत् प्रत्यदृश्यत फाल्गुनः। सार्कः सेन्द्रायुधतडित् ससंध्य इव तोयदः॥<br><br>5404: ततः सर्वस्य रङ्गस्य समुत्पिञ्जलकोऽभवत्। प्रावाद्यन्त च वाद्यानि सशङ्खानि समन्ततः॥<br><br>5405: एष कुन्तीसुतः श्रीमानेष मध्यमपाण्डवः। एष पुत्रो महेन्द्रस्य कुरूणामेष रक्षिता॥<br><br>5406: एषोऽस्त्रविदुषां श्रेष्ठ एष धर्मभृतां वरः। एष शीलवतां चापि शीलज्ञाननिधिः परः॥<br><br>5407: इत्येवं तुमुला वाचः शृण्वत्याः प्रेक्षकरिताः। कुन्त्याः प्रस्रवसंयुक्तैरनैः क्लिन्नमुरोऽभवत्॥<br><br>5408: तेन शब्देन महता पूर्णश्रुतिरथाब्रवीत्। धृतराष्ट्रो नरश्रेष्ठो विदुरं हृष्टमानसः॥<br><br>5409: क्षत्तः क्षुब्धार्णवनिभः किमेव सुमहास्वनः। सहसैवोत्थितो रङ्गे भिन्दन्निव नभस्तलम्॥<br><br>5410: विदुर उवाच एष पार्थो महाराज फाल्गुनः पाण्डुनन्दनः। अवतीर्णः सकवचस्तत्रैष सुमहास्वनः॥<br><br>5411: धृतराष्ट्र उवाच धन्योऽस्म्यनुगृहीतोऽस्मि रक्षितोऽस्मि महामते। पृथारणिसमुद्भूतैस्त्रिभिः पाण्डववह्निभिः॥<br><br>5412: वैशम्पायन उवाच तस्मिन् प्रमुदिते रङ्गे कथंचित् प्रत्युपस्थिते। दर्शयामास बीभत्सुराचार्यायास्त्रलाघवम्॥<br><br>5413: आग्नेयेनासृजद् वह्नि वारुणोनासृजत् पयः। वायव्येनासृजद् वायुं पार्जन्येनासृजद् घनान्॥<br><br>5414: भौमेन प्राविशद् भूमि पार्वतेनासृजद् गिरीन्। अन्तर्धानेन चास्त्रेण पुनरन्तर्हितोऽभवत्॥<br><br>5415: क्षणात् प्रांशुः क्षणाद्धस्वः क्षणाच्च रथधूर्गतः। क्षणेन रथमध्यस्थः क्षणेनावतरन्महीम्॥<br><br>5416: सुकुमारं च सूक्ष्मं च गुरुं चापि गुरुप्रियः। सौष्ठवेनाभिसंक्षिप्तः सोऽविध्यद् विविधैः शरैः॥<br><br>5417: भ्रमतश्च वराहस्य लोहस्य प्रमुखे समम्। पञ्च बाणानसंयुक्तान् सम्मुमोचैकबाणवत्॥<br><br>5418: गव्ये विषाणकोषे च चले रज्ज्वलम्बिनि। निचखान महावीर्यः सायकानेकविंशतिम्॥<br><br>5419: इत्येवमादि सुमहत् खड्गे धनुषि चानघ। गदायां शस्त्रकुशलो मण्डलानि ह्यदर्शयत्॥<br><br>5420: तत: समाप्तभूयिष्ठे तस्मिन् कर्मणि भारता मन्दीभूते समाजे च वादित्रस्य च निःस्वने॥<br><br>5421: द्वारदेशात् समुद्भूतो माहात्म्यबलसूचकः। वज्रनिष्पेषसदृशः सुश्रुवे भुजनिःस्वनः॥<br><br>5422: दीर्यन्ते किं नु गिरयः किंस्विद् भूमिर्विदीर्यते। किंस्विदापूर्यते व्योम जलधाराघनैर्घनैः॥<br><br>5423: रङ्गस्यैवं मतिरभूत् क्षणेन वसुधाधिपः। द्वारं चाभिमुखाः सर्वे बभूवुः प्रेक्षकास्तदा। ॥<br><br>5424: पञ्चभिर्धातृभिः पार्थैर्द्राणः परिवृतो बभौ। पञ्चतारेण संयुक्तः सावित्रेणेव चन्द्रमाः॥<br><br>5425: अश्वत्थाम्ना च सहितं भ्रातृणां शतमूर्जितम्। दुर्योधनममित्रनमुत्थितं पर्यवारयत्॥<br><br>5426: स तैस्तदा भ्रातृभिरुद्यतायुधैर्गदाग्रपाणिः समवस्थितैर्वृतः। बभौ यथा दानवसंक्षये पुरा पुरन्दरो देवगणैः समावृतः॥<br><br>5427: वैशम्पायन उवाच दत्तेऽवकाशे पुरुषैर्विस्मयोत्फुल्ललोचनैः। विवेश रङ्गं विस्तीर्णं कर्णः परपुरंजयः॥<br><br>5428: सहजं कवचं बिभ्रत् कुण्लोद्योतिताननः। सधनुर्वद्धनिस्त्रिंशः पादचारीव पर्वतः॥<br><br>5429: कन्यागर्भः पृथुयशाः पृथायाः पृथुलोचनः। तीक्ष्णांशो स्करस्यांशः कर्णोऽरिगणसूदनः॥<br><br>5430: सिंहर्षभगजेन्द्राणां बलवीर्यपराक्रमः। दीप्तिकान्तिद्युतिगुणैः सूर्येन्दुज्वलनोपमः॥<br><br>5431: प्रांशुः कनकतालाभः सिंहसंहननो युवा। असंख्येयगुणः श्रीमान् भास्करस्यात्मसम्भवः॥<br><br>5432: स निरीक्ष्य महाबाहुः सर्वतो रङ्गमण्डलम्। प्रणाम द्रोणकृपयो त्यादृतमिवाकरोत्॥<br><br>5433: स समाजजन: सर्वो निश्चल: स्थिरलोचनः। कोऽयमित्यागतक्षोभः कौतूहलपरोऽभवत्॥<br><br>5434: सोऽब्रवीन्मेघगम्भीरस्वरेण वदतां वरः। भ्राता भ्रातरमज्ञातं सावित्रः पाकशासनिम्॥<br><br>5435: पार्थ यत् ते कृतं कर्म विशेषवदहं ततः। करिष्ये पश्यातं नृणां माऽऽत्मना विस्मयं गमः॥<br><br>5436: असमाप्ते ततस्तस्य वचने वदतां वर। यन्त्रोत्क्षिप्त इवोत्तस्थौ क्षिप्रं वै सर्वतो जनः॥<br><br>5437: प्रीतिश्च मनुजव्याघ्र दुर्योधनमुपाविशत्। ह्रीश्च क्रोधश्च बीभत्सु क्षणेनान्वाविवेश ह॥<br><br>5438: ततो द्रोणाभ्यनुज्ञात: कर्णः प्रियरणः सदा। यत् कृतं तत्र पार्थेन तच्चकार महाबलः॥<br><br>5439: अथ दुर्योधनस्तत्र भ्रातृभिः सह भारत। कर्णं परिष्वज्य मुदा ततो वचनमब्रवीत्॥<br><br>5440: दुर्योधन उवाच स्वागतं ते महाबाहो दिष्ट्या प्राप्तोऽसि मानद। अहं च कुरुराज्यं च यथेष्टमुपभुज्यताम्॥<br><br>5441: कर्ण उवाच कृतं सर्वमहं मन्ये सखित्वं च त्वया वृणे। द्वन्द्वयुद्धं च पार्थेन कर्तुमिच्छाम्यहं प्रभो॥<br><br>5442: दुर्योधन उवाच भुक्ष्व भोगान् मया साधु बन्धूनां प्रियकृद् भव। दुहृदां कुरु सर्वेषां मूर्ध्नि पादमरिंदम॥<br><br>5443: वैशम्पायन उवाच ततः क्षिप्तमिवात्मानं मत्वा पार्थोऽभ्यभाषत। कर्ण भ्रातृसमूहस्य मध्येऽचलमिव स्थितम्॥<br><br>5444: अर्जुन उवाच अनाहूतोपसृष्टानामनाहूतोपजल्पिनाम्। ये लोकास्तान् हत: कर्ण मया त्वं प्रतिपत्स्यसे॥<br><br>5445: कर्ण उवाच रङ्गोऽयं सर्वसामान्यः किमत्र तव फाल्गुन। वीर्यश्रेष्ठाश्च राजानो बलं धर्मोऽनुवर्तते॥<br><br>5446: किं क्षेपैर्दुर्बलायासैः शरैः कथय भारत। गुरोः समक्षं यावत् ते हराम्यद्य शिरः शरैः॥<br><br>5447: वैशम्पायन उवाच ततो द्रोणाभ्यनुज्ञातः पार्थः परपुरंजयः। भ्रातृभिस्त्वरयाऽऽश्लिष्टो रणायोपजगाम तम्॥<br><br>5448: ततो दुर्योधनेनापि सभ्रात्रा समरोद्यतः। परिष्वक्तः स्थितः कर्णः प्रगृह्य सशरं धनुः॥<br><br>5449: ततः सविद्युत्स्तनितैः सेन्द्रायुधपुरोगमैः। आवृतं गगनं मेधैर्बलाकापङ्क्तिहासिभिः॥<br><br>5450: ततः स्नेहाद्धरिहयं दृष्ट्वा रङ्गावलोकिनम्। भास्करोऽप्यनयन्नाशं समीपोपगतान् घनान्॥<br><br>5451: मेघच्छायोपगूढस्तु ततोऽदृश्यत फाल्गुनः। सूर्यातपपरिक्षिप्तः कर्णोऽपि समदृश्यत॥<br><br>5452: धार्तराष्ट्रा यतः कर्णस्तस्मिन् देशे व्यवस्थिताः। भारद्वाजः कृपो भीष्मो यतः पार्थस्ततोऽभवन्॥<br><br>5453: द्विधा रङ्गः समभवत् स्त्रीणां द्वैधमजायत। कुन्तिभोजसुता मोहं विज्ञातार्था जगाम ह॥<br><br>5454: तां तथा मोहमापन्नां विदुरः सर्वधर्मवित्। कुन्तीमाश्वासयामास प्रेष्याभिश्चन्दनोदकैः॥<br><br>5455: ततः प्रत्यागतप्राणा तावुभौ परिदंशितौ। पुत्रौ दृष्ट्वा सुसम्भ्रान्ता नान्वपद्यत किंचन॥<br><br>5456: तावुद्यतमहाचापौ कृपः शारद्वतोऽब्रवीत्। द्वन्द्वयुद्धसमाचारे कुशलः सर्वधर्मवित्॥<br><br>5457: अयं पृथायास्तनयः कनीयान् पाण्डुनन्दनः। कौरवो भवता साधु द्वन्द्वयुद्धं करिष्यति॥<br><br>5458: त्वमप्येवं महाबाहो मातरं पितरं कुलम्। कथयस्व नरेन्द्राणां येषां त्वं कुलभूषणम्॥<br><br>5459: ततो विदित्वा पार्थस्त्वां प्रतियोत्स्यति वा न वा। वृथाकुलसमाचारैर्न युध्यन्ते नृपात्मजाः॥<br><br>5460: वैशम्पायन उवाच एवमुक्तस्य कर्णस्य व्रीडावनतमाननम्। बभौ वर्षाम्बुविक्लिन्नं पद्ममागलितं यथा॥<br><br>5461: दुर्योधन उवाच आचार्य त्रिविधा योनी राज्ञां शास्त्रविनिश्चये। सत्कुलीनश्च शूश्च यश्च सेनां प्रकर्षति॥<br><br>5462: यद्ययं फाल्गुनो युद्धे नाराज्ञा योद्भुमिच्छति। तस्मादेषोऽङ्गविषये मया राज्येऽभिषिच्यते॥<br><br>5463: वैशम्पायन उवाच ततस्तस्मिन् क्षणे कर्णः सलाजकुसुमैर्घटैः। काञ्चनैः काञ्चने पीद्दे मन्त्रविद्भिर्महारथः॥<br><br>5464: अभिषिक्तोऽङ्गराज्ये स श्रिया युक्तो महाबलः। सच्छत्रवालव्यजनो जयशब्दोत्तरेण च॥<br><br>5465: उवाच कौरवं राजन् वचनं स वृषस्तदा। अस्य राज्यप्रदानस्य सदृशं किं ददानि ते॥<br><br>5466: प्रब्रूहि राजशार्दूल कर्ता ह्यस्मि तथा नृप। अत्यन्तं सख्यमिच्छामीत्याह तं स सुयोधनः॥<br><br>5467: एवमुक्तस्ततः कर्णस्तथेति प्रत्युवाच तम्। हर्षाच्चोभौ समाश्लिष्य परां मुदमवापतुः॥<br><br>5468: वैशम्पायन उवाच ततः स्रस्तोत्तरपटः सप्रस्वेदः सवेपथुः। विवेशाधिरथो रङ्गं यष्टिप्राणो ह्वयन्निव॥<br><br>5469: तमालोक्य धनुस्त्यक्त्वा पितृगौरवयन्त्रितः। कर्णोऽभिषेकाशिराः शिरसा समवन्दत॥<br><br>5470: ततः पादाववच्छाद्य पटान्तेन ससमम्भ्रमः। पुत्रेति परिपूर्णार्थमब्रवीत् रथसारथिः॥<br><br>5471: परिष्वज्य च तस्याथ मूर्धानं स्नेहविक्लवः। अङ्गराज्याभिषेकामश्रुभिः सिषिचे पुनः॥<br><br>5472: तं दृष्ट्वा सूतपुत्रोऽयमिति संचिन्त्य पाण्डवः। भीमसेनस्तदा वाक्यमब्रवीत् प्रहसन्निव॥<br><br>5473: न त्वमर्हसि पार्थेन सूतपुत्र रणे वधम्। कुलस्य सदृशस्तूर्णं प्रतोदो गृह्यतां त्वया॥<br><br>5474: अङ्गराज्यं च नार्हस्त्वमुपभोक्तुं नराधम। श्वा हुताशमीपस्थं पुरोडाशमिवाध्वरे॥<br><br>5475: एवमुक्तस्ततः कर्णः किंचित्प्रस्फुरिताधरः। गगनस्थं विनिःश्वस्य दिवाकरमुर्दक्षत॥<br><br>5476: कोपादुत्ययात महाबलः। भ्रातृपद्मवनात् तस्मान्मदोत्कट इव द्विपः॥<br><br>5477: सोऽब्रवीद् भीमकर्माणं भीमसेनमवस्थितम्। वृकोदर न युक्तं ते वचनं वक्तुमीदृशम्॥<br><br>5478: ततो दुर्योधनः क्षत्रियाणां बलं ज्येष्ठं योद्धव्यं क्षत्रबन्धुना। शूराणां च नदीनां च दुर्विदाः प्रभवाः किल॥<br><br>5479: सलिलादुत्थितो वह्निर्येन व्याप्तं चराचरम्। दधीचस्यास्थितो वज्रं कृतं दानवसूदनम्॥<br><br>5480: आग्नेयः कृत्तिकापुत्रो रौद्रो गाङ्गेय इत्यपि। श्रूयते भगवान् देवः सर्वगुह्यमयो गुहः॥<br><br>5481: क्षत्रियेभ्यश्च ये जाता ब्राह्मणास्ते च ते श्रुताः। विश्वामित्रप्रभृतयः प्राप्ता ब्रह्मत्वमव्ययम्॥<br><br>5482: आचार्यः कलशाज्जातो द्रोणः शस्त्रभृतां वरः। गौतमस्यान्ववाये च शरस्तम्बाच्च गौतमः॥<br><br>5483: भवतां च यथा जन्म तदप्यागमितं मया। सकुण्डलं सकवचं सर्वलक्षणलक्षितम्। कथमादित्यसदृशं मृगी व्याघ्नं जनिष्यति॥<br><br>5484: पृथिवीराज्यमर्होऽयं नाङ्गराज्यं नरेश्वरः। अनेन बाहुवीर्येण मया चाज्ञानुवर्तिना॥<br><br>5485: यस्य वा मनुजस्येदं न क्षान्तं मद्विचेष्टितम्। रथमारुह्य पद्भ्यां स विनामयतु कार्मुकम्॥<br><br>5486: ततः सर्वस्य रङ्गस्य हाहाकारो महानभूत्। साधुवादानुसम्बद्धः सूर्यश्चास्तमुपागमत्॥<br><br>5487: ततो दुर्योधनः कर्णमालम्ब्यागकरे नृपः। दीपिकाग्निकृतालोकस्तस्माद् रङ्गाद् विनिर्ययौ॥<br><br>5488: पाण्डवाश्च सहद्रोणाः सकृपाश्च विशाम्पते। भीष्मेण सहिताः सर्वे ययुः स्वं स्वं निवेशनम्॥<br><br>5489: अर्जुनेति जनः कश्चित् कश्चित् कर्णेति भारत। कश्चिद् दुर्योधनेत्येवं ब्रुवन्तः प्रस्थितास्तदा॥<br><br>5490: कुन्त्याश्च प्रत्यभिज्ञाय दिव्यलक्षणसूचितम्। पुत्रमङ्गेश्वरं स्नेहाच्छन्ना प्रीतिरजायत॥<br><br>5491: दुर्योधनस्यापि तदा कर्णमासाद्य पार्थिवा भयमर्जुनसंजातं क्षिप्रमन्तरधीयत॥<br><br>5492: स चापि वीरः कृतशस्त्रनिश्रमः परेण साम्नाभ्यवदत् सुयोधनम्। युधिष्ठिरस्याप्यभवत् तदा मतिन कर्णतुल्योऽस्ति धनुर्धरः क्षितौ॥<br><br>5493: वैशम्पायन उवाच पाण्डवान् धार्तराष्ट्रांश्च कृतास्त्रान् प्रसमीक्ष्य सः। गुर्वर्थं दक्षिणाकाले प्राप्तेऽमन्यत वै गुरुः॥<br><br>5494: ततः शिष्यान् समानीय आचार्योऽर्थमचोदयत्। द्रोणः सर्वानशेषेण दक्षिणार्थं महीपते॥<br><br>5495: पञ्चालराजं दुपदे गृहीत्वा रणमूर्धनि। पर्यानयत भद्रं वः सा ख्यात् परमदक्षिणा॥<br><br>5496: तथेत्युक्त्वा तु ते सर्वे रथेस्तूर्णं प्रहारिणः। आचार्यधनदानार्थं द्रोणेन सहिता ययुः॥<br><br>5497: ततोऽभिजग्मुः पञ्चालान् निघ्नन्तस्ते नरर्षभाः। ममृदुस्तस्य नगरं दुपदस्य महौजसः॥<br><br>5498: दुर्योधनश्च कर्णश्च युयुत्सुश्च महाबलः। दुःशासनो विकर्णश्च जलसंध: सुलोचनः॥<br><br>5499: एते चान्ये च बहवः कुमारा बहुविक्रमाः। अहं पूर्वमहं पूर्वमित्येवं क्षत्रियर्षभाः॥<br><br>5500: ततो वररथारूढाः कुमारा: सादिभिः सह। प्रविश्य नगरं सर्वे राजमार्गमुपाययुः॥<br><br>5501: तस्मिन् काले तु पाञ्चालः श्रुत्वा दृष्ट्वा महद् बलम् भ्रातृभिः सहितो राजंस्त्वरया निर्ययौ गृहात्॥<br><br>5502: ततस्तु कृतसंनाहा यज्ञसेनसहोदराः। शरवर्षाणि मुञ्चन्तः प्रणेदुः सर्व एव ते॥<br><br>5503: ततो रथेन शुभ्रेण समासाद्य तु कौरवान्। यज्ञसेनः शरान् घोरान् ववर्ष युधि दुर्जयः॥<br><br>5504: वैशम्पायन उवाच पूर्वमेव तु सम्मन्त्र्य पार्थो द्रोणमथाब्रवीत्। दद्रिकात् कुमाराणामाचार्यं द्विजसत्तमम्॥<br><br>5505: एषां पराक्रमस्यान्ते वयं कुर्याम साहसम्। एतैरशक्यः पाञ्चालो ग्रहीतुं रणमूर्धनि॥<br><br>5506: एवमुक्त्वा तु कौन्तेया भ्रातृभिः सहितोऽनघः। अर्धकोशे तु नगरादतिष्ठद् बहिरेव सः॥<br><br>5507: दुपदः कौरवान् दृष्ट्वा प्राधावत समन्ततः। शरजालेन महता मोहयन् कौरवी चमूम्॥<br><br>5508: तमुद्यतं रथेनैकमाशुकारिणमाहवे। अनेकमिव संत्रासान्मेनिरे तत्र कौरवाः॥<br><br>5509: दुपदस्य शरा घोरा विचेरुः सर्वतो दिशम्। ततः शङ्खाश्च भेर्यश्च मृदङ्गाश्च सहस्रशः॥<br><br>5510: प्रावाद्यन्त महाराज पाञ्चालानां निवेशने। सिंहनादश्च संजज्ञे पाञ्चालानां महात्मनाम्॥<br><br>5511: धनुातलशब्दश्च संस्पृश्य गगनं महान्। दुर्योधनो विकर्णश्च सुबाहुदीर्घलोचनः॥<br><br>5512: दुःशासनश्च संक्रुद्धः शरवर्षैरवाकिरन्। सोऽतिविद्धो महेष्वासः पार्षतो युधि दुर्जयः॥<br><br>5513: व्यधमत् तान्यनीकानि तत्क्षणादेव भारत। दुर्योधनं विकर्णं च कर्णं चापि महाबलम्॥<br><br>5514: नानानृपसुतान् वीरान् सैन्यानि विविधानि च। अलातचक्रवत् सर्वं चरन् बाणैरतर्पयत्॥<br><br>5515: तत्तस्तु नागराः सर्वे मुसलैर्यष्टिभिस्तदा। अभ्यवर्षन्त कौरव्यान् वर्षमाणा घना इव॥<br><br>5516: सबालवृद्धास्ते पौराः कौरवानभ्ययुस्तदा। श्रुत्वा सुतुमुलं युद्ध कौरवा नेव भारत॥<br><br>5517: द्रवन्ति स्म नदन्ति स्म क्रोशन्तः पाण्डवान् प्रति। पाड्वास्तु स्वयं श्रुत्वा आर्तानां लोमहर्षणम्॥<br><br>5518: अभिवाद्य ततो द्रोणं रथानारुरुहुस्तदा। युधिष्ठिरं निवार्याशु मा युध्यस्वेति पाण्डवम्॥<br><br>5519: माद्रेयौ चक्ररक्षौ तु फाल्गुनश्च तदाकरोत्। सेनाग्रगो भीमसेनः सदाभूद गदया सह॥<br><br>5520: तदा शत्रुस्वनं श्रुत्वा भ्रातृभिः सहितोऽनघः। अयाज्जवेन कौन्तेयो रथेनानादयन् दिशः॥<br><br>5521: पाञ्चालानां ततः सेनामुद्भूतार्णवनिःस्वनाम्। भीमसेनो महाबाहुर्दण्डपाणिरिवान्तकः॥<br><br>5522: प्रविवेश महासेनां मकरः सागरं यथा। स्वयमभ्यद्रवद् भीमो नागानीकं गदाधरः॥<br><br>5523: स युद्धकुशलः पार्थो बाहुवीर्येण चातुलः। अहनत् कुञ्जरानीकं गदया कालरूपधृत्॥<br><br>5524: ते गजा गिरिसंकाशाः क्षरन्तो रुधिरं बहु। भीमसेनस्य गदया भिन्नमस्तकपिण्डकाः॥<br><br>5525: पतन्ति द्विरदा भूमौ वज्रघातादिवाचलाः। गजानश्वान् रथांश्चैव पातयामास पाण्डवः॥<br><br>5526: पदातींश्च रथांश्चैव न्यवधीदर्जुनाग्रजः। गोपाल इव दण्डेन यथा पशुगणान् वने॥<br><br>5527: चालयन् रथनागांश्च संचचाल वृकोदरः। वैशम्पायन उवाच भारद्वाजप्रियं कर्तुमुद्यतः फाल्गुनस्तदा॥<br><br>5528: पार्षतं शरजालेन क्षिपन्नागात् स पाण्डवः। हयौघांश्च रथौघांश्च गजौघांश्च समन्ततः॥<br><br>5529: पातयन् समरे राजन् युगान्ताग्निरिव ज्वलन्। पाञ्चाला: सृञ्जयास्तथा॥<br><br>5530: शरैर्नानाविधैस्तूर्णं पार्थं संछाद्य सर्वशः। सिंहनादं मुखैः कृत्वा समयुध्यन्त पाण्डवम्॥<br><br>5531: तद् युद्धमभवद् घोरं सुमहाद्भुतदर्शनम्। सिंहनादस्वनं श्रुत्वा नामृष्यत् पाकशासनिः॥<br><br>5532: ततः किीटी सहसा पाञ्चालान् समरेऽद्रवत्। छादयन्निषुजालेन महता मोहयन्निव॥<br><br>5533: शीघ्रमभ्यस्यतो बाणान् संदधानस्य चानिशम्। नान्तरं ददृशे किंचिन् कौन्तेयस्य यशस्विनः॥<br><br>5534: सिंहनादश्च संजज्ञे साधुशब्देन मिश्रितः। ततः पाञ्चालराजस्तु तथा सत्यनिता सह॥<br><br>5535: त्वरमाणोऽभिदुद्राव महेन्द्रं शम्बरो यथा। महता शरवर्षेण पार्थः पाञ्चालमावृषोत्॥<br><br>5536: ततो हलहलाशब्द आसीत् पाञ्चालके बले। जिघृक्षति महासिंहो गजानामिव यूथपम्॥<br><br>5537: दृष्ट्वा पार्थं तदाऽऽयान्तं सत्यजित् सत्यविक्रमः। पाञ्चालं वै परिप्रेप्सुर्धनंजयमुपारवत्॥<br><br>5538: ततस्त्वर्जुनपाञ्चालौ युद्धाय समुपागतौ। व्यक्षोभयेतां तौ सैन्यमिन्द्रवैरोचनाविव॥<br><br>5539: ततः सत्यजितं पार्थो दशभिर्मर्मभेदिभिः। विव्याध बलवद् गाढं तदद्भुतमिवाभवत्॥<br><br>5540: ततः शरशतैः पार्थं पाञ्चालः शीघ्रमार्दयत्। पार्थस्तु शरवर्षेण छाद्यमानो महारथः॥<br><br>5541: वेगं चक्रे महावेगो धनुामवमृज्य च। ततः सत्यजितश्चापं छित्त्वा राजानमभ्ययात्॥<br><br>5542: अथान्यद् धनुरादाय सत्यजिद् वेगवत्तरम्। सावं ससूतं सरथं पार्थं विव्याध सत्वरः॥<br><br>5543: स तं न ममृषे पार्थः पाञ्चालेनार्दितो युधि। ततस्तस्य विनाशार्थं सत्वरं व्यसृजच्छरान्॥<br><br>5544: हयान् ध्वजं धनुर्मुष्टिमुभौ तौ पार्णिसारथी। स तथा भिद्यमानेषु कार्मुकेषु पुनः पुनः॥<br><br>5545: हयेषु विनियुक्तेषु विमुखोऽभवदाहवे। स सत्यजितमालोक्य तथा विमुखमाहवे॥<br><br>5546: वेगेन महता राजन्नभ्यवर्षत पाण्डवम्। तदा चक्रे महद् युद्धमर्जुनो जयतां वरः॥<br><br>5547: तस्य पार्थो धनुश्छित्त्वा ध्वज चोळमपातयत्। पञ्चभिस्तस्य विव्याध हयान् सूतं च सायकैः॥<br><br>5548: तत उत्सृज्य तच्चापमाददानं शरावरम्। सिंहनादमथाकरोत्॥<br><br>5549: पाञ्चालस्य रथस्येषामाप्लुत्य सहसापतत्। पाञ्चालरथमास्थाय अवित्रस्तो धनंजयः॥<br><br>5550: विक्षोभ्याम्भोनिधिं पार्थस्तं नागमिव सोऽग्रहीत्। ततस्तु सर्वपाञ्चाला विद्रवन्ति दिशो दश॥<br><br>5551: दर्शयन् सर्वसैन्यानां स बाह्वोर्बलमात्मनः। सिंहनादस्वनं कृत्वा निर्जगाम धनंजयः॥<br><br>5552: आयान्तमर्जुनं दृष्ट्वा कुमाराः सहितास्तदा। ममृदुस्तस्य नगरं द्रुपदस्य महात्मनः॥<br><br>5553: अर्जुन उवाच सम्बन्धी कुरुवीराणां दुपदो राजसत्तमः। मा वधीस्तद्बलं भीम गुरुदानं प्रदीयताम्॥<br><br>5554: वैशम्पायन उवाच भीमसेनस्तदा राजन्नर्जुनेन निवारितः। अतृप्तो युद्धधर्मेषु न्यवर्तत महाबलः॥<br><br>5555: ते यज्ञसेनं दुपदं गृहीत्वा रणमूर्धनि। उपाजहः सहामात्यं द्रोणस्य भरतर्षभ। ६३॥<br><br>5556: भग्नदर्प हृतधनं तं तथा वशमागतम्। स वैरं मनसा ध्यात्वा द्रोणो. दुपदमब्रवीत्॥<br><br>5557: विमृद्य तरसा राष्ट्र पुरं ते मृदितं मया। प्राप्य जीवं रिपुवशं सखिपूर्वं किमिष्यते॥<br><br>5558: एवमुक्त्वा प्रहस्यैनं किंचित् स पुनरब्रवीत्। मा भैः प्राणभयाद् वीर क्षमिणो ब्राह्मणा वयम्॥<br><br>5559: आश्रमे क्रीडितं क्रीडितं यत् तु त्वया बाल्ये मया सह। तेन संवर्द्धितः स्नेहः प्रीतिश्च क्षत्रियर्षभ॥<br><br>5560: प्रार्थयेयं त्वया सख्यं पुनरेव जनाधिप। वरं ददामि ते राजन् राज्यस्यार्धमवाप्नुहि॥<br><br>5561: अराजा किल नो राज्ञः सखा भवितुमर्हसि। अतः प्रयतितं राज्ये यज्ञसेन मया तव॥<br><br>5562: राजासि दक्षिणे कूले भागीरथ्याहामुत्तरे। सखायं मां विजानीहि पाञ्चाल यदि मन्यसे॥<br><br>5563: दुपद उवाच अनार्शयमिदं ब्रह्मन् विक्रान्तेषु महात्मसु। प्रीये त्वयाहं त्वत्तश्च प्रीतिमिच्छामि शाश्वतीम्॥<br><br>5564: वैशम्पायन उवाच एवमुक्तः स तं द्रोणो मोक्षयामास भारत। सत्कृत्य चैनं प्रीतात्मा राज्या) प्रत्यपादयत्॥<br><br>5565: माकन्दीमथ गङ्गायास्तीरे जनपदायुताम्। सोऽध्यावसद् दीनमनाः काम्पिल्यं च पुरोत्तमम्॥<br><br>5566: दक्षिणांश्चापि पञ्चालान् यावच्चर्मण्वती नदी। द्रोणेन चैवं द्रुपदः परिभूयाथ पालितः॥<br><br>5567: क्षात्रेण च बलेनास्य नापश्यत् स पराजयम्। हीनं विदित्वा चात्मानं ब्राह्मण स बलेन तु॥<br><br>5568: पुत्रजन्म परीप्सन् वै पृथिवीमन्वसंचरत्। अहिच्छत्रं च विषयं द्रोणः समभिपद्यत॥<br><br>5569: एवं राजन्नहिच्छत्रा पुरी जनपदायुता। युधि निर्जित्य पार्थेन द्रोणारा प्रतिपादिता॥<br><br>5570: वैशम्पायन उवाच ततः संवत्सारस्यान्ते यौवराज्याय पार्थिव। स्थापितो तराष्ट्रेण पाण्डुपुत्रो युधिष्ठिरः॥<br><br>5571: धृतिस्थैर्य सहिष्णुत्वादानृशंस्यात् तथार्जवात्। भृत्यानम्नुकम्पार्थं तथैव स्थिरसौहृदात्॥<br><br>5572: ततोऽदीर्घेण कालेन कुन्तीपुत्रो युधिष्ठिरः। पितुरन्तर्दधे कीर्ति शीलवृत्तसमाधिभिः॥<br><br>5573: असियुद्धे गदायुद्धे रथयुद्धे च पाण्डवः। संकर्षणादशिक्षद् वै शश्वच्छिक्षां वृकोदरः॥<br><br>5574: समाप्तशिक्षो भीमस्तु द्युमत्सेनसमो बले। पराक्रमेण सम्पन्नो भ्रातृणामचरद् वशे॥<br><br>5575: प्रगाढदृढमुष्टित्वे लाघवे वेधने तथा। क्षुरनाराचभल्लानां विपादानां च तत्त्ववित्॥<br><br>5576: ऋजुवक्रविशालानां प्रयोक्ता फाल्गुनोऽभवत्। लाघवे सौष्ठवे चैव नान्यः कश्चन विद्यते॥<br><br>5577: बीभत्सुसदृशो लोके इति द्रोणो व्यवस्थितः। ततोऽब्रवीद् गुडाकेशं द्रोणः कौरवसंसदि॥<br><br>5578: अगस्त्यस्य धनुर्वेद शिष्यों मम गुरुः पुरा। अग्निवेश इति ख्यातस्तस्य शिष्योऽस्मि भारत॥<br><br>5579: तीर्थात् तीर्थं गमयितुमहमेतत् समुद्यतः। तपसा यन्मया प्राप्तममोघमशनिप्रभम्॥<br><br>5580: अस्त्रं ब्रह्मशिरो नाम यद् दहेत् पृथिवीमपि। ददता गुरुणा चोक्तं न मनुष्येष्विदं त्वया॥<br><br>5581: भारद्वाज विमोक्तव्यमल्पवीर्येष्वपि प्रभो। त्वया प्राप्तमिदं वीर दिव्यं नान्योऽर्हति त्विदम्॥<br><br>5582: समयस्तु त्वया रक्ष्यो मुनिसृष्टो विशाम्पते। आचार्यदक्षिणां देहि ज्ञातिग्रामस्य पश्यतः॥<br><br>5583: ददानीति प्रतिज्ञाते फाल्गुनेनाब्रवीद् गुरुः। युद्धेऽहं प्रतियोद्धव्यो युध्यमानस्त्वयानघ॥<br><br>5584: तथेति च प्रतिज्ञाय द्रोणाय कुरुपुङ्गवः। उपसंगृह्य चरणौ स प्रायादुत्तरां दिशम्॥<br><br>5585: स्वभावादगमच्छब्दो महीं सागरमेखलाम्। अर्जुनस्य समो लांके नास्ति कश्चिद् धनुर्धरः॥<br><br>5586: गदायुद्धेऽसियुद्धे च रथयुद्धे च पाण्डवः। पारगश्च धनुयुद्धे बभूवाथ धनंजयः॥<br><br>5587: नीतिमान् सकलां नीति विबुधाधिपतेस्तदा। अवाप्य सहदेवोऽपि भ्रातृणां ववृते वशे॥<br><br>5588: द्रोणेनैव विनीतश्च भ्रातृणां नकुलः प्रियः। चित्रयोधी समाख्यातो बभूवातिरथोदितः॥<br><br>5589: त्रिवर्षकृतयज्ञस्तु गन्धर्वाणामुपप्लवे। अर्जुनप्रमुखैः पार्थैः सौवीरः समरे हतः॥<br><br>5590: न शशाक वशे कर्तुं यं पाण्डुरपि वीर्यवान्। सोऽर्जुनेन वशं नीतो राजाऽऽसीद् यवनाधिपः॥<br><br>5591: अतीव बलसम्पन्नः सदा मानी कुरून् प्रति। विपुलो नाम सौवीरः शस्तः पार्थेन धीमता॥<br><br>5592: दत्तामित्र इति ख्यातं संग्रामे कृतनिश्चयम्। सुमित्रं नाम सौवीरमर्जुनोऽदमयच्छरैः॥<br><br>5593: भीमसेनसहायश्च रथानामयुतं च सः। अर्जुनः समरे प्राच्यान् सर्वानेकरथोऽजयत्॥<br><br>5594: तथैवैकरथो गत्वा दक्षिणामजयद् दिशम्। धनौघं प्रापयामास कुरुराष्ट्र धनंजयः॥<br><br>5595: एवं सर्वे महामत्मानः पाण्डवा मनुजोत्तमाः। परराष्ट्राणि निर्जित्य स्वराष्ट्रं ववृधुः पुरा॥<br><br>5596: ततो बलमतिख्यातं विज्ञाय दृढधन्विनाम्। दूषितः सहसा भावो धृतराष्ट्रस्य पाण्डुषु। स चिन्तापरमो राजा न निद्रामलभनिशि॥<br><br>5597: वैशम्पायन उवाच श्रुत्वा पाण्डुसुतान् वीरान् बलोद्रिक्तान् महौजसः। धृतराष्ट्रो महीपालश्चिन्तामगमदातुरः॥<br><br>5598: तत आहूय मन्त्रज्ञं राजशास्त्रार्थवित्तमम्। कणिकं मन्त्रिणां श्रेष्ठं धृतराष्ट्रोऽब्रवीद् वचः॥<br><br>5599: धृतराष्ट्र उवाच उत्सित्ताः पाण्डवा नित्यं तेभ्योऽसूये द्विजोत्तम। तत्र मे निश्चिततमं संधिविग्रहकारणम्। कणिक त्वं ममाचक्ष्व करिष्ये वचनं तव॥<br><br>5600: वैशम्पायन उवाच स प्रसन्नमनास्तेन परिपृष्टो द्विजोत्तमः। उवाच वचनं तीक्ष्णं राजशास्त्रार्थदर्शनम्॥<br><br>5601: शृणु राजन्निदं तत्र प्रोच्यमानं मयानघ। न मेऽभ्यसूया कर्तव्या श्रुत्वैव कुरुसत्तम। ॥<br><br>5602: नित्यमुद्यतदण्डः स्यान्नित्यं विवृतपौरुषः। अच्छिद्रश्छिद्रदर्शी स्यात् परेषां विवरानुगः॥<br><br>5603: नित्यमुद्यतदण्डाद्धि भृशमुद्विजते जनः। तस्मात् सर्वाणि कार्याणि दण्डेनैव विधारयेत्॥<br><br>5604: नास्यच्छिद्रं परः पश्येच्छिद्रेण परमन्वियात्। गृहेत् कूर्म इवाङ्गानि रक्षेद् विवरमात्मनः॥<br><br>5605: नासम्यक्कृतकारी स्यादुपक्रम्य कदाचन। कण्टको ह्यपि दुश्छिन्न आसावं जनयेच्चिरम्॥<br><br>5606: वधमेव प्रशंसन्ति शत्रूणामपकारिणाम्। सुविदीर्णं सुविक्रान्तं सुयुद्धं सुपलायितम्॥<br><br>5607: आपद्यापदि काले च कुर्वीत न विचारयेत्। नावज्ञेयो रिपुस्तात दुर्बलौऽपि कथंचन। ॥<br><br>5608: अल्पोऽप्यग्निर्वनं कृत्स्नं दहत्याश्रयसंश्रयात्। अन्धः स्यादन्धवेलायां वाधिर्यमपि चाश्रयेत्॥<br><br>5609: कुर्यात् तृणमयं चापं शयीत मृगशायिकाम्। सान्त्वादिभिरुपायैस्तु हन्याच्छत्रु वशे स्थितम्॥<br><br>5610: दया न तस्मिन् कर्तव्या शरणागत इत्युत्। निरुद्विग्नो हि भवति नहताज्जायते भयम्॥<br><br>5611: हन्यादमित्रं दानेन तथा पूर्वापकारिणम्। हन्यात् त्रीन् पञ्च सप्तेति परपक्षस्य सर्वशः॥<br><br>5612: मूलमेवादितीश्छिन्द्यात् परपक्षस्य नित्यशः। ततः सहायांस्तत्पक्षान् सर्वांश्च तदनन्तरम्॥<br><br>5613: छिन्नमूले ह्यधिष्ठाने सर्वे तज्जीविनो हताः। कथं नु शाखास्तिष्ठेरंश्छिन्नमूले वनस्पतौ॥<br><br>5614: एकाग्रः स्यादविवृतो नित्यं विवरदर्शकः। राजन् नित्यं सपत्नेषु नित्योद्विग्नः समाचरेत्॥<br><br>5615: अग्न्याधानेन यज्ञेन काषायेण जटाजिनैः। लोकान् विश्वासयित्वैव ततो लुम्पेद् यथा वृकः॥<br><br>5616: असुशं शौचमित्याहुरर्थानामुपधारणे। आनाम्य फलितां शाखां पक्वं पक्वं प्रशातयेत्॥<br><br>5617: फलार्थोऽयं समारम्भो लोके पुंसां विपश्चिताम्। वहेदमित्रं स्कन्धेन यावत् कालस्य पर्ययः॥<br><br>5618: ततः प्रत्यागते काले भिन्द्याद् घटमिवाश्मनि। अमित्रो न विमोक्तव्यः कृपणं बपि ब्रुवन्॥<br><br>5619: कृपा न तस्मिन् कर्तव्या हन्यादेवापकारिणम्। हन्यादमित्रं सान्त्वेन तथा दानेन वा पुनः॥<br><br>5620: तथैव भेददण्डाभ्यां सर्वोपायैः प्रशातयेत्। धृतराष्ट्र उवाच कथं सान्त्वेन दानेन भेदैर्दण्डेन वा पुनः॥<br><br>5621: अमित्रः शक्यते हन्तुं तन्मे ब्रूहि यथातथम्। कणिक उवाच शृणु राजन् यथावृत्तं वने निवसतः पुरा॥<br><br>5622: जम्बुकस्य महाराज नीतिशास्त्रार्थदर्शिनः। अथ कश्चित् कृतप्रज्ञः शृगाल: स्वार्थपण्डितः॥<br><br>5623: सखिभिय॑वसत् सार्धं व्याघ्राखुवृकबभ्रुभिः। तेऽपश्यन् विपिने तस्मिन् बलिनं मृगयूथपम्॥<br><br>5624: अशक्ता ग्रहणे तस्य ततो मन्त्रममन्त्रयन्। जम्बुक उवाच असकृद् यतितो ह्येष हन्तुं व्याघ्र वने त्वया। ॥<br><br>5625: युवा वै जवसम्पन्नो बुद्धिशाली न शक्यते। मूषिकोऽस्य शयानस्य चरणौ भक्षयत्वयम्॥<br><br>5626: यथैनं भक्षितैः पादैर्व्याघ्रो गृहणातु वै ततः। ततो वै भक्षयिष्यामः सर्वे मुदितमानसाः॥<br><br>5627: जम्बुकस्य तु तद् वाक्यं तथा चक्रुः समाहिताः। मूषिकाभक्षितैः पादैर्मृगं व्याघ्रोऽवधीत् तदा॥<br><br>5628: दृष्ट्वाचेष्टमानं तु भूमौ मृगकलवरम्। स्नात्वाऽऽगच्छत भद्रं वोरक्षामीत्याह जम्बुकः॥<br><br>5629: शृगालवचनात् तेऽपि गताः सर्वे नदी ततः। स चिन्तापरमो भूत्वा तस्थौ तत्रैव जम्बुकः॥<br><br>5630: अथाजगाम पूर्वं तु स्नात्वा व्याघ्रो महाबलः। ददर्श जम्बुकं चैव चिन्ताकुलितमानसम्॥<br><br>5631: व्याघ्र उवाच किं शोचसि महाप्राज्ञ त्वं नो बुद्धिमतां वरः। अशित्वा पिशितान्यद्य विहरिष्यामहे वयम्॥<br><br>5632: जम्वुक उवाच शृणु मे त्वं महाबाहो यद् वाक्यं मूषिकोऽब्रवीत्। धिग् बलं पृगराजस्य मयाद्यायं मृगो हतः॥<br><br>5633: माहुबलमाश्रित्य तृप्तिमद्य गमिष्यति। गर्जमानस्य तस्यैवमतो भक्ष्यं न रोचये॥<br><br>5634: व्याघ्र उवाच ब्रवीति यदि स ह्येवं काले ह्यस्मिन् प्रबोधितः। स्वबाहुबलमाश्रित्य हनिष्येऽहं वनेचरान्॥<br><br>5635: खादिष्ये तत्र मांसानि इत्युक्त्वा प्रस्थितो वनम्। एतस्मिन्नेव काले तु मूषिकोऽप्याजगाम ह॥<br><br>5636: तमागतमभिप्रेत्य शृगालोऽप्यब्रववीद् वचः। जम्बुक उवाच शृणु मूषिक भद्रं ते नकुलो यदिहाब्रवीत्॥<br><br>5637: मृगमांसं न खादेयं गरमेतन्न रोचते। मूषिकं भक्षयिष्यामि तद् भवाननुमन्यताम्॥<br><br>5638: तच्छुत्वा मूषिको वाक्यं संत्रस्तः प्रगतो बिलम्। ततः स्नात्वा स वै तत्र आजगाम वृको नृप॥<br><br>5639: तमागतमिदं वाक्यमब्रवीज्जम्बुकस्तदा। मृगराजो हि संक्रुद्धो न ते साधु भविष्यति॥<br><br>5640: सकलत्रस्त्विहायाति कुरुष्व यदनन्तरम्। एवं संचेदितस्तेन जम्बुकेन तदा वृकः॥<br><br>5641: ततोऽवलुम्पनं कृत्वा प्रयात: पिशिताशनः। एतस्मिन्नेव काले तु नकुलोऽप्याजगाम ह॥<br><br>5642: तमुवाच महाराज नकुलं जम्बुको वने। स्वबाहुबलमाश्रित्य निर्जितास्तेऽन्यतो गताः॥<br><br>5643: मम दत्त्वा नियुद्धं त्वं भुड्क्ष्व मांसं यथेप्सितम्। नकुल उवाच मृगराजो वृक्श्चैव बुद्धिमानपि मूषिकः॥<br><br>5644: निर्जिता यत् त्वया वीरास्तमाद् वीरतरो भवान्। न त्वयाप्युत्सहे योद्धमित्युक्त्वा सोऽप्युपागमत्॥<br><br>5645: कणिक उवाच एवं तेषु प्रयातेषु जम्बुको हृष्टमानसः। खादति स्म तदा मांसमेकः सन् मन्त्रनिश्चयात्॥<br><br>5646: एवं समाचरन्नित्यं सुखमेधते भूपतिः। भयेन भेदयेद् भीरुं शूरमञ्जलिकर्मणा॥<br><br>5647: लुब्धमर्थप्रदानेन समं न्यूनं तथौजसा। एवं ते कथितं राजशृणु चाप्यपरं तथा॥<br><br>5648: पुत्रः सखा वा भ्राता वा पिता वा यदि वा गुरुः। रिपुस्थानेषु वर्तन्तो हन्तव्या भूतिमिच्छता॥<br><br>5649: शपथेनाप्यरिं हन्यादर्थदानेन वा पुनः। विषेण मायया वापि नोपेक्षते कथंचन। उभौ चेत् संशयोपेतौ श्रद्धावांस्तत्र वर्द्धते॥<br><br>5650: गुरोरप्यविलप्तस्य कार्याकार्यमजानतः। उत्पथप्रतिपन्नस्य न्याय्यं भवति शासनम्॥<br><br>5651: क्रुद्धोऽप्यक्रुद्धरूपः स्यात् स्मितपूर्वाभिभाषिता। न चाप्यन्यमपध्वंसेत् कदाचित् कोपसंयुतः॥<br><br>5652: प्रहरिष्यन् प्रियं ब्रूयात् प्रहरन्नपि भारत। प्रहत्य च कृपायीत शोचेत च रुदेत च॥<br><br>5653: आश्वासयेच्चापि परं सान्त्वधर्मार्थवृत्तिभिः। अथास्य प्रहरेत् काले यदा विचलिते पथि॥<br><br>5654: अपि घोरापराधस्य धर्ममाश्रित्य तिष्ठतः। स हि प्रच्छाद्यते दोषः शैलो मेघैरिवासितैः॥<br><br>5655: यः स्यादनुप्राप्तवधस्तस्यागारं प्रदीपयेत्। अधनान् नास्तिकांश्चौरान विषये स्वे न वासयेत्॥<br><br>5656: प्रत्युत्थानासनाद्येन सम्प्रदानेन केनचित्। प्रतिविश्रब्धघाती स्यात् तीक्ष्णदंष्ट्रो निमग्नकः॥<br><br>5657: अशस्तेिभ्यः शङ्केत शख्तेिभ्यश्च सर्वशः। अशक्याद् भयमुत्पन्नमपि मूलं निकृन्तति॥<br><br>5658: न विश्वसेदविश्वस्ते विश्वस्ते नातिविश्वसेत्। विश्वासाद् भयमुत्पन्नं मूलान्यपि निकृन्ततिः॥<br><br>5659: चारः सुविहित: कार्य आत्मनश्च परस्य वा। पाषण्डांस्तापसादींश्च परराष्ट्रेषु योजयेत्॥<br><br>5660: उद्यानेषु विहारेषु देवतायतनेषु च। पानागारेषु रथ्यासुसर्वतीर्थेषु चाप्यथ॥<br><br>5661: चत्वरेषु च कूपेषु पर्वतेषु वनेषु च। समवायेषु सर्वेषु सरित्सु च विचारयेत्॥<br><br>5662: वाचा भृशं विनीतः स्याद्धदयेन तथा क्षुरः। स्मितपूर्वाभिभाषी स्यात् सृष्टो रौद्राय कर्मणे॥<br><br>5663: अञ्जलिः शपथः सान्त्वं शिरसा पादवन्दनम्। आशाकरणमित्येवं कर्तव्यं भूतिमिच्छता॥<br><br>5664: सुपुष्पितः स्यादफलः फलवान् स्याद् दुरारुहः। आमः स्यात् पक्वसंकाशो न च जीर्येत कर्हिचित्। । त्रिवर्गे त्रिविधा पीडा ह्यनुबन्धस्तथैव च। अनुबन्धाः शुभा ज्ञेयाः पीडास्तु परिवर्जयेत्॥<br><br>5665: धर्मं विचरतः पीडा सापि द्वाभ्यां नियच्छति। अर्थं चाप्यर्थलुब्धस्य कामं चातिप्रवर्तिनः॥<br><br>5666: अगर्वितात्मा युक्तश्च सान्त्वयुक्तोऽनसूयिता। अवेक्षितार्थः शुद्धात्मा मन्त्रयीत द्विजैः सह॥<br><br>5667: कर्मणा येन केनैव मृदुना दारुणेन च। उद्धरेद् दीनमात्मानं समर्थो धर्ममाचरेत्॥<br><br>5668: न संशयमनारुह्य नरो भद्राणि पश्यति। संशयं पुनरारुह्य यदि जीवति पश्यति॥<br><br>5669: यस्य बुद्धिः परिभवेत् तमतीतेन सान्त्वयेत्। अनागतेन दुर्बुद्धिं प्रत्युत्पन्नेन पण्डितम्॥<br><br>5670: योऽरिणा सह संधाय शयीत कृतकृत्यवत्। स वृक्षागे यथा सुप्तः पतितः प्रतिबुध्यते॥<br><br>5671: मन्त्रसंवरणे यत्नः सदा कार्योऽनसूयता। आकारमभिरक्षेत चारेणाप्यनुपालितः॥<br><br>5672: नाच्छित्त्वा परमर्माणि नाकृत्वा कर्म दारुणम्। नाहत्वा मत्स्यघातीव प्राणोति महतीं श्रियम्॥<br><br>5673: कर्शितं व्याधितं क्लिन्नमपानीयमघासकम्। परिविश्वस्तमन्दं च प्रहर्तव्यमरेबलम्॥<br><br>5674: नार्थिकोऽर्थिनमभ्येति कृतार्थे नास्ति संगतम्। तस्मात् सर्वाणि साध्यानि सावशेषाणि कारयेत्॥<br><br>5675: संग्रहे विग्रहे चैव यत्नः कार्योऽनसूयता। उत्साहश्चापि यत्नेन कर्तव्यो भूतिमिच्छता॥<br><br>5676: नास्य कृत्यानि बुध्येरन् मित्राणि रिपवस्तथा। आरब्धान्येव पश्येरन् सुपर्यवसितान्यपि॥<br><br>5677: भीतवत् संविधातव्यं यावद् भयमनागतम्। आगतं तु भयं दृष्ट्वा प्रहर्तव्यमभीतवत्॥<br><br>5678: दण्डेनोपनतं शत्रुमनुगृहणाति यो नरः। स मृत्युमुपगृहणीयाद् गर्भमश्वतरी यथाः॥<br><br>5679: अनागतं हि बुध्येत यच्च कार्यं पुरः स्थितम्। न तु बुद्धिक्षयात् किंचिदतिक्रामेत् प्रयोजनम्॥<br><br>5680: उत्साहश्चापि यत्नेन कर्तव्यो भूतिमिच्छता। विभज्य देशकालौ च दैवं धर्मादयस्त्रयः। नैःश्रेयसौ तु तौ ज्ञेयौ देशकालाविति स्थितिः॥<br><br>5681: तालवत् कुरुते मूलं बालः शत्रुरुपेक्षितः। गहनेऽग्निरिवोत्सृष्टः क्षिप्रं संजायते महान्॥<br><br>5682: अग्निं स्तोकमिवात्मानं संधुक्षयति यो नरः। स वर्धमानो ग्रसते महान्तमपि संचयम्॥<br><br>5683: आशां कालवतीं कुर्यात् कालं विघ्नेन योजयेत्। विजं निमित्ततो ब्रूयानिमित्तं वापि हेतुतः॥<br><br>5684: क्षुरो भूत्वा हरेत् प्राणान् निशितः कालसाधनः। प्रतिच्छन्नो लोमहारी द्विषतां परिकर्तनः॥<br><br>5685: पाण्डवेषु यथान्यायमन्येषु च कुरूद्वह। वर्तमानो न मज्जेस्त्वं तथा कृत्यं समाचर॥<br><br>5686: सर्वकल्याणसम्पन्नो विशिष्ट इति निश्चयः। तस्मात् त्वं पाण्डुपुत्रेभ्यो रक्षात्मानं नराधिप। ९। । भ्रातृव्या बलिनो यस्मात् पाण्डुपुत्रा नराधिप। पश्चात्तापो यथा न स्यात् तथा नीतिर्विधीयताम्॥<br><br>5687: वैशम्पायन उवाच एवमुक्त्वा सम्प्रतस्थे कणिकः सवगृहं ततः। धृतराष्ट्रोऽपि कौरव्यः शोकार्तः समपद्यत॥<br><br>5688: वैशम्पायन उवाच ततः सुबलपुत्रस्तु राजा दुर्योधनश्च ह। दुःशासनश्च कर्णश्च दुष्टं मन्त्रममन्त्रयन्॥<br><br>5689: ते कौरव्यमनुज्ञाप्य धृतराष्ट्र नराधिपम्। दहने तु सपुत्रायः कुन्त्या बुद्धिमकारयन्॥<br><br>5690: तेषामिङ्गित्तभावज्ञो विदुरस्तत्त्वदर्शिवान्। आकारेण च तं मन्त्रं बुबुधे दुष्टचेतसाम्॥<br><br>5691: ततो विदितवेद्यात्मा पाण्डवानां हिते रतः। पलायने मतिं चने कुन्त्याः पुत्रैः सहानघः॥<br><br>5692: ततो वातसहां नावं यन्त्रयुक्तां पातकिनीम्। ऊर्मिक्षमा दृढां कृत्वा कुन्तीमिदमुवाच ह॥<br><br>5693: एष जातः कुलस्यास्य कीर्तिवंशप्रणाशनः। धृतराष्ट्रः परीतात्मा धर्मं त्यजति शाश्वतम्॥<br><br>5694: इयं वारिपथे युक्ता तरङ्गपवनक्षमा। नौर्यया मृत्युपाशात् सपुत्रा मोक्ष्यसे शुभे॥<br><br>5695: तच्छ्रुत्वा व्यथिता कुन्ती पुत्रैः सह यशस्विनी। नावमारुह्य गङ्गायां प्रययौ भरतर्षभ॥<br><br>5696: ततो विदुरवाक्येन नावं विक्षिप्य पाण्डवाः। धनं चादाय तैर्दत्तमरिष्टं प्राविशन् वनम्॥<br><br>5697: निषादी पञ्चपुत्रा तु जातुषे तत्र वेश्मनि। कारणाभ्यागता दग्धा सह पुत्रैरनागसा॥<br><br>5698: स च म्लेच्छाधमः पापो दग्धस्तत्र पुरोचनः। वञ्चिताश्च दुरात्मानो धार्तराष्ट्रा: सहानुगाः॥<br><br>5699: अविज्ञाता महात्मानो जनानामक्षतास्तथा। जनन्या सह कौन्तेया मुक्ता विदुरमन्त्रिताः॥<br><br>5700: ततस्तस्मिन् पुरे लोका नगरे वारणावते। दृष्ट्वा जतुगृहं दग्धमन्वशोचन्त दुःखिताः॥<br><br>5701: राज्ञे च प्रेषयामासुर्यथावृत्तं निवेदितुम्। संवृत्तस्ते महान् कामः पाण्डवान् दग्धवानसि॥<br><br>5702: सकामो भव कौरव्य भुड्क्ष्व राज्यं सपुत्रकः। तच्छ्रुत्वा धृतराष्ट्रस्तु सह पुत्रेण शोचयन्॥<br><br>5703: प्रेतकार्याणि च तथा चकार सह बान्धवैः। पाण्डवानां तथा क्षत्ता भीष्मश्च कुरुसत्तमः :॥<br><br>5704: जनमेजय उवाच पुनर्विस्तरशः श्रोतुमिच्छामि द्विजसत्तम। दाहं जतुगृहस्यैव पाण्डवानां च मोक्षणम्॥<br><br>5705: सुनृशंसमिदं कर्म तेषां क्रूरोपसंहितम्। कीर्तयस्व यथावृत्तं परं कौतूहलं मम॥<br><br>5706: वैशम्पायन उवाच शृणु विस्तरशो राजन् वदतो मे परंतप। दाहं जतुगृहस्यैतत् पाण्डवानां च मोक्षणम्॥<br><br>5707: प्राणाधिकं भीमसेनं कृतविद्यं धनंजयम्। दुर्योधनो लक्षयित्वा पर्यतप्यत दुर्मनाः॥<br><br>5708: ततो वैकर्तनः कर्णः शकुनिश्चापि सौबलः। अनेकैरभ्युपायैस्ते जिघांसन्ति स्म पाण्डवान्॥<br><br>5709: पाण्डवा अपि तत् सर्वं प्रतिचक्रुर्यथागतम्। उद्भावनमकुर्वन्तो विदुरस्य मते स्थिताः॥<br><br>5710: गुणैः समुदितान् दृष्ट्वा पौराः पाण्डुसुतांस्तदा। कथयांचक्रिरे तेषां गुणान् संसत्सु भारत॥<br><br>5711: राज्यप्राप्तिं च सम्प्राप्त ज्येष्ठं पाण्डुसुतं तदा। कथयन्ति स्म सम्भूय चत्वरेषु सभासु च॥<br><br>5712: प्रज्ञाचक्षुरचक्षुष्ट्वाद् धृतराष्ट्रो जनेश्वरः। राज्यं न प्राप्तवान् पूर्वं स कथं नृपतिर्भवेत्॥<br><br>5713: तथा शांतनवो भीष्मः सत्यसंधो महाव्रतः। प्रत्याख्याय पुरा राज्यं न स जातु ग्रहीष्यति॥<br><br>5714: ते वयं पाण्डवज्येष्ठं तरुण वृद्धशीलिनम्। अभिषिञ्चाम् साध्वद्य सत्यकारुण्यवेदिनम्॥<br><br>5715: स हि भीष्मं शांतनवं धृतराष्ट्रं च धर्मवित्। सपुत्रं विविधैर्भोगैर्योजयिष्यति पूजयन्॥<br><br>5716: तेषां दुर्योधनः श्रुत्वा तानि वाक्यानि जल्पताम्। युधिष्ठिरानुरक्तानां पर्यतप्यत दुर्मतिः॥<br><br>5717: स तप्यमानो दुष्टात्मा तेषां वाचो न चक्षमे। ईय॑या चापि संतप्तो धृतराष्टमुपागमत्॥<br><br>5718: ततो विरहितं दृष्ट्वा पितरं प्रतिपूज्य सः। पौरानुरागसंतप्तः पश्चादिदमभाषत॥<br><br>5719: दुर्योधन उवाच श्रुता मे जल्पतां तात पौराणामशिवा गिरः। त्वामनादृत्य भीष्मं च पतिमिच्छन्ति पाण्डवम्॥<br><br>5720: मतमेतच्च भीष्मस्य न स राज्यं बुभुक्षति। अस्माकं तु परां पीडां चिकीर्षन्ति पुरे जनाः॥<br><br>5721: पितृतः प्राप्तवान् राज्यं पाण्डुरात्मगुणैः पुरा। त्वमन्धगुणसंयोगात् प्राप्तं राज्यं न लब्धवान्॥<br><br>5722: स एष पाण्डोर्दायाद्यं यदि प्राप्नोति पाण्डवः। तस्य पुत्रो ध्रुवं प्राप्तस्तस्य तस्यापि चापरः॥<br><br>5723: ते वयं राजवंशेन हीनाः सह सुतैरपि। अवज्ञाता भविष्यामो लोकस्य जगतीपते॥<br><br>5724: सततं निरयं प्राप्ताः परपिण्डोपजीविनः। न भवेम यता राजंस्तथा नीतिविधीयताम्॥<br><br>5725: यदि त्वं हि पुरा राजन्निदं राज्यमवाप्तवान्। ध्रुवं प्राप्स्याम च वयं राज्यमप्यवशे जने॥<br><br>5726: वैशम्पायन उवाच एवं श्रुत्वा तु पुत्रस्य प्रज्ञाचक्षुर्नराधिपः। कणिकस्य च वाक्यानि तानि श्रुत्वा स सर्वशः॥<br><br>5727: धृतराष्ट्रो द्विधाचित्तः शोकार्तः समपद्यत। दुर्योधनश्च कर्णश्च शकुनिः सौबलस्तथा॥<br><br>5728: दुःशासनचतुर्थास्ते मन्त्रयामासुरेकतः। ततो दुर्योधनो राजा धृतराष्ट्रमभाषत॥<br><br>5729: पाण्डवेभ्यो भयं न स्यात् तान् विवासयतां भवान्। निपुणेनाभ्युपायेन नगरं वारणावतम्॥<br><br>5730: धृतराष्ट्रस्तु पुत्रेण श्रुत्वा वचनमीरितम्। मुहूर्तमिव संचिन्त्य दुर्योधनमथाब्रवीत्॥<br><br>5731: धृतराष्ट्र उवाच धर्मनित्यः सदा पाण्डुस्तथा धर्मपरायणः। सर्वेषु ज्ञातिषु तथा मयि त्वासीद् विशेषतः॥<br><br>5732: नासौ किंचिद् विजानाति भोजानादि चिकीर्षितम्। निवेदयति नित्यं हि मम राज्यं धृतव्रतः॥<br><br>5733: तस्य पुत्रो यथा पाण्डुस्तथा धाईपरायणः। गुणवाँल्लोकविख्यातः पौरवाणां सुसम्मतः॥<br><br>5734: ते स कथं शक्यतेऽस्माभिरपाकर्तुं बलादितः। पितृपैतामहाद् राज्यात् ससहायो विशेषतः॥<br><br>5735: भृता हि पाण्डुनामात्या बलं च सततं भृतम्। भृताः पुत्राश्च पौत्राश्च तेषामपि विशेषतः॥<br><br>5736: पुरा सत्कृतास्तात पाण्डुना नागरा जनाः। कथं युधिष्ठिरस्यार्थे न नो हन्युः सबान्धवान्॥<br><br>5737: दुर्योधन उवाच एवमेतन्मया तात भावितं दोषमात्मनि। दृष्ट्वा प्रकृतयः सर्वा अर्थमानेन पूजिताः॥<br><br>5738: ध्रुवमस्मत्सहायास्ते भविष्यन्ति प्रधानतः। अर्थवर्गः सहामात्यो मत्संस्थोऽद्य महीपते॥<br><br>5739: स भवान् पाण्डवानाशु विवासयितुमर्हति। मृदुनैवाभ्युपायेन नगरं वारणावतम्॥<br><br>5740: यदा प्रतिष्ठितं राज्यं मयि राजन् भविष्यति। तदा कुन्ती सहापत्या पुनरेष्यति भारत॥<br><br>5741: धृतराष्ट्र उवाच दुर्योधन ममाप्येतद्धदि सम्परिवर्तते। अभिप्रायस्य पापत्वान्नैवं तु विवृणोम्यहम्॥<br><br>5742: न च भीष्मो न च द्रोणो न च क्षत्ता न गौतमः। विवास्यमानान् कौन्तेयाननुमंस्यन्ति कर्हिचित्॥<br><br>5743: समा हि कौरवेयाणां वयं ते चैव पुत्रक। नैते विषममिच्छेयुर्धर्मयुक्ता मनस्विनः॥<br><br>5744: ते वयं कौरवेयाणामेतेषां च महात्मनाम्। कथं न बध्यतां तात गच्छाम जगतस्तथा॥<br><br>5745: दुर्योधन उवाच मध्यस्थः सततं भीष्मो द्रोणपुत्रो मयि स्थितः। यतः पुत्रस्ततो द्रोणो भविता नात्र संशयः॥<br><br>5746: कृपः शारद्वतश्चैव यत एतौ ततो भवेत्। द्रोणं च भागिनेयं च न स त्यक्ष्यति कर्हिचित्॥<br><br>5747: क्षत्तार्थबद्धस्त्वस्माकं प्रच्छन्नं संयतः परैः। न चैकः स समर्थोऽस्मान् पाण्डवार्थेऽधिबाधितुम्। २२॥<br><br>5748: स विस्रब्धः पाण्डुपुत्रान् सह मात्रा प्रवासय। वारणावतमद्यैव यथा यान्ति तथा कुरु॥<br><br>5749: विनिद्रकरणं घोरं हृदि शल्यमिवार्पितम्। शोकपावकमुद्भूतं कर्मणैतेन नाशय॥<br><br>5750: वैशम्पायन उवाच ततो दुर्योधनो राजा सर्वाः प्रकृतयः शनैः। अर्थमानप्रदानाभ्यां संजहार सहानुजः॥<br><br>5751: धृतराष्ट्रप्रयुक्तास्ते केचित् कुशलमन्त्रिणः। कथयांचक्रिरे रम्यं नगरं वारणावतम्॥<br><br>5752: अयं समाजः सुमहान् रमणीयतमो भुवि। उपस्थितः पशुपतेनगरे वारणावते॥<br><br>5753: सर्वरत्नसमाकीर्णे पुंसां देशे मनोरमे। इत्येवं धृतराष्ट्रस्य वचनाच्चक्रिरे कथाः॥<br><br>5754: कथ्यमाने तथा रम्ये नगरे वारणावते। गमने पाण्डुपुत्राणां जज्ञे तत्र मतिर्नुप॥<br><br>5755: यदा त्वमन्यत नृपो जातकौतूहला इति। उवाचैतानेत्य तदा पाण्डवानम्बिकासुतः॥<br><br>5756: ममैते पुरुषा नित्यं कथयन्ति पुनः पुनः। रमणीयतमं लोके नगरं वारणावतम्॥<br><br>5757: ते ताता यदि मन्यध्वमुत्सवं वारणावते। सगणाः सान्वयाश्चैव विहरध्वं यथामराः॥<br><br>5758: ब्राह्मणेभ्यश्च रत्नानि गायकेभ्यश्च सर्वशः। प्रयच्छध्वं यथाकामं देवा इव सुवर्चसः॥<br><br>5759: कंचित् कालं विहृत्यैवमनुभूय परां मुदम्। इदं वै हास्तिनपुरं सुखिनः पुनरेष्यत॥<br><br>5760: वैशम्पायन उवाच धृतराष्ट्रस्य तं काममनुबुध्य युधिष्ठिरः। आत्मनश्चासहायत्वं तथेति प्रत्युवाच तम्॥<br><br>5761: ततो भीष्मं शान्तनवं विदुरं च महामतिम्। द्रोणं च बाह्निकं चैव सोमदत्तं च कौरवम्॥<br><br>5762: कृपमाचार्यपुत्रं च भूरिश्रवसमेव च। मान्यानन्यानमात्यांश्च ब्राह्मणांश्च तपोधनान्॥<br><br>5763: पुरोहितांश्च पौरांश्च गान्धारी च यशस्विनीम्। युधिष्ठिरः शनैर्दीन उवाचेदं वचस्तदा॥<br><br>5764: रमणीये जनाकीर्णे नगरे वारणावते। सगणास्तत्र यास्यामो धृतराष्ट्रस्य शासनात्॥<br><br>5765: प्रसन्नमनसः सर्वे पुण्या वाचो विमुञ्चत। आशीभिबृंहितानस्मान् न पापं प्रसहिष्यते॥<br><br>5766: एवमुक्तास्तु ते सर्वे पाण्डुपुत्रेण कौरवाः। प्रसन्नवदना भूत्वा तेऽन्ववर्तन्त पाण्डवान्॥<br><br>5767: स्वस्त्यस्तु वः पथि सदा भूतेभ्यश्चैव सर्वशः। मा च वोऽस्त्वशुभं किंचित् सर्वशः पाण्डुनन्दनाः। १८। ततः कृतस्वस्त्ययना राज्यलम्भाय पार्थिवाः। कृत्वा सर्वाणि कार्याणि प्रययुर्वारणावतम्॥<br><br>5768: वैशम्पायन उवाच एवमुक्तेषु राज्ञा तु पाण्डुपुत्रेषु भारत। दुर्योधनः परं हर्षमगच्छत् स दुरात्मवान्॥<br><br>5769: स पुरोचनमेकान्तमानीय भरतर्षभ। गृहीत्वा दक्षिणे पाणौ सचिवं वाक्यमब्रवीत्॥<br><br>5770: ममेयं वसुसम्पूर्णा पुरोचन वसुंधरा। यथेयं मम तद्वत् ते स तां रक्षितुमर्हसि॥<br><br>5771: न हि मे कश्चिदन्योऽस्ति विश्वासिकतरस्त्वया। सहायो येन संधाय मन्त्रयेयं यथा त्वया॥<br><br>5772: संरक्ष तात मन्त्रं च सपत्नांश्च ममोद्धर। निपुणेनाभ्युपायेन यद् ब्रवीमि तथा कुरु॥<br><br>5773: पाण्डवा धृतराष्ट्रेण प्रेषिता वारणावतम्। उत्सवे विहरिष्यन्ति धृतराष्ट्रस्य शासनात्॥<br><br>5774: स त्वं रासभयुक्तेन स्पन्दनेनाशुगामिना। वारणावतमद्यैव यथा यासि तथा कुरु॥<br><br>5775: तत्र गत्वा चतुःशालं गृहं परमसंवृतम्। नगरोपान्तमाश्रित्य कारयेथा महाधनम्॥<br><br>5776: शणसर्जरसादीनि यानि द्रव्याणि कानिचित्। आग्नेयान्युत सन्तीह तानि तत्र प्रदापय॥<br><br>5777: सर्पिस्तैलवसाभिश्च लाक्षया चाप्यनल्पया। मृत्तिका मिश्रयित्वा त्वं लेपं कुड्येषु दापय॥<br><br>5778: शणं तैलं घृतं चैव जतु दारूणि चैव हि। तस्मिन् वेश्मनि सर्वाणि निक्षिपेथाः समन्ततः॥<br><br>5779: यथा च तन्न पश्येरन् परीक्षन्तोऽपि पाण्डवाः। आग्नेयमिति तत् कार्यमपि चान्येऽपि मानवाः॥<br><br>5780: वेश्मन्येवं कृते तत्र गत्वा तान् परमार्चितान्। वासयेथाः पाण्डवेयान् कुन्ती च ससुहृज्जनाम्॥<br><br>5781: आसगानि च दिव्यानि यानानि शयनानि च। विधातव्यानि पाण्डूनां यथा तुष्येत वै पिता॥<br><br>5782: यथा च तन्न जानन्ति नगरे वारणावते। तथा सर्वं विधातव्यं यावत् कालस्य पर्ययः॥<br><br>5783: ज्ञात्वा च तान् सुविश्वस्ताशयानानकुतोभयान्। अग्निस्त्वया ततो देयो द्वारतस्तस्य वेश्मनः॥<br><br>5784: दह्यमाने स्वके गेहे दग्धा इति ततो जनाः। न गर्हयेयुरस्मान् वै पाण्डवार्थाय कर्हिचित्॥<br><br>5785: स तथेति प्रतिज्ञाय कौरवाय पुरोचनः। प्रायाद् रासभयुक्तेन स्पन्दनेनाशुगामिना॥<br><br>5786: स गत्वा त्वरितं राजन् दुर्योधनमते स्थितः। यथोक्तं राजपुत्रेण सर्वं चक्रे पुरोचनः॥<br><br>5787: वैशम्पायन उवाच पाण्डवास्तु रथान् युक्तान् सदश्वैरनिलोपमैः। आरोहमाणा भीष्मस्य पादौ जगृहुरार्तवत्॥<br><br>5788: राज्ञश्च धृतराष्ट्रस्य द्रोणस्य च महात्मनः। अन्येषां चैव वृद्धानां कृपस्य विदुरस्य च॥<br><br>5789: एवं सर्वान् कुरून् वृद्धानभिवाद्य यतव्रताः। समालिङ्गय समानान् वै बालैश्चाप्यभिवादितः॥<br><br>5790: सर्वा मातृस्तथाऽऽपृच्छ्य कृत्वा चैव प्रदक्षिणम्। सर्वाः प्रकृतयश्चैव प्रययुर्वारणावतम्॥<br><br>5791: विदुरच महाप्राज्ञस्तथान्ये कुरुपुङ्गवाः। पौराश्च पुरुषव्याघ्रानन्वीयुः शोककर्शिताः॥<br><br>5792: तत्र केचिद् ब्रुवन्ति स्म ब्राह्मणा निर्भयास्तदा। दीनान् दृष्ट्वा पाण्डुसुतानतीव भृशदुःखिताः॥<br><br>5793: विषमं पश्यते राजा सर्वथा स सुमन्दधीः। कौरव्यो धृतराष्ट्रस्तु न च धर्म प्रपश्यति॥<br><br>5794: न हि पापमपापात्मा रोचयिष्यति पाण्डवः। भीमो वा बलिनां श्रेष्ठः कौन्तेयो वा धनंजयः॥<br><br>5795: कुत एव महात्मानौ माद्रीपुत्रौ करिष्यत। तान् राज्यं पितृतः प्राप्तान् धृतराष्टो न मृष्यते॥<br><br>5796: अधर्म्यमिदमत्यन्तं कथं भीष्योऽनुमन्यते। विवास्यमानानस्थाने नगरे योऽभिमन्यते॥<br><br>5797: पितेव हि नृपोऽस्माकमभूच्छांतनवः पुरा। विचित्रवीर्यो राजर्षिः पाण्डुश्च कुरुनन्दनः॥<br><br>5798: स तस्मिन् पुरुषव्याघ्र देवभावं गते सति। राजपुत्रानिमान् बालान् धृतराष्ट्रो न मृष्यते॥<br><br>5799: वयमेतदनिच्छन्तः सर्व एव पुरोत्तमात्। गृहान् विहाय गच्छामो यत्र गन्ता युधिष्ठिरः॥<br><br>5800: तांस्तथावादिनः पौरान् दुःखितान् दुःखकर्शितः। उवाच मनसा ध्यात्वा धर्मराजो युधिष्ठिरः॥<br><br>5801: पिता मान्यो गुरुः श्रेष्ठो यदाह पृथिवीपतिः। अशङ्कमानैस्तत् कार्यमस्माभिरिति नो व्रतम्॥<br><br>5802: भवन्तः सुहृदोऽस्माकमस्मान् कृत्वा प्रदक्षिणम्। प्रतिनन्द्य तथाशीभिर्निवर्तध्वं यथा गृहम्॥<br><br>5803: यदा तु कार्यमस्माकं भवद्भिपपत्स्यते। तदा करिष्यथास्माकं प्रियाणि च हितानि च॥<br><br>5804: एवमुक्तास्तदा पौराः कृत्वा चापि प्रदक्षिणम्। आशीभिश्चाभिनन्द्यैताञ्जग्मुर्नगरमेव हि॥<br><br>5805: पौरेषु विनिवृत्तेषु विदुरः सत्यधर्मवित्। बोधयन् पाण्डवश्रेष्ठमिदं वचनमब्रवीत्॥<br><br>5806: प्राज्ञः प्राज्ञप्रलापज्ञः प्रलापज्ञमिदं वचः। प्राज्ञं प्राज्ञः प्रलापज्ञः प्रलापज्ञं वचोऽब्रवीत्॥<br><br>5807: यो जानाति परप्रज्ञा नीतिशास्त्रानुसारिणीम्। विज्ञायेह तथा कुर्यादापदं निस्तरेद् यथा॥<br><br>5808: अलोहं निशितं शस्त्रं शरीरपरिकर्तनम्। यो वेत्ति न तु तं नन्ति प्रतिघातविदं द्विषः॥<br><br>5809: कक्षघ्नः शिशिरघ्नश्च महाकक्षे बिलौकसः। न देहदिति चात्मानं यो रक्षति स जीवति॥<br><br>5810: नाचक्षुर्वेति पन्थानं नाचक्षुर्विन्दते दिशः। नाधृतिर्बुद्धिमाप्नोति बुध्यस्वैवं प्रबोधितः॥<br><br>5811: अनाप्तैर्दत्तमादत्ते नरः शस्त्रमलोहजम्। श्वाविच्छरणमासाद्य प्रमुच्येत हुताशनात्॥<br><br>5812: चरन् मार्गान् विजानाति नक्षत्रैर्विन्दते दिशः। आत्मना चात्मनः पञ्च पीडयन् नानुपीड्यते॥<br><br>5813: एवमुक्तः प्रत्युवाच धर्मराजो युधिष्ठिरः। विदुरं विदुषां श्रेष्ठं ज्ञातमित्येव पाण्डवः॥<br><br>5814: अनुशिक्ष्यानुगम्यैतान् कृत्वा चैव प्रदक्षिणम्। पाण्डवानभ्यनुज्ञाय विदुरः प्रययौ गृहान्॥<br><br>5815: निवृत्ते विदुरे चापि भीष्मे पौरजने तथा। अजातशत्रुमासाद्य कुन्ती वचनमब्रवीत्॥<br><br>5816: क्षत्ता यदब्रवीद् वाक्यं जनमध्येऽब्रुवन्निव। त्वया च स तथेत्युक्तो जानीमो न च तद् वयम्॥<br><br>5817: यदीदं शक्यमस्माभिर्ज्ञातुं न च सदोषवत्। श्रोतुमिच्छामि तत् सर्वं संवादं तव तस्य च॥<br><br>5818: युधिष्ठिर उवाच गृहादग्निश्च बोद्धव्य इति मां विदुरोऽब्रवीत्। पन्थाश्च वो नाविदितः कश्चित् स्पादिति धर्मधीः॥<br><br>5819: जितेन्द्रियश्च वसुधां प्राप्स्यतीति च मेऽब्रवीत्। विज्ञातमिति तत् सर्वं प्रत्युक्तो विदुरो मया॥<br><br>5820: वैशम्पायन उवाच अष्टमेऽहनि रोहिण्यां प्रयाताः फाल्गुनस्य ते। वारणावतमासाद्य ददृशुर्नागरं जनम्॥<br><br>5821: वैशम्पायन उवाच ततः सर्वाः प्रकृतयो नगराद् वारणावतात्। सर्वमङ्गलसंयुक्ता यथाशास्त्रमतन्द्रिताः॥<br><br>5822: श्रुत्वाऽऽगतान् पाण्डुपुत्रान् नानायानैः सहस्रशः। अभिजग्मुर्नरश्रेष्ठान् श्रुत्वैव परया मुदा॥<br><br>5823: ते समासाद्य कौन्तेयान् वारणावतका जनाः। कृत्वा जयाशिषः सर्वे परिवार्यावतस्थिरे॥<br><br>5824: तैर्वृतः पुरुषव्याघ्रो धर्मराजो युधिष्ठिरः। विबभौ देवसंकाशो वज्रपाणिरिवामरैः॥<br><br>5825: सत्कृताश्चैव पौरैस्ते पौरान् सत्कृत्य चानघ। अलंकृतं जनाकीर्णं विविशुर्वारणावतम्॥<br><br>5826: ते प्रविश्य पुरी वीरास्तूर्णं जग्मुरथो गृहान्। ब्राह्मणानां महीपालं रतानां स्वेषु कर्मसु॥<br><br>5827: नगराधिकृतानां च गृहाणि रथिनां तदा। उपतस्थुर्नरश्रेष्ठा वैश्यशूद्रगृहाण्यपि॥<br><br>5828: अर्चिताश्च नरैः पौरैः पाण्डवा भरतर्षभ। जग्मुरावसथं पश्चात् पुरोचनपुरस्सराः॥<br><br>5829: तेभ्यो भक्ष्याणि पानानि शयनानि शुभानि च। आसनानि च मुख्यानि प्रददौ स पुरोचनः॥<br><br>5830: तत्र ते स्तकृतास्तेन सुमहार्हपरिच्छदाः। उपास्यमानाः पुरुषैरूषुः पुरनिवासिभिः॥<br><br>5831: दशरात्रोषितानां तु तत्र तेषां पुरोचनः। निवेदयामास गृहं शिवाख्यमशिवं तदा॥<br><br>5832: तत्र ते पुरुषव्याघ्रा विविशुः सपरिच्छदाः। पुरोचनस्य वचनात् कैलासमिव गुह्यकाः॥<br><br>5833: तच्चागारमभिप्रेक्ष्य सर्वधर्मभृतां वरः। उवाचाग्नेयमित्येवं भीमसेनं युधिष्ठिरः॥<br><br>5834: जिघ्राणोऽस्य वसागन्धं सर्पिर्जतुविमिश्रितम्। कृतं हि व्यक्तमाग्नेयमिदं वेश्म परंतप॥<br><br>5835: शणसर्जरसंव्यक्तमानीय गृहकर्मणि। मुञ्जबल्वजवंशादि द्रव्यं सर्वं घृतोक्षितम्॥<br><br>5836: शिल्पिभिः सुकृतं ह्याप्तैर्विनीतैर्वेश्मकर्मणि। विश्वस्तं मामयं पापो दग्धुकामः पुरोचनः॥<br><br>5837: तथा हि वर्तते मन्दः सुयोधनवसे स्थितः। इमां तु तां महाबुद्धिर्विदुरो दृष्टवांस्तथा॥<br><br>5838: आपदं तेन मां पार्थं स सम्बोधितवान् पुरा। ते वयं बोधितास्तेन नित्यमस्मद्धितैषिणा॥<br><br>5839: पित्रा कनीयसा स्नेहाद् बुद्धिमन्तोऽशिवं गृहम्। अनार्यैः सुकृतं गूढैर्दुर्योधनवशानुगैः॥<br><br>5840: भीमसेन उवाच यदीदं गृहमाग्नेयं विहितं मन्यते भवान्। तथैव साधु गच्छामो यत्र पूर्वोषिता वयम्॥<br><br>5841: युधिष्ठिर उवाच इह यत्तैर्निराकारैर्वस्तव्यमिति रोचये। अप्रमत्तैर्विचिन्वद्भिर्गतिमिष्टां ध्रुवामितः॥<br><br>5842: यदि विन्देत चाकारमस्माकं स पुरोचनः। क्षिप्रकारी ततो भूत्वा प्रदह्यादपि हेतुतः॥<br><br>5843: नायं विभेत्युपक्रोशादधर्माद् वा पुरोचनः। तथा हि वर्तते मन्दः सुयोधनवशे स्थितः॥<br><br>5844: अपि चेह प्रदग्धेषु भीष्मोऽस्मासु पितामहः। कोपं कुर्यात् किमर्थं वा कौरवान् कोपयीत सः॥<br><br>5845: अथवापीह दग्धेषु भीष्मोऽस्माकं पितामहः। धर्म इत्येव कुष्येरन् ये चान्ये कुरुपुङ्गवाः॥<br><br>5846: वयं तु यदि दाहस्य बिभ्यतः प्रद्रवेमहि। स्पशैर्निर्घातयेत् सर्वान् राज्यलुब्धः सुयोधनः॥<br><br>5847: अपदस्थान् पदे तिष्ठन्नपक्षान् पक्षसंस्थितः। हीनकोशान् महाकोशः प्रयोगैर्घातयेद् ध्रुवम्॥<br><br>5848: तदस्माभिरिमं पापं तं च पापं सुयोधनम्। वञ्चयद्भिर्निवस्तव्यं छन्नावासं क्वचित् क्वचित्॥<br><br>5849: ते वयं मृगयाशीलाश्चराम वसुधामिमाम्। तथा नो विदिता मार्गा भविष्यन्ति पलायताम्॥<br><br>5850: भौमं च बिलमद्यैव करवाम सुसंवृतम्। गूढश्वासान्न नस्तत्र हुताशः सम्प्रधक्ष्यति॥<br><br>5851: वसतोऽत्र यथा चास्मान्न बुध्येत पुरोचनः। पौरो वापि जनः कश्चित् तथा कार्यमतन्द्रितैः॥<br><br>5852: वैशम्पायन उवाच विदुरस्य सुहृत् कश्चित् खनकः कुशलो नरः। विविक्ते पाण्डवान् राजन्निदं वचनमब्रवीत्॥<br><br>5853: प्रहितो विदुरेणास्मि खनकः कुशलो ह्यहम्। पाण्डवानां प्रियं कार्यमिति किं करवाणि वः॥<br><br>5854: प्रच्छन्नं विदुरेणोक्तः श्रेयस्त्वमिति पाण्डवान्। प्रतिपादय विश्वासादिति किं करवाणि वः॥<br><br>5855: कृष्णपक्षे चतुर्दश्यां रात्रावस्यां पुरोचनः। भवनस्य तव द्वारि प्रदास्यति हुताशनम्॥<br><br>5856: मात्रा सह प्रदग्धव्याः पाण्डवाः पुरुषर्षभाः। इति व्यवसितं तस्य धार्तराष्ट्रस्य दुर्मतेः॥<br><br>5857: किंचिच्च विदुरेणोक्तो म्लेच्छवाचासि पाण्डव। त्वया च तत् तथेत्युक्तमेतद् विश्वासकारणम्॥<br><br>5858: उवाच तं सत्यधृतिः कुन्तीपुत्रो युधिष्ठिरः। अभिजानामि सौम्य त्वां सुहृदं विदुरस्य वै॥<br><br>5859: शुचिमाप्तं प्रियं चैव सदा च दृढभक्तिकम्। न विद्यते कवेः किंचिदविज्ञातं प्रयोजनम्॥<br><br>5860: यथा तस्य तथा नस्त्वं निर्विशेषा वयं त्वयि। भवतश्च यथा तस्य पालयास्मान् यथा कविः॥<br><br>5861: इदं शरणमाग्नेयं मदर्षमिति मे मतिः। पुरोचनेन विहितं धार्तराष्ट्रस्य शासनात्॥<br><br>5862: स पापः कोषवांश्चैव ससहायश्च दुर्मतिः। अस्मानपि च पापात्मा नित्यकालं प्रबाधते॥<br><br>5863: सभवान् मोक्षयत्वस्मान् यत्नेनास्माद्भुताशनात्। अस्मास्विह हि दग्धेषु सकामः स्यात् सुयोधनः॥<br><br>5864: समृद्धमायुधागारमिदं तस्य दुरात्मनः। वप्रान्तं निष्पतीकारमाश्रित्येदं कृतं महत्॥<br><br>5865: इदं तदशुभं नूनं तस्य कर्म चिकीर्षितम्। प्रागेव विदुरो वेद तेनास्मानन्वबोधयत्॥<br><br>5866: सेयमापदनुप्राप्ता क्षत्ता यां दृष्टवान् पुरा। पुरोचनस्याविदितानस्मांस्त्वं प्रतिमोचय॥<br><br>5867: स तथेति प्रतिश्रुत्य खनको यत्नमास्थितः। परिखामुत्किरन्नाम चकार च महाबिलम्॥<br><br>5868: चक्रे च वेश्मनस्तस्य मध्येनातिमहद् बिलम्। कपाटयुक्तमज्ञातं समं भूम्याश्च भारत॥<br><br>5869: पुरोचनभयादेव व्यदधात् संवृत्तं मुखम्। स तस्य तु गृहद्वारि वसत्यशुभधीः सदा॥<br><br>5870: तत्र ते सायुधाः सर्वे वसन्ति स्म क्षपां नृप॥<br><br>5871: दिवा चरन्ति मृगयां पाण्डवेया वनाद् वनम्। विश्वस्तवदविश्वस्ता वञ्चयन्तः पुरोचनम्। अतुष्टा तुष्टवद् राजन्नूषुः परमविस्मिताः॥<br><br>5872: न चैनानन्वबुध्यन्त नरा नगरवासिनः अन्यत्र विदुरामात्यात् तस्मात् खनकसत्तमात्॥<br><br>5873: वैशम्पायन उवाच तांस्तु दृष्ट्वा सुमनसः परिसंवत्सरोषितान्। विश्वस्तानिव संलक्ष्य हर्षं चक्रे पुरोचनः॥<br><br>5874: पुरोचने तथा हृष्टे कौन्तेयोऽथ युधिष्ठिरः। भीससेनार्जुनौ चोभौ यमौ प्रोवाच धर्मवित्॥<br><br>5875: अस्मानयं सुविश्वस्तान् वेत्ति पापः पुरोचनः। वञ्चितोऽयं नृशंसात्मा कालं मन्ये पलायने॥<br><br>5876: आयुधागारमादीप्य दग्ध्वा चैव पुरोचनम्। षट् प्राणिनो निधायेह द्रवामोऽनभिलक्षिताः॥<br><br>5877: अथ दानापदेशेन कुन्ती ब्राह्मणभोजनम्। चक्रे निशि महाराज आजग्मुस्तत्र योषितः॥<br><br>5878: ता विहृत्य यथाकामं भुक्त्वा पीत्वा च भारत। जग्मुर्निशि गृहानेव समनुज्ञाप्य माधवीम्॥<br><br>5879: निषादी पञ्चपुत्रा तु तस्मिन् भोज्ये यदृच्छया। अन्नार्थिनी समभ्यागात् सपुत्रा कालचोदिता॥<br><br>5880: सा पीत्वा मदिरां मत्ता सपुत्रा मदविह्वला। सह सर्वैः सुतै राजंस्तस्मिन्नेव निवेशने॥<br><br>5881: सुष्वाप विगतज्ञाना मृतकल्पा नराधिप। अथ प्रवाते तुमुले निशि सुप्ते जने तदा॥<br><br>5882: तदुपादीपयद् भीमः शेते यत्र पुरोचनः। ततो जदुगृहद्वारं दीपयामास पाण्डवः॥<br><br>5883: समन्ततो ददौ पश्चादग्नि तत्र निवेशने। ज्ञात्वा तु तद् गृहं सर्वमादीप्तं पाण्डुनन्दनाः॥<br><br>5884: सुरङ्गां विविशुस्तूर्णं मात्रा सार्धमरिंदमाः। ततः प्रतापः सुमहाञ्छब्दश्चैव विभावसोः॥<br><br>5885: प्रादुरासीत् तदा तेन बुबुधे स जनवजः। तदवेक्ष्य गृहं दीप्तमाहुः पौराः कृशाननाः॥<br><br>5886: पौरा ऊचुः दुर्योधनप्रयुक्तेन पापेनाकृतबुद्धिना। गृहमात्मविनाशाय कारितं दाहितं च तत्॥<br><br>5887: अहो धिग् धृतराष्ट्रस्य बुद्धिर्नातिसमञ्जसा। यः शुचीन् पाण्डुदायादान् दाहयामास शत्रुवत्॥<br><br>5888: दिष्ट्या त्विदानी पापात्मा दग्धोऽयमतिदुर्मतिः। अनागसः सुविश्वस्तान् यो ददाह नरोत्तमान्॥<br><br>5889: वैशम्पायन उवाच एवं ते विलपन्ति स्म वारणावतका जनाः। परिवार्य गृहं तच्च तस्थू रात्रौ समन्ततः॥<br><br>5890: पाण्डवाश्चापि ते सर्वे सह मात्रा सुदुःखिताः। बिलेन तेन निर्गत्य जग्मुर्दुतमलक्षिताः॥<br><br>5891: तेन निद्रोपरोधेन साध्वसेन च पाण्डवाः। न शेकुः सहसा गन्तुं सह मात्रा परंतपाः॥<br><br>5892: भीमसेनस्तु राजेन्द्र भीमवेगपराक्रमः। जगाम भ्रातृनादाय सर्वान् मातरमेव च॥<br><br>5893: स्कन्धमारोप्य जननी यमावरून वीर्यवान्। पार्थी गृहीत्वा पाणिभ्यां भ्रातरौ सुमहाबलः॥<br><br>5894: उरसा पादपान् भञ्जन् महीं पद्भ्यां विदारयन्। स जगामाशु तेजस्वी वातरंहा वृकोदरः॥<br><br>5895: वैशम्पायन उवाच एतस्मिन्नेव काले तु यथासम्प्रत्ययं कविः। विदुरः प्रेषयामास तद् वनं पुरुषं शुचिम्॥<br><br>5896: स गत्वा तु यधोद्देशं पाण्डवान् ददृशे वने। जनन्या सह कौरव्य मापयानान् नदीजलम्॥<br><br>5897: विदितं तन्महाबुद्धेर्विदुरस्य महात्मनः। ततस्तस्यापि चारेण चेष्टितं पापचेतसः॥<br><br>5898: ततः प्रवासितो विद्वान् विदुरेण नरस्तदा। पार्थानां दर्शयामास मनोमारुतगामिनीम्॥<br><br>5899: सर्ववातसहां नावं यन्त्रयुक्तां पताकिनीम्। शिवे भागीरथीतीरे नरैर्विस्त्रम्भिभिः कृताम्॥<br><br>5900: ततः पुनरथोवाच ज्ञापकं पूर्वचोदितम्। युधिष्ठिर निबोधेदं संज्ञार्थं वचनं कवेः॥<br><br>5901: कक्षघ्नः शिशिरघ्नश्च महाकक्षे विलौकसः। न हन्तीत्येवमात्मानं यो रक्षति स जीवति॥<br><br>5902: तेन मां प्रेषितं विद्धि विश्वस्तं संज्ञयानया! भूयश्चैवाह मां क्षत्ता विदुरः सर्वतोऽर्थवित्॥<br><br>5903: कर्णं दुर्योधनं चैव भ्रातृभिः सहितं रणे। शकुनि चैव कौन्तेय विजेतासि न संशयः॥<br><br>5904: इयं वारिपथे युक्ता नौरप्सु सुखगामिनी। मोचयिष्यति वः सर्वानस्माद् देशान्न संशयः॥<br><br>5905: अथ तान् व्यथितान् दृष्ट्वा सह मात्रा नरोत्तमान्। नावमारोष्य गङ्गायां प्रस्थितानब्रवीत् पुनः॥<br><br>5906: विदुरो मूर्युपाघ्राय परिष्वज्य वचो मुहुः। अरिष्टं गच्छताव्यग्राः पन्थानमिति चाब्रवीत्॥<br><br>5907: इत्युक्त्वा स तु तान् वीरान् पुमान् विदुरचोदितः। तारयामास राजेन्द्र गङ्गां नावा नरर्षभान्॥<br><br>5908: तारयित्वा ततो गङ्गां पारं प्राप्तांश्च सर्वशः। जयाशिषः प्रयुज्याथ यथागतमगाद्धि सः॥<br><br>5909: पाण्डवाश्च महात्मानः प्रतिसंदिश्य वै कवेः। गङ्गामुत्तीर्य वेगेन जग्मुर्मूढमलक्षिताः॥<br><br>5910: वैशम्पायन उवाच अथ रात्र्यां व्यतीतायामशेषो नागरो जनः। तत्राजगाम त्वरितो दिदृक्षुः पाण्डुनन्दनान्॥<br><br>5911: निर्वापयन्तो ज्वलनं ते जना ददृशुस्ततः। जातुषं तद् गृहं दग्धममात्यं च पुरोचनम्॥<br><br>5912: नूनं दुर्योधनेनेदं विहितं पापकर्मणा। पाण्डवानां विनाशायेत्येवं ते चुक्रुशुर्जनाः॥<br><br>5913: विदिते धृतराष्ट्रस्य धार्तराष्ट्रो न संशयः। दग्धवान् पाण्डुदायादान् न ह्येनं प्रतिषिद्धवान्॥<br><br>5914: नूनं शांतनवोऽपीह न धर्ममनुवर्तते। द्रोणश्च विदुरश्चैव कृपश्चान्ये च कौरवाः॥<br><br>5915: ते वयं धृतराष्ट्रस्य प्रेषयामो दुरात्मनः। संवृत्तस्ते परः काम: पाण्डवान् दग्धवानसि॥<br><br>5916: ततो व्यपोहमानास्ते पाण्डवार्थे हुताशनम्। निषादी ददृशुर्दग्धां पञ्चपुत्रामनागसम्॥<br><br>5917: खनकेन तु तेनैव वेश्म शोधयता बिलम्। पांसुभिः पिहितं तच्च पुरुषैस्तैर्न लक्षितम्॥<br><br>5918: ततस्ते ज्ञापयामासुधृतराष्ट्रस्य नागराः। पाण्डवानग्निना दग्धानमात्यं च पुरोचनम्॥<br><br>5919: श्रुत्वा तु धृतराष्ट्रस्तद् राजा सुमहदप्रियम्। विनाशं पाण्डुपुत्राणां विललाप सुदुःखितः॥<br><br>5920: अद्य पाण्डुम॒तो राजा मम भ्राता महायशाः। तेषु वीरेषु दग्धेषु मात्रा सह विशेषतः॥<br><br>5921: गच्छन्तु पुरुषाः शीघ्रं नगरं वारणावतम्। सत्कारयन्तु तान् वीरान् कुन्तिराजसुतां च ताम्॥<br><br>5922: कारयन्तु च कुल्यानि शुभानि च बृहन्ति च। ये च तत्र मृतास्तेषां सुहृदो यान्तु तानपि॥<br><br>5923: एवं गते मया शक्यं यद् यत् कारयितुं हितम्। पाण्डवानां च कुन्त्याश्च तत् सर्वं क्रियतां धनैः॥<br><br>5924: एवमुक्त्वा ततश्चक्रे ज्ञातिभिः परिवारितः। उदकं पाण्डुपुत्राणां धृतराष्ट्रोऽम्बिकासुतः॥<br><br>5925: रुरुदुः सहिताः सर्वे भृशं शोकपरायणाः। हा युधिष्ठिर कौरव्य हा भीम इति चापरे॥<br><br>5926: हा फाल्गुनेति चाप्यन्ये हा यमाविति चापरे। कुन्तीमार्ताश्च शोचन्त उदकं चक्रिरे जनाः॥<br><br>5927: अन्ये पौरजनाश्चैवमन्वशोचन्त पाण्डवान्। विदुरस्त्वल्पशश्चक्रे शोकं वेद परं हि सः॥<br><br>5928: पाण्डवाश्चापि निर्गत्य नगराद् वारणावतात्। नदीं गङ्गामनुप्राप्ता मातृषष्ठा महाबलाः॥<br><br>5929: दाशानां भुजवेगेन नद्याः स्रोतोजवेन च। वायुना चानुकूलेन तूर्णं पारमवाप्नुवन्॥<br><br>5930: ततो नावं परित्यज्य प्रययुर्दक्षिणां दिशम्। विज्ञाय निशि पन्थानं नक्षत्रगणसूचितम्॥<br><br>5931: यतमाना वनं राजन् गहनं प्रतिपेदिरे। ततः श्रान्ताः पिपासार्ता निद्रान्धाः पाण्डुनन्दनाः॥<br><br>5932: पुनरूचुर्महावीर्यं भीमसेनमिदं वचः। इतः कष्टतरं किं नु यद् वयं गहने वने। दिशश्च न विजानीमो गन्तुं चैव न शक्नुमः॥<br><br>5933: तं च पापं न जानीमो यदि दग्धः पुरोचनः। कथं तु विप्रमुच्येम भयादस्मादलक्षिताः॥<br><br>5934: पुनरस्मानुपादाय तथैव व्रज भारत। त्वं हि नो बलवानेको यथा सततगस्तथा॥<br><br>5935: इत्युक्तो धर्मराजेन भीमसेनो महाबलः। आदाय कुन्तीं भ्रातूंश्च जगामाशु महाबलः॥<br><br>5936: वैशम्पायन उवाच तेन विक्रममाणेन ऊरुवेगसमीरितम्। वनं सवृक्षविटपं व्याघूर्णितमिवाभवत्॥<br><br>5937: जङ्घावातो ववौ चास्य शुचिशुक्रागमे यथा। आवर्जितलतावृक्षं मार्ग चक्रे महाबलः॥<br><br>5938: स मृद्गन् पुष्पितांश्चैव फलितांश्च वनस्पतीन्। अवरुज्य ययौ गुल्मान् पथस्तस्य समीपजान्॥<br><br>5939: स रोषित इव क्रुद्धो वने भञ्जन् महादुमान्। त्रिप्रस्त्रुतमदः शुष्मी षष्टिवर्षी मतङ्गराट्॥<br><br>5940: गच्छतस्तस्य वेगेन तार्क्ष्यमारुतरंहसः। भीमस्य पाण्डुपुत्राणां मूछेव समजायत। ॥<br><br>5941: असकृच्चापि संतीर्य दूरपारं भुजप्लवैः। पथि प्रच्छन्नमासेदुर्धार्तराष्ट्रभयात् तदा॥<br><br>5942: कृच्छ्रेण मातरं चैव सुकुमारी यशस्विनीम्। अवहत् स तु पृष्ठेन रोधस्सु विषमेषु च॥<br><br>5943: अगमच्च वनोद्देशमल्पमूलफलोदकम्। क्रूरपक्षिमृगं घोरं सायाह्ने भरतर्षभ। ॥<br><br>5944: घोरा समभवत् संध्या दारुणा मृगपक्षिणः। अप्रकाशा दिशः सर्वा वातैरासन्ननार्तवैः॥<br><br>5945: शीर्णपर्णफलै राजन् बहुगुल्मक्षुपैर्दुमैः। भग्नावभग्नभूयिष्ठेर्नानाद्रुमसमाकुलैः॥<br><br>5946: ते श्रमेण च कौरव्यास्तृष्णया च प्रपीडिताः। नाशक्नुवंस्तदा गन्तुं निद्रया च प्रवृद्धया॥<br><br>5947: न्यविशन्त हि ते सर्वे निरास्वादे महावने। ततस्तृषापरिक्लान्ता कुन्ती पुत्रानथाब्रवीत्॥<br><br>5948: माता सती पाण्डवानां पञ्चानां मध्यतः स्थिता। तृष्णया हि परीतास्मि पुत्रान् भृशमथाब्रवीत्॥<br><br>5949: तच्छ्रुत्वा भीमसेनस्य मातृस्नेहात् प्रजल्पितम्। कारुण्येन मनस्तप्तं गमनायोपचक्रमे॥<br><br>5950: ततो भीमो वनं घोरं प्रविश्य विजनं महत्। न्यग्रोधं विपुलच्छायं रमणीयं ददर्श ह॥<br><br>5951: तत्र निक्षिप्य तान् सर्वानुवाच भरतर्षभः। पानीयं मृगयामीह विश्रमध्वमिति प्रभो॥<br><br>5952: एते रुवन्ति मधुरं सारसा जलचारिणः। ध्रुवमत्र जलस्थानं महच्चेति मतिर्मम॥<br><br>5953: अनुज्ञातः स गच्छेति भ्रात्रा ज्येष्ठेन भारत। जगाम तत्र यत्र स्म सारसा जलचारिणः॥<br><br>5954: स तत्र पीत्वा पानीयं स्नात्वा च भरतर्षभ। तेषामर्थे च जग्राह भ्रातृणां भ्रातृवत्सलः। उत्तरीयेण पानीयमानयामास भारत॥<br><br>5955: गव्यूतिमात्रादागत्य त्वरितो मातरं प्रति। शोकदुःखपरीतात्मा निःशश्वासोरगो यथा॥<br><br>5956: स सुप्तां मातरं दृष्ट्वा भ्रातूंश्च वसुधातले। भृशं शोकपरीतात्मा विललाप वृकोदरः॥<br><br>5957: अतः कष्टतरं किं नु द्रष्टव्यं हि भविष्यति। यत् पश्यामि महीसुप्तान् भ्रातृनद्य सुमन्दभाक्॥<br><br>5958: शयनेषु परार्येषु ये पुरा वारणावते। नाधिजग्मुस्तदा निद्रां तेऽद्य सुप्ता महीतले॥<br><br>5959: स्वसारं वसुदेवस्य शत्रुसङ्घावमर्दिनः। कुन्तिराजसुतां कुन्तीं सर्वलक्षणपूजिताम्॥<br><br>5960: स्नुषां विचित्रवीर्यस्य भार्यां पाण्डोर्महात्मनः। तथैव चास्मज्जननीं पुण्डरीकोदरप्रभाम्॥<br><br>5961: सुकुमारतरामेनां महार्हशयनोचिताम्। शयानां पश्यतायेह पृथिव्यामतथोचिताम्॥<br><br>5962: धर्मादिन्द्राच्च वाताच्च सुषुवे या सुतानिमान्। सेयं भूमौ परिश्रान्ता शेते प्रासादशायिनी॥<br><br>5963: किं नु दुःखतरं शक्यं मया द्रष्टुमतः परम्। योऽहमद्य नरव्याघ्रान् सुप्तान् पश्यामि भूतले॥<br><br>5964: त्रिषु लोकेषु यो राज्यं धर्मनित्योऽर्हते नृपः। सोऽयं भूमौ परिश्रान्तः शेते प्राकृतवत् कथम्॥<br><br>5965: अयं नीलाम्बुदश्यामो नरेष्वप्रतिमोऽर्जुनः। शेते प्राकृतवद् भूमौ दुःखतरं नु किम्॥<br><br>5966: अश्विनाविव देवानां याविमौ रूपसम्पदा। तौ प्राकृतवदद्यमौ प्रसुप्तौ धरणीतले॥<br><br>5967: ज्ञातयो यस्य नैव स्युर्विषमाः कुलपांसनाः। स जीवेत सुखं लोके ग्रामद्रुम इवैकजः॥<br><br>5968: एको वृक्षो हि यो ग्रामे भवेत् पर्णफलान्वितः। चैत्यो भवति निर्मातिरर्चनीयः सुपूजितः॥<br><br>5969: येषां च बहवः शूरा ज्ञातयो धर्ममाश्रिताः। ते जीवन्ति सुखं लोके भवन्ति च निरामयाः॥<br><br>5970: बलवन्तः समृद्धार्था मित्रबान्धवनन्दनाः। जीवन्त्यन्योन्याश्रित्य दुमाः काननजा इव॥<br><br>5971: वयं तु धृतराष्ट्रेण सपुत्रेण दुरात्मना। विवासिता न दग्धाश्च कथंचिद् दैवसंश्रयात्॥<br><br>5972: तस्मान्मुक्तः वयं दाहादिमं वृक्षमुपाश्रिताः। कां दिशं प्रतिपत्स्यामः प्राप्ताः क्लेशमनुत्तमम्॥<br><br>5973: सकामो भव दुर्बुद्धे धार्तराष्ट्राल्पदर्शन। नूनं देवाः प्रसन्नास्ते नानुज्ञां मे युधिष्ठिरः॥<br><br>5974: प्रयच्छति वधे तुभ्यं तेन जीवसि दुर्मते। नन्वद्य त्वां सहामात्यं सकर्णानुजसौबलम्॥<br><br>5975: गत्वा क्रोधसमाविष्टः प्रेषयिष्ये यमक्षयम्। किं नु शक्यं मया कर्तुं यत् ते न क्रुध्यते नृपः॥<br><br>5976: धर्मात्मा पाण्डवश्रेष्ठः पापाचारः युधिष्ठिरः। एवमुक्त्वा महाबाहुः क्रोधसंदीप्तमानसः॥<br><br>5977: करं करेण निष्षिष्य निःश्वसन् दीनमानसः। पुनर्दीनमना भूत्वा शान्तार्चिरिव पावकः॥<br><br>5978: भ्रातृन् महीतले सुप्तानवैक्षत वृकोदरः। विश्वस्तानिव संविष्टान् पृथग्जनसमानिव॥<br><br>5979: नातिदूरेग नगरं वनादस्माद्धि लक्षये। जागर्तव्ये स्वपन्तीमे हन्त जागर्म्यहं स्वयम्॥<br><br>5980: पास्यन्तीमे जलं पश्चात् प्रतिबुद्धा जितक्लमाः। इति भीमो व्यवस्यैव जजागार स्वयं तदा॥<br><br>5981: वैशम्पायन उवाच तत्र तेषु शयानेषु हिडिम्बो नाम राक्षसः। अविदूरे वनात् तस्माच्छालवृक्षं समाश्रितः॥<br><br>5982: श। क्रूरो मानुषमांसादो महावीर्यपराक्रमः। प्रावृड्जलधरश्यामः पिङ्गाक्षो दारुणाकृतिः॥<br><br>5983: दंष्ट्राकरालवदनः पिशितेप्सुः क्षुधादितः। लम्बस्फिग्लम्बजद्दरो रक्तश्मश्रुशिरोरुहः॥<br><br>5984: महावृक्षगलस्कन्धः शरूको बिभीषणः। यदृच्छया तानपश्यत् पाण्डुपुत्रान् महारथान्॥<br><br>5985: विरूपरूपः पिङ्गाक्षः करालो घोरदर्शनः। पिशितेप्सुः क्षुधार्तश्च तानपश्यद् यदृच्छया॥<br><br>5986: ऊर्ध्वाङ्गुलिः स कण्डूयन् धुन्वन् रूक्षान् शिरोरुहान् जृम्भमाणो महावक्त्रः पुनः पुनरवेक्ष्य च॥<br><br>5987: हष्टो मानुषमांसस्य महाकायो महाबलः। आघ्राय मानुषं गन्धं भगिनीमिदमब्रवीत्॥<br><br>5988: उपपन्नश्चिरस्याद्य भक्षोऽयं मम सुप्रियः। स्नेहस्रवान् प्रस्रवति जिह्वा पर्येति मे सुखम्॥<br><br>5989: अष्टौ दंष्ट्राः सुतीक्ष्णाग्राश्चिरस्यापातदुस्सहाः। देहेषु मज्जयिष्यामि स्निग्धेषु पिशितेषु च। ॥<br><br>5990: आक्रम्य मानुषं कण्द्दमाच्छिद्य धमनीमपि। उष्णं नवं प्रपास्यामि फेनिलं रुधिरं बहु॥<br><br>5991: गच्छ जानीहि के त्वेते शेरते वनमाश्रिताः। मानुषो बलवान् गन्धो घ्राणं तर्पयतीव मे॥<br><br>5992: हत्वैतान् मानुषान् सर्वानानयस्व ममान्तिकम्। अस्मद्विषयसुप्तेभ्यो नैतेभ्यो भयमस्ति ते॥<br><br>5993: एषामुत्कृत्य मांसानि मानुषाणां यथेष्टतः। भक्षयिष्याव सहितौ कुरु तूर्णं वचो मम॥<br><br>5994: भक्षयित्वा च मांसानि मानुषाणां प्रकामतः। नृत्याव सहितावायां दत्ततालावनेकशः॥<br><br>5995: एवमुक्ता हिडिम्बा तु हिडिम्बेन तदा वने। भ्रातुर्वचनमाज्ञाय त्वरमाणेव राक्षसी॥<br><br>5996: जगाम तत्र यत्र स्म पाण्डवा भरतर्षभ। ददर्श तत्र सा गत्वा पाण्डवान् पृथया सह। शयानान् भीमसेनं च जाग्रतं त्वपराजितम्॥<br><br>5997: दृष्टैव भीमसेनं सा शालपोतमिवोद्गतम्। राक्षसी कामयामास रूपेणाप्रतिमं भुवि॥<br><br>5998: अयं श्यामो महाबाहुः सिंहस्कन्धो महाद्युतिः। कम्बुग्रीवः पुष्कराक्षो भर्ता युक्तो भवेन्मम॥<br><br>5999: नाहं भ्रातृवचो जातु कुर्यां क्रूरोपसंहितम्। पतिस्नेहोऽतिबलवान् न तथा भ्रातृसौहृदम्॥<br><br>6000: मुहूर्तमेव तृप्तिश्च भवेद् भ्रातुर्ममैव च। हतैरेतैरहत्वा तु मोदिष्ये शाश्वतीः समाः॥<br><br>6001: सा कामरूपिणी रूपं कृत्वा मानुषमुत्तमम्। उपतस्थे महाबाहुं भीमसेनं शनैः शनैः॥<br><br>6002: लज्जमानेव ललना दिव्याभरणभूषिता। स्मितपूर्वमिदं वाक्यं भीमसेनमथाब्रवीत्॥<br><br>6003: कुतस्त्वमसि सम्प्राप्तः कश्चासि पुरुषर्षभ। क इमे शेरते चेह पुरुषा देवरूपिणः॥<br><br>6004: केयं वै बृहती श्यामा सुकुमारी तवानघ। शेते वनमिदं प्राप्य विश्वस्ता स्वगृहे यथा॥<br><br>6005: नेदं जानाति गहनं वनं राक्षससेवितम्। वसति ात्र पापात्मा हिडिम्बो नाम राक्षसः॥<br><br>6006: तेनाहं प्रेषिता भ्रात्रा दुष्टभावेन रक्षसा। बिभक्षयिषता मांसं युष्माकममरोपम॥<br><br>6007: साहं त्वामभिसम्प्रेक्ष्य देवगर्भसमप्रभम्। नान्यं भर्तारमिच्छामि सत्यमेतद् ब्रवीमि ते॥<br><br>6008: एतद् विज्ञाय धर्मज्ञ युक्तं मयि समाचर। कामोपहतचित्ताङ्गी भजमानां भजस्व माम्॥<br><br>6009: त्रास्यामि त्वां महाबाहो राक्षसात् पुरुषादकात्। वत्स्यावो गिरिदुर्गेषु भर्ता भव ममानघ। ॥<br><br>6010: अन्तरिक्षचरी ह्यस्मि कामतो विचरामि च। अतुलामाप्नुहि प्रीतिं तत्र तत्र मया सह॥<br><br>6011: भीमसेन उवाच मातरं भ्रातरं ज्येष्ठं सुखसुप्तान् कथं त्विमान्। परित्यजेत को वद्य प्रभवन्निह राक्षसि॥<br><br>6012: को हि सुप्तानिमान् भ्रातॄन् दत्त्वा राक्षसभोजनम्। मातरं च नरो गच्छेत् कामात इव मद्विधः॥<br><br>6013: राक्षस्युवाच यत् ते प्रियं तत् करिष्ये सर्वानेतान् प्रबोधय। मोक्षयिष्याम्यहं कामं राक्षसात् पुरुषादकात्॥<br><br>6014: भीमसेन उवाच सुखसुप्तान् वने भ्रातृन् मातरं चैव राक्षसि। न भयाद् बोधयिष्यामि भ्रातुस्तव दुरात्मनः॥<br><br>6015: न हि मे राक्षसा भीरु सोढुं शक्ताः पराक्रमम्। न मनुष्या न गन्धर्वा न यक्षाश्चारुलोचने॥<br><br>6016: गच्छ वा तिष्ठ वा भद्रे यद् वापीच्छसि तत् कुरु तं वा प्रेषय तन्वङ्गि भ्रातरं पुरुषादकम्॥<br><br>6017: वैशम्पायन उवाच तां विदित्वा चिरगतां हिडिम्बो राक्षसेश्वरः। अवतीर्य दुमात् तस्मादाजगामाशु पाण्डवान्॥<br><br>6018: लोहिताक्षो महाबाहुरूर्ध्वकेशो महाननः। मेघसंघातवर्मा च तीक्ष्णदंष्ट्रो भयानकः॥<br><br>6019: तमापतन्तं दृष्टैव तथा विकृतदर्शनम्। हिडिम्बोवाच वित्रस्ता भीमसेनमिदं वचः॥<br><br>6020: आपतत्येष दुष्टात्मा संक्रुद्धः पुरुषादकः। साहं त्वां भ्रातृभिः सार्धं यद् ब्रवीमि तथा कुरु॥<br><br>6021: अहं कामगमा वीर रक्षोबलसमन्विता। आरुहेमां मम श्रोणि नेष्यामि त्वां विहायसा॥<br><br>6022: प्रबोधयैतान् संसुप्तान् मातरं च परंतप। सर्वानेव गमिष्यामि गृहीत्वा वो विहायसा॥<br><br>6023: भीम उवाच मा भैस्त्वं पृथुसुश्रोणि नैष कश्चिन्मयि स्थिते। अहमेनं हनिष्यामि प्रेक्षन्त्यास्ते सुमध्यमे॥<br><br>6024: नायं प्रतिबलो भीरू राक्षसापसदो मम। सोढुं युधि परिस्पन्दमथवा सर्वराक्षसाः॥<br><br>6025: पश्य बाहू सुवृत्तौ मे हस्तिहस्तनिभाविमौ। ऊरू परिघसंकाशौ संहतं चाप्युरो महत्॥<br><br>6026: विक्रमं मे यथेन्द्रस्य साद्य द्रक्ष्यसि शोभने। मावमंस्थाः पृथुश्रोणि मत्वा मामिह मानुषम्॥<br><br>6027: हिडिम्बोवाच नावमन्ये नरव्याघ्र त्वामहं देवरूपिणम्। दृष्टप्रभावस्तु मया मानुषेष्वेव राक्षसः॥<br><br>6028: वैशम्पायन उवाच तथा संजल्पतस्तस्य भीमसेनस्य भारत। वाचः शुश्राव ताः क्रुद्धो राक्षसः पुरुषादकः॥<br><br>6029: अवेक्षमाणस्तस्याश्च हिडिम्बो मानुषं वपुः। स्रग्दामपूरितशिखं समग्रेन्दुनिभाननम्॥<br><br>6030: सुभूनासाक्षिकेशान्तं सुकुमारनखत्वचम्। सर्वाभरणसंयुक्तं सुसूक्ष्माम्बरवाससम्॥<br><br>6031: तां तथा मानुषं रूपं बिभ्रती सुमनोहरम्। पुंस्कामा शरूमानस्च चुक्रोध पुरुषादकः॥<br><br>6032: संक्रुद्धो राक्षसस्तस्या भगिन्याः कुरुसत्तम्। उत्फाल्य विपुले नेत्रे ततस्तामिदमब्रवीत्॥<br><br>6033: को हि मे भोक्तुकामस्य विजं चरित दुर्मतिः। न विभेषि हिडिम्बे किं मत्कोपाद् विप्रमोहिता। १७। । धिक् त्वामसति पुंस्कामे मम विप्रियकारिणि। पूर्वेषां राक्षसेन्द्राणां सर्वेषामयशस्करि॥<br><br>6034: यानिमानाश्रिताकार्षीर्विप्रियं सुमहन्मम। एष तानद्य वै सर्वान् हनिष्यामि त्वया सह॥<br><br>6035: एवमुक्त्वा हिडिम्बां स हिडिम्बो लोहितेक्षणः। वधायाभिपपातैनान् दन्तैर्दन्तानुपस्पृशन्॥<br><br>6036: तमापतन्तं सम्प्रेक्ष्य भीमः प्रहरतां वरः। भर्त्सयामास तेजस्वी तिष्ठ तिष्ठेति चाब्रवीत्॥<br><br>6037: वैशम्पायन उवाच भीमसेनस्तु तं दृष्ट्वा राक्षसं प्रहसन्निव। भगिनीं प्रति संक्रुद्धमिदं वचनमब्रवीत्॥<br><br>6038: किं ते हिडिम्ब एतैर्वा सुखसुप्तैः प्रबोधितैः। मामासादय दुर्बुद्धे तरसा त्वं नराशन॥<br><br>6039: मय्येव प्रहरेहि त्वं न स्त्रियं हन्तुमर्हसि। विशेषतोऽनपकृते परेणापकृते सति॥<br><br>6040: न हीयं स्ववशा बाला कामयत्यद्य मामिह। चोदितैषा ह्यनङ्गेन शरीरान्तरचारिणा॥<br><br>6041: भगिनी तव दुर्वृत्त रक्षसां वै यशोहर। त्वन्नियोगेन चैवेयं रूपं मम समीक्ष्य च॥<br><br>6042: कामय.यद्य मां भीरुस्तव नैषापराध्यति। अनङ्गेन कृते दोघे नेमां गर्हितुमर्हसि॥<br><br>6043: मयि तिष्ठति दुष्टात्मन् न स्त्रियं हन्तुमर्हसि। संगच्छस्व मया सार्धमेकेनैको नराशन॥<br><br>6044: अहमेको नयिष्यामि त्वामद्य यमसादनम्। अद्य मद्वलनिष्पिष्टं शिरो राक्षस दीर्यताम्। कुञ्जरस्येव पादेन विनिष्पिष्टं बलीयसः॥<br><br>6045: अद्य गात्राणि ते कङ्काः श्येना गोमायवस्तथा। कर्षन्तु भुवि संहृष्टा निहतस्य मया मृधे॥<br><br>6046: क्षणेनाद्य करिष्येऽहमिदं वनमराक्षसम्। पुरा यद् दूषितं नित्यं त्वया भक्षयता नरान्॥<br><br>6047: अद्य त्वां भगिनी रक्षः कृष्यमाणं मयासकृत्। द्रक्ष्यत्यद्रिप्रतीकाशं सिंहेनेव महाद्विपम्॥<br><br>6048: निराबाधास्त्वयि हते मया राक्षसांसन। वनमेतच्चरिष्यन्ति पुरुषा वनचारिणः॥<br><br>6049: हिडिम्ब उवाच गर्जितेन वृथा किं ते कत्थितेन च मानुष। कृत्वैतत् कर्मणा सर्वं कत्येथा मा चिरं कृथाः॥<br><br>6050: बलिनं मन्यसे यच्चाप्यात्मानं सपराक्रमम्। ज्ञास्यस्यद्य समागम्य मयाऽऽत्मानं बलाधिकम्॥<br><br>6051: न तावदेतान् हिंसिष्ये स्वपन्त्वेते यथासुखम्। एष त्वामेव दुर्बुद्धे निहन्म्यद्याप्रियंवदम्॥<br><br>6052: पीत्वा तवासृग् गात्रेभ्यस्ततः पश्चादिमानपि। हनिष्यामि ततः पश्चादिमां विप्रियकारिणीम्॥<br><br>6053: वैशम्पायन उवाच एवमुक्त्वा ततो बाहुं प्रगृह्य पुरुषादकः। अभ्यद्रवत संक्रुद्धो भीमसेनमरिंदमम्॥<br><br>6054: तस्याभिद्रवतस्तूर्णं भीमो भीमपराक्रमः। वेगेन प्रहितं बाहुं निजग्राह हसन्निव॥<br><br>6055: निगृह्य तं बलाद् भीमो विस्फुरन्तं चकर्ष ह। तस्माद् देशाद् धनूंष्यष्टौ सिंहः क्षुद्रमृगं यथा॥<br><br>6056: ततः स राक्षसः क्रुद्धः पाण्डवेन बलार्दितः। भीमेसनं समालिङ्ग्य व्यनदद् भैरवं रवम्॥<br><br>6057: पुनर्भीमो बलादेनं विचकर्ष महाबलः। मा शब्दः सुखसुप्तानां भ्रातृणां मे भवेदिति॥<br><br>6058: अन्योन्यं तौ समासाद्य विचकर्षतुरोजसा। हिडिम्बो भीमसेनश्च विक्रमं चक्रतुः परम्॥<br><br>6059: बभञ्जतुस्तदा वृक्षाल्लताश्चाकर्षतुस्तदा। मत्ताविव च संरब्धौ वारणौ षष्टिहायनौ॥<br><br>6060: तयोः शब्देन महता विबुद्धास्ते नरर्षभाः। सह प्रात्रा च ददृशुर्हिडिम्बामग्रतः स्थिताम्॥<br><br>6061: वैशम्पायन उवाच प्रबुद्धास्ते हिडिम्बाया रूपं दृष्ट्वातिमानुषम्। विस्मिताः पुरुषव्याघ्रा बभूवुः पृथया सह॥<br><br>6062: ततः कुन्ती समीक्ष्यैनां विस्मिता रूपसम्पदा। उवाच मधुरं वाक्यं सान्त्वपूर्वमिदं शनैः॥<br><br>6063: कस्य त्वं सुरगर्भाभे का वासि वरवर्णिनि। केन कार्येण सम्प्राप्ता कुतश्चागमनं तव॥<br><br>6064: यदि वास्य वनस्य त्वं देवता यदि वाप्सराः। आचक्ष्व मम तत् सर्वं किमर्थं चेह तिष्ठसि॥<br><br>6065: हिडिम्बोवाच यदेतत् पश्यसि वनं नीलमेघनिभं महत्। निवासो राक्षसस्यैष हिडिम्बस्य ममैव च॥<br><br>6066: तस्य मां राक्षसेन्द्रस्य भगिनीं विद्धि भाविनी। भ्रात्रा सम्प्रेषितामार्ये त्वां सपुत्रां जिघांसता॥<br><br>6067: क्रूरबुद्धेरहं तस्य वचनादागता त्विह। अद्राक्षं नवहेमाभं तव पुत्रं महाबलम्॥<br><br>6068: ततोऽहं सर्वभूतानां भावे विचरता शुभे। चोदिता तव पुत्रस्य मन्मथेन वशानुगा॥<br><br>6069: ततो वृतो मया भर्ता तव पुत्रो महाबलः। अपनेतुं च यतितो न चैव शकितो मया॥<br><br>6070: चिरायमाणां मां ज्ञात्वा ततः स पुरुषादकः। स्वयमेवागतो हन्तुमिमान् सर्वांस्तवात्मजान्॥<br><br>6071: स तेन मम कान्तेन तव पुत्रेण धीमता। बलादितो विनिष्पिष्य व्यपनीतो महात्मना॥<br><br>6072: विकर्षन्तौ महावेगौ गर्जमानौ परस्परम्। पश्यैवं युधि विक्रान्तावेतौ च नरराक्षसौ॥<br><br>6073: वैशम्पायन उवाच तस्याः श्रुत्वैव वचनमुत्पपात युधिष्ठिरः। अर्जुनो नकुलश्चैव सहदेवश्च वीर्यवान्॥<br><br>6074: तौ ते ददृशुरासक्तौ विकर्षन्तौ परस्परम्। काडक्षमाणौ जयं चैव सिंहाविव बलोत्कटौ॥<br><br>6075: अथान्योन्यं समाश्लिष्य विकर्षन्तौ पुनः पुनः। दावाग्निधूमसदृशं चक्रतुः पार्थिवं रजः॥<br><br>6076: वसुधारेणुसंवीतौ वसुधाधरसंनिभौ। बभ्राजतुर्यथा शैलौ नीहारेणाभिसंवृतौ॥<br><br>6077: राक्षसेन तदा भीमं क्लिश्यमानं निरीक्ष्य च। उवाचेदं वचः पार्थः प्रहसञ्छनकैरिव॥<br><br>6078: भीम मा भैर्महाबाहो न त्वां बुध्यामहे वयम्। समेतं भीमरूपेण रक्षसा श्रमकर्शितम्॥<br><br>6079: साहाय्येऽस्मि स्थितः पार्थ पातयिष्यामि राक्षसम्। नकुलः सहदेवश्च मातरं गोपयिष्यतः॥<br><br>6080: भीम उवाच उदासीनो निरीक्षस्व न कार्यः समभ्रमस्त्वया। न जात्वयं पुनर्जीवेन्मबाह्वन्तरमागतः॥<br><br>6081: अर्जुन उवाच किमनेन चिरं भीम जीवता पापरक्षसा। गन्तव्ये न चिरं स्थातुमिह शक्यमरिंदम॥<br><br>6082: पुरा संरज्यते प्राची पुरा संध्या प्रवर्तते। रौद्रे मुहूर्ते रक्षांसि प्रबलानि भवन्त्युत॥<br><br>6083: त्वरस्व भीम मा क्रीड जहि रक्षो विभीषणम्। पुरा विकुरुते मायां भुजयोः सारमर्पय॥<br><br>6084: वैशम्पायन उवाच अर्जुनेनैवमुक्तस्तु भीमो रोषाज्ज्वलन्निव। बलमाहारयामास यद् वायोर्जगतः क्षये॥<br><br>6085: ततस्तस्याम्बुदाभस्य भीमो रोषात् तु रक्षसः। उत्क्षिप्याभ्रामयद् देहं तूर्णं शतगुणं तदा॥<br><br>6086: भीम उवाच वृथामांसैर्वृथापुष्टो वृथावृद्धो वृथमतिः। वृथामरणमर्हस्त्वं वृथाद्य न भविष्यसि॥<br><br>6087: क्षेममद्य करिष्यामि यथा वनमकण्टकम्। न पुनर्मानुषान् हत्वा भक्षयिष्यसि राक्षस॥<br><br>6088: अर्जुन उवाच यदि वा मन्यसे भारं त्वमिमं राक्षसं युधि। करोमि तव साहाय्यं शीघ्रमेष निपात्यताम्॥<br><br>6089: अथवाप्यहमेवैनं हनिष्यामि वृकोदर। कृतकर्मा परिश्रान्तः साधु तावदुपारम॥<br><br>6090: वैशम्पायन उवाच तस्य तद् वचनं श्रुत्वा भीमसेनोऽत्यमर्षणः। निष्पिष्यैनं बलाद् भूमौ पशुमारममारयत्॥<br><br>6091: स मार्यमाणो भीमेन ननाद विपुलं स्वनम्। पूरयंस्तद् वनं सर्वं जलाई इव दुन्दुभिः॥<br><br>6092: बाहुभ्यां योक्त्रयित्वा तं बलवान् पाण्डुनन्दनः। मध्ये भक्त्वाा महाबाहुर्हर्षयामास पाण्डवान्॥<br><br>6093: हिडिम्बं निहतं दृष्ट्वा संहृष्टास्ते तरस्विनः। अपूजयन् नरव्याघ्रं भीमसेनमरिंदमम्॥<br><br>6094: अभिपूज्य महात्मानं भीमं भीमपराक्रमम्। पुनरेवार्जुनो वाक्यमुवाचेदं वृकोदरम्॥<br><br>6095: न दूरं नगरं मन्ये वनादस्मादहं विभो। शीघ्रं गच्छाम भद्रं ते न नो विद्यात् सुयोधनः॥<br><br>6096: ततः सर्वे तथेत्युक्त्वा सह मात्रा महारथाः। प्रययुः पुरुषव्याघ्रा हिडिम्बा चैव राक्षसी॥<br><br>6097: भीमसेन उवाच स्मरन्ति वैरं रक्षांसि मायामाश्रित्य मोहिनीम्। हिडिम्बे व्रज पन्थानं त्वमिमं भ्रातृसेवितम्॥<br><br>6098: युधिष्ठिर उवाच क्रुद्धोऽपि पुरुषव्याघ्र भीम मा स्म स्त्रियं वधीः। शरीरगुप्त्यभ्यधिकं धर्मं गोपाय पाण्डव॥<br><br>6099: वधाभिप्रायमायान्तमधीस्त्वं महाबलम्। रक्षसस्तस्य भगिनी किं न: क्रुद्धा करिष्यति॥<br><br>6100: वैशम्पायन उवाच हिडिम्बा तु ततः कुन्तीमभिवाद्य कृताञ्जलिः। युधिष्ठिरं तु कौन्तेयमिदं वचनमब्रवीत्॥<br><br>6101: आर्ये जानासि यद् दुःखमिह स्त्रीणामनङ्गजम्। तदिदं मामनुप्राप्तं भीमसेनकृतं शुभे॥<br><br>6102: सोढं तत् परमं दुःखं मया कालप्रतीक्षया। सोऽयमभ्यागतः कालो भविता मे सुखोदयः॥<br><br>6103: मा ह्युयत्सृज्य सुहृदः स्वधर्म स्वजनं तथा। वृतोऽयं पुरुषव्याघ्रस्तव पुत्रः पतिः शुभे॥<br><br>6104: वीरेणाहं तथानेन त्वया चापि यशस्विनि। प्रत्याख्याता न जीवामि सत्यमेतद् ब्रवीमि ते॥<br><br>6105: तदर्हसि कृपां कर्तुं मयि त्वं वरवर्णिनि। मत्वा मूढेति तन्मा त्वं भक्ता वानुगतेति वा॥<br><br>6106: भानेन महाभागे संयोजय सुतेन ह। तमुपादाय गच्छेयं यथेष्टं देवरूपिणम्। पुनश्चैवानयिष्यामि विस्रम्भं कुरु मे शुभे॥<br><br>6107: अहं हि मनसा ध्याता सर्वान् नेष्यामि वः सदा। वृजिनात् तारयिष्यामि दुर्गेषु विषमेषु च॥<br><br>6108: पृष्ठेन वो वहिष्यामि शीघ्रं गतिमभीप्सतः। यूयं प्रसादं कुरुत भीमसेनो भजेत माम्॥<br><br>6109: आपदस्तरणे प्राणान् धारयेद् येन तेन वा। सर्वमावृत्य कर्तव्यं तं धर्ममनुवर्तता॥<br><br>6110: आपत्सु यो धारयति धर्म धर्मविदुत्तमः। व्यसनं ह्येव धर्मस्य धर्मिणामापदुच्यते॥<br><br>6111: पुण्यं प्राणान् धारयति पुण्यं प्राणदमुच्यते। येन येनाचरेद् धर्मं तस्मिन् गर्दा न विद्यते॥<br><br>6112: युधिष्ठिर उवाच एवमेतद् यथाऽऽत्थ त्वं हिडिम्बे नात्र संशयः। स्थातव्यं तु त्वया सत्ये यथा ब्रूयां सुमध्यमे॥<br><br>6113: स्नातं कृताछिकं भद्रे कृतकौतुकमङ्गलम्। भीमसेनं भजेथास्त्वं प्रागस्तगमनाद् रवेः॥<br><br>6114: अहस्सु विहरानेन यथाकामं मनोजवा। अयं त्वानयितव्यस्ते भीमसेनः सदा निशि॥<br><br>6115: ॥<br><br>6116: वैशम्पायन उवाच तथेति तत् प्रतिज्ञाय भीमसेनोऽब्रवीदिदम्। शृणु राक्षसि सत्येन समयं ते वदाम्यहम्॥<br><br>6117: यावत् कालेन भवति पुत्रस्योत्पादन शुभे। तावत् कालं गमिष्यामि त्वया सह सुमध्यमे॥<br><br>6118: वैशम्पायन उवाच तथेति तत् प्रतिज्ञाय हिडिम्बा राक्षसी तदा। भीमसेनमुपादाय सोर्ध्वमाचक्रमे ततः॥<br><br>6119: शैलशृङ्गेषु रम्येषु देवतायतनेषु च। मृगपक्षिविघुष्टेषु रमणीयेषु सर्वदा॥<br><br>6120: कृत्वा च परमं रूपं सर्वाभरणभूषिता। संजल्पन्ती सुमधुरं रमयामास पाण्डवम्॥<br><br>6121: तथैव वनदुर्गेषु पुष्पितदुमवल्लिषु। सरस्सु रमणीयेषु पद्मोत्पलयुतेषु च॥<br><br>6122: नदीद्वीपप्रदेशेषु वैदूर्यसिकतासु च। सुतीर्थवनतोयासु तथा गिरिनदीषु च॥<br><br>6123: काननेषु विचित्रेषु पुष्पितद्रुमवल्लिषु। हिमवद्गिरिकुञ्जेषु गुहासु विविधासु च॥<br><br>6124: प्रफुल्लशतपत्रेषु सरस्खमलवारिषु। सागरस्य प्रदेशेषु मणिहेमचितेषु च॥<br><br>6125: पल्वलेषु च रम्येषु महाशालवनेषु च। देवारण्येषु पुण्येषु तथा पर्वतसानुषु॥<br><br>6126: गुह्यकानां निवासेषु तापसायतनेषु च। सर्वर्तुफलरम्येषु मानसेषु सरस्सु च॥<br><br>6127: बिभ्रती परमं रूपं रमयामास पाण्डवम्। रमयन्ती तथा भीमं तत्र तत्र मनोजवा॥<br><br>6128: प्रजज्ञे राक्षसी पुत्रं भीमसंनान्महाबलम्। विरूपाक्षं महावक्त्रं शरूकर्णं विभीषणम्॥<br><br>6129: भीमनादं सुताम्राष्ठं तीक्ष्णदंष्ट्रं महाबलम्। महेष्वासं महावीर्यं महासत्त्वं महाभुजम्॥<br><br>6130: महाजवं महाकायं महामायमरिंदमम्। दीर्घघोणं महोरस्कं विकटोबद्धपिण्डिकम्॥<br><br>6131: अमानुषं मानुषजं भीमवेगं महाबलम्। यः पिशाचनतीत्यान्यान् बभूवातीव राक्षसान्॥<br><br>6132: बालोऽपि यौवनं प्राप्तो मानुषेषु विशाम्पते। सर्वास्त्रेषु परं वीरः प्रकर्षमगमद् बली॥<br><br>6133: सद्यो हि गर्भान् राक्षस्यो लभन्ते प्रसवन्ति च। कामरूपधराश्चैव भवन्ति बहुरूपिकाः॥<br><br>6134: प्रणम्य विकचः पादावगृहणात् स पितुस्तदा। मातुश्च परमेष्वासस्तौ च नामास्य चक्रतुः॥<br><br>6135: घटो हास्योत्कच इति माता तं प्रत्यभाषत। अब्रवीत् तेन नामास्य घटोत्कच इति स्म ह॥<br><br>6136: अनुरक्तश्च तानासीत् पाण्डवान् स घटोत्कच। तेषां च दयितो नित्यमात्मनित्यो बभूव ह॥<br><br>6137: संवाससमयो जीर्ण इत्याभाष्य ततस्तु तान्। हिडिम्बा समयं कृत्वा स्वां गतिं प्रत्यपद्यत॥<br><br>6138: घटोत्कचो महाकायः पाण्डवान् पृथया सह। अभिवाद्य यथान्यायमब्रवीच्च प्रभाष्य तान्॥<br><br>6139: किं करोम्यहमार्याणां निःशङ्कं वदतानघाः। तं ब्रुवन्तं भैमसेनि कुन्ती वचनमब्रवीत्॥<br><br>6140: त्वं कुरूणां कुले जातः साक्षाद् भीमसमो ह्यसि। ज्येष्ठः पुत्रोऽसि पञ्चानां साहाय्यं कुरु पुत्रक॥<br><br>6141: वैशम्पायन उवाच पृथयाप्येवमुक्तस्तु प्रणम्यैव वचोऽब्रवीत्। यथा हि रावणो लोके इन्द्रजिच्च महाबलः। वर्मवीर्यसमो लोके विशिष्टश्चाभवं नृषु॥<br><br>6142: कृत्यकाल उपस्थास्ये पितृनिति घटोत्कचः। आमन्त्र्य रक्षसां श्रेष्ठः प्रतस्थे चोत्तरां दिशम्॥<br><br>6143: स हि सृष्टो मघवता शक्तिहेतोर्महात्मना। कर्णस्याप्रतिवीर्यस्य प्रतियोद्धा महारथः॥<br><br>6144: वैशम्पायन उवाच ते वनेन वनं गत्वा जन्तो मृगगणान् बहून्। अपक्रम्य ययू राजंस्त्वरमाणा महारथाः॥<br><br>6145: मत्स्यांस्त्रिगर्तान् पञ्चालान् कीचकानन्तरेण च। रमणीयान् वनोद्देशान् प्रेक्षमाणाः सरांसि च॥<br><br>6146: जटाः कृत्वाऽऽत्मनः सर्वे वल्कलाजिनवाससः। सह कुन्त्या महात्मानो बिभ्रतस्तापसं वपुः॥<br><br>6147: क्वचिद् वहन्तो जननीं त्वरमाणा महारथाः। क्वचिच्छन्देन गच्छन्तस्ते जग्मुः प्रसभं पुनः॥<br><br>6148: ब्राह्यं वेदमधीयाना वेदाङ्गानि च सर्वशः। नीतिशास्त्रं च सर्वज्ञा ददृशुस्ते पितामहम्॥<br><br>6149: तेऽभिवाद्य महात्मानं कृष्णद्वैपायनं तदा। तस्थुः प्राञ्जल्यः सर्वे सह मात्रा परंतपाः॥<br><br>6150: व्यास उवाच मयेदं व्यसनं पूर्वं विदितं भरतर्षभाः। यथा तु तैरधर्मेण धात्रारष्टैर्विवासिताः॥<br><br>6151: तद् विदित्वास्मि सम्प्राप्तश्चिकीर्षुः परमं हितम्। न विषादोऽन्न कर्तव्यः सर्वमेतत् सुखाय वः॥<br><br>6152: समास्ते चैव मे सर्वे यूयं न संशयः। दीनतो बालतश्चैव स्नेहं कुर्वन्ति मानवाः। तस्मादभ्यधिकः स्नेहो युष्मासु मम साम्प्रतम्॥<br><br>6153: स्नेहपूर्वं चिकीर्षामि हितं वस्तन्निबोधत। इदं नगरमभ्याशे रमणीयं निरामयम्। वसतह प्रतिच्छन्ना ममागमनकाक्षिणः॥<br><br>6154: वैशम्पायन उवाच एवं स तान् समाश्वस्य व्यासः सत्यवतीसुतः। एकचक्रामभिगतः कुन्तीमाश्वासयत् प्रभुः॥<br><br>6155: व्यास उवाच जीवत्पुत्रि सुतस्तेऽयं धर्मनित्यो युधिष्ठिरः। धर्मेण पृथिवीं जित्वा महात्मा पुरुषर्षभः। पृथिव्यां पार्थिवान् सर्वान् प्रशासिष्यति धर्मराट्॥<br><br>6156: पृथिवीमखिलां जित्वा सर्वां सागरमेखलाम्। भीमसेनार्जुनबलाद् भोक्ष्यते नात्र संशयः॥<br><br>6157: पुत्रास्तव च माद्याश्च सर्व एव महारथाः। स्वराष्ट्रे विहरिष्यन्ति सुखं सुमनसः सदा॥<br><br>6158: यक्ष्यन्ति च नरव्याघ्रा निर्जित्य पृथिवीमिमाम्। राजसूयाश्वमेधाद्यैः क्रतुभिर्भूरिदक्षिणैः॥<br><br>6159: अनुगृह्य सुहृद्वर्ग भोगैश्वर्यसुखेन च। पितृपैतामहं राज्यमिमे भोक्ष्यन्ति ते सुताः॥<br><br>6160: वैशम्पायन उवाच एवमुक्त्वा निवेश्यैनान् ब्राह्मणस्य निवेशने। अब्रवीत् पाण्डवश्रेष्ठमृषिद्वैपायनस्तदा॥<br><br>6161: इह मासं प्रतीक्षध्वमागमिष्याम्यहं पुनः। देशकालौ विदित्वैव लप्स्यध्वं परमां मुदम्॥<br><br>6162: स तैः प्राञ्जलिभिः सर्वैस्तथेत्युक्तो नराधिप। जगाम भगवान् व्यासो यथागतमृषिः प्रभुः॥<br><br>6163: जनमेजय उवाच एकचक्रां गतास्ते तु कुन्तीपुत्रा महारथाः। अत ऊर्ध्वं द्विजश्रेष्ठ किमकुर्वत पाण्डवाः॥<br><br>6164: वैशम्पायन उवाच एकचक्रां गतास्ते तु कुन्तीपुत्रा महारथाः। ऊषुर्नातिचिरं कालं ब्राह्मणस्य निवेशने॥<br><br>6165: रमणीयानि पश्यन्तो वनानि विविधानि च। पार्थिवानपि चोद्देशान् सरितश्च सरांसि च॥<br><br>6166: चेसर्भेक्षं तदा ते तु सर्व एव विशाम्पते। बभूवुर्नागराणां च स्वैर्गुणैः प्रियदर्शनाः॥<br><br>6167: निवेदयन्ति स्म तदा कुन्त्या भैक्षं सदा निशि। तया विभक्तान् भागांस्ते भुञ्जते स्म पृथक् पृथक्॥<br><br>6168: अर्धं ते भुञ्जते वीराः सह मात्रा परंतपाः। अर्धं सर्वस्य भैक्षस्य भीमो भुङ्क्ते महाबलः॥<br><br>6169: तथा तु तेषां वसतां तस्मिन् राष्ट्रे महात्मनाम्। अतिचक्राम सुमहान् कालोऽथ भरतर्षभ॥<br><br>6170: ततः कदाचिद् भैक्षाय गतास्ते पुरुषर्षभाः। संगत्या भीमसेनस्तु तत्रास्ते पृथया सह॥<br><br>6171: अथार्तिजं महाशब्दं ब्राह्मणस्य निवेशने। भृशमुत्पतितं घोरं कुन्ती शुश्राव भारत॥<br><br>6172: रोरूयमाणांस्तान् दृष्ट्वा परिदेवयतश्च सा। कारुण्यात् साधुभावाच्च कुन्ती राजन् न चक्षमे॥<br><br>6173: मथ्यमानेन दुःखेन हृदयेन पृथा तदा। उवाच भीमं कल्याणी कृपान्वितमिदं वचः॥<br><br>6174: वसाम सुसुखं पुत्र ब्राह्मणस्य निवेशने। अज्ञाता धार्तराष्ट्रस्य सत्कृता वीतमन्यवः॥<br><br>6175: सा चिन्तये सदा पुत्र ब्राह्मणस्यास्य किं न्वहम्। प्रियं कुर्यामिति गृहे यत् कुर्युरुषिताः सुखम्॥<br><br>6176: एतावान् पुरुषस्तात कृतं यस्मिन् न नश्यति। यावच्च कुर्यादन्योऽस्य कुर्यादभ्यधिकं ततः॥<br><br>6177: तदिदं ब्राह्मणस्यास्य दुःखमापतितं ध्रुवम्। तत्रास्य यदि साहाय्यं कुर्यामुपकृतं भवेत्॥<br><br>6178: भीमसेन उवाच ज्ञायतामस्य यद् यतश्चैव समुत्थितम्। विदित्वा व्यवसिष्यामि यद्यपि स्यात् सुदुष्करम्॥<br><br>6179: वैशम्पायन उवाच एवं तौ कथयन्तौ च भूयः शुश्रुवतुः स्वनम्। आर्तिजं तस्य विप्रस्य सभार्यस्य विशाम्पते॥<br><br>6180: अन्तःपुरं ततस्तस्य ब्राह्मणस्य महात्मनः। विवेश त्वरिता कुन्ती बद्धवत्सेव सौरभी॥<br><br>6181: ततस्तं ब्राह्मणं तत्र भार्यया च सुतेन च। दुहित्रा चैव सहितं ददर्शावनताननम्॥<br><br>6182: दुःखानामागमो ब्राह्मण उवाच धिगिदं जीवितं लोके गतसारमनर्थकम्। दुःखमूलं पराधीनं भृशमप्रियभागि च॥<br><br>6183: जीविते परमं दुःखं जीविते परमो ज्वरः। जीविते वर्तमानस्य ध्रुवः॥<br><br>6184: आत्मा ह्येको हि धर्मार्थो कामं चैव निषेवते। एतैश्च विप्रयोगोऽपि दुःखं परमनन्तकम्॥<br><br>6185: आहुः केचित् परं मोक्षं स च नास्ति कथंचन। अर्थप्राप्तौ तु नरकः कृत्स्न एवोपपद्यते॥<br><br>6186: अर्थेप्सुता परं दुःखमर्थप्राप्तौ ततोऽधिकम्। जातस्नेहस्य चार्थेषु विप्रयोगे महत्तरम्॥<br><br>6187: न हि योगं प्रपश्यामि येन मुच्येयमापदः। पुत्रदारेण वा सार्धं प्राद्रवेयमनामयम्॥<br><br>6188: यतितं वै मया पूर्वं वेत्थ ब्राह्मणि तत् तथा। क्षेमं यतस्ततो गन्तुं त्वया तु मम न श्रुतम्॥<br><br>6189: इह जाता विवृद्धास्मि पिता चापि ममेति वै। उक्तवत्यसि दुर्मेधे याच्यमाना मयासकृत्॥<br><br>6190: स्वर्गतोऽपि पिता वृद्धस्तथा माता चिरं तव। बान्धवा भूतपूर्वाश्च तत्र वासे तु का रतिः॥<br><br>6191: सोऽयं ते बन्धुकामाया अशृण्वत्या वचो मम। बन्धुप्रणाशः सम्प्राप्तो भृशं दुःखकरो मम॥<br><br>6192: अथवा मद्विनाशोऽयं न हि शक्ष्यामि कंचन। परित्यक्तुमहं बन्धं स्वयं जीवन् नृशंसवत्॥<br><br>6193: सहधर्मचरी दान्तां नित्यं मातृसमां मम। सखायं विहितां देवैर्नित्यं परमिकां गतिम्॥<br><br>6194: पित्रा मात्रा च विहितां सदा गार्हस्थ्यभागिनीम्। वरयित्वा यथान्यायं मन्त्रवत् परिणीय च॥<br><br>6195: कुलीनां शीलसम्पन्नामपत्यजननीमपि। त्वामहं जीवितस्यार्थे साध्वीमनपकारिणीम्॥<br><br>6196: परित्यक्तुं न शक्ष्यामि भार्यां नित्यमनुव्रताम्। कुत एव परित्यक्तुं सुतं शक्ष्याम्यहं स्वयम्॥<br><br>6197: बालमप्राप्तवयसमजातव्यञ्जनाकृतिम्। भर्तुरर्थाय निक्षिप्तां न्यासं धात्रा महात्मना॥<br><br>6198: यया दौहित्रजॉल्लोकानाशंसे पितृभिः सह। स्वयमुत्पाद्य तां बालां कथमुत्स्रष्टुमुत्सहे॥<br><br>6199: मन्यते केचिदधिकं स्नेहं पुत्रे पितुर्नराः। कन्यायां केचिदपरे मम तुल्यावुभौ स्मृतौ॥<br><br>6200: यस्यां लोकाः प्रसूतिश्च स्थिता नित्यमथो सुखम्। अपापां तामहं बालां कथमुत्स्रष्टुमुत्सहे॥<br><br>6201: आत्मानमपि चोत्सृज्य तप्स्यामि परलोकगः। त्यक्ता ह्येते मया व्यक्तं नेह शक्ष्यन्ति जीवितुम्॥<br><br>6202: एषां चान्यतमत्यागो नृशंसो गर्हितो बुधैः। आत्मत्यागे कृते चेमे मरिष्यन्ति मया विना॥<br><br>6203: स कृच्छ्रामहमापन्नो न शक्तस्तर्तुमापदम्। अहो धिक् कां गतिं त्वद्य गमिष्यामि सबान्धवः। सर्वैः सह मृतं श्रेयो न च मे जीवितं क्षमम्॥<br><br>6204: ब्राह्मण्युवाच न संतापस्त्वया कार्यः प्राकृतेनेव कर्हिचित्। न हि संतापकालोऽयं वैद्यस्य तव विद्यते॥<br><br>6205: अवश्यं निधनं सर्वैर्गन्तव्यमिह मानवैः। अवश्यम्भाविन्यर्थे वै संतापो नेह विद्यते॥<br><br>6206: भार्या पुत्रोऽथ दुहिता सर्वमात्मार्थमिष्यते। व्यथां जहि सुबुद्ध्या त्वं स्वयं यास्यामि तत्र च॥<br><br>6207: एतद्धि परमं नार्याः कार्यं लोके सनातनम्। प्राणानपि परित्यज्य यद् भर्तृहितमाचरेत्॥<br><br>6208: तच्च तत्र कृतं कर्म तवापीदं सुखावहम्। भवत्यमुत्र चाक्षय्यं लोकेऽस्मिंश्च यशस्करम्॥<br><br>6209: एष चैव गुरुर्धर्मो यं प्रवक्ष्याम्यहं तव। अर्थश्च तव धर्मश्च भूयानत्र प्रदृश्यते॥<br><br>6210: यदर्थमिष्यते भार्या प्राप्तः सोऽर्थस्त्वया मयि। कन्या चैका कुमारश्च कृताहमनृणा त्वया॥<br><br>6211: समर्थः पोषणे चासि सुतयो रक्षणे तथा। न त्वहं सुतयोः शक्ता तथा रक्षणपोषणे॥<br><br>6212: मम हि त्वद्विहीनायाः सर्वप्राणधनेश्वर। कथं स्यातां सुतौ बालौ भरेयं च कथं त्वहम्॥<br><br>6213: कथं हि विधवानाथा बालुपत्रा विना त्वया। मिथुनं जीवयिष्यामि स्थिता साधुगते पथि॥<br><br>6214: अहंकृतावलिप्तैश्च प्रार्थ्यमानामिमां सुताम्। अयुक्तैस्तव सम्बन्धे कथं शक्ष्यामि रक्षितुम्॥<br><br>6215: उत्सृष्टमामिषं भूमौ प्रार्थयन्ति यथा खगाः प्रार्थयन्ति जनाः सर्वे पतिहीनां तथा स्त्रियम्॥<br><br>6216: साहं विचाल्यमाना वै प्रार्थ्यमाना दुरात्मभिः। स्थातुं पथि न शक्ष्यामि सज्जनेष्टे द्विजोत्तम्॥<br><br>6217: कथं तव कुलस्यैकामिमां बालामनागसम्। पितृपैतामहे मार्गे नियोक्तुमहमुत्सहे॥<br><br>6218: कथं शक्ष्यामि बालेऽस्मिन् गुणानाधातुमीप्सितान्। अनाथे सर्वतो लुप्ते यथा त्वं धर्मदर्शिवान्॥<br><br>6219: इमामपि च ते बालामनाथां परिभूय माम्। अनर्हाः प्रार्थयिष्यन्ति शूद्रा वेदश्रुति यथा। ॥<br><br>6220: तां चेदहं न दित्सेयं त्वहगुणैरुपबृंहिताम्। प्रमथ्यैनां हरेयुस्ते हविर्खाङ्क्षा इवाध्वरात्॥<br><br>6221: सम्प्रेक्षमाणा पुत्रं ते नानुरूपमिवात्मनः। अनर्हवशमापन्नामिमां चापि सुतां तव॥<br><br>6222: अवज्ञाता च लोकेषु तथाऽऽत्मानमजानती। अवलिप्तैनरैर्ब्रह्मन् मरिष्यामि न संशयः॥<br><br>6223: तौ च हीनौ मया बालौ त्वया चैव तथाऽऽत्मजौ। विनश्येतां न संदेहो मत्स्याविव जलक्षये॥<br><br>6224: त्रितयं सर्वथाप्येवं विनशिष्यत्यसंशयम्। त्वया विहीनं तस्मात् त्वं मां परित्यक्तुमर्हसि॥<br><br>6225: व्युष्टिरेषा परा स्त्रीणां पूर्वं भर्तुः परां गतिम्। गन्तुं ब्रह्मन् सपुत्राणामिति धर्मविदो दिदुः॥<br><br>6226: परित्यक्तः सुतश्चायं दुहितेयं तथा मया। बान्धवाश्च परित्यक्तास्त्वदर्थं जीवितं च मे॥<br><br>6227: यज्ञैस्तपोभिर्नियमैर्दानैश्च विविधैस्तथा। विशिष्यते स्त्रिया भर्तुनित्यं प्रियहिते स्थितिः॥<br><br>6228: तदिदं यच्चिकीर्षामि धर्मं परमसम्मतम्। इष्टं चैव हितं चैव तव चैव कुलस्य च॥<br><br>6229: इष्टानि चाप्यपत्यानि द्रव्याणि सुहृदः प्रियाः। आपद्धर्मप्रमोक्षाय भार्या चापि सतां मतम्॥<br><br>6230: आपदर्थे धनं रक्षेद् दारान् रक्षेद् धनैरपि। आत्मानं सततं रक्षेद् दारैरपि धनैरपि॥<br><br>6231: दृष्टादृष्टफलार्थं हि भार्या पुत्रो धनं गृहम्। सर्वमेतद् विधातव्यं बुधानमेष निश्चयः॥<br><br>6232: एकतो वा कुलं कृत्स्नमात्मा वा कुलवर्धनः। न समं सर्वमेवेति बुधानामेष निश्चयः॥<br><br>6233: स कुरुष्व मया कार्यं तारयात्मानमात्मना। अनुजानीहि मामार्य सुतौ मे परिपालय॥<br><br>6234: अवध्यां स्त्रियमित्याहुर्धर्मज्ञा धर्मनिश्चये। धर्मज्ञान् राक्षसानाहुन हन्यात् स च मामपि॥<br><br>6235: निस्संशयं वधः पुंसां स्त्रीणां संशयितो वधः। अतो मामेव धर्मज्ञ प्रस्थापयितुमर्हसि॥<br><br>6236: भुक्तं प्रियाण्यवाप्तानि धर्मश्च चरितो महान्। त्वत् प्रसूतिः प्रिया प्राप्ता न मां तप्स्यत्यजीवितम्। ३३॥<br><br>6237: जातपुत्रा च वृद्धा च प्रियकामा च ते सदा। समीक्ष्यैतदहं सर्वं व्यवसायं करोम्यतः॥<br><br>6238: उत्सृज्यापि हि मामार्य प्राप्स्यस्यन्यामपि स्त्रियम्। ततः प्रतिष्ठितो धर्मो भविष्यति पुनस्तव॥<br><br>6239: न चाप्यधर्मः कल्याण बहुपत्नीकृतां नृणाम्। स्त्रीणामधर्मः सुमहान् भर्तुः पूर्वस्य लङ्घने॥<br><br>6240: एतत् सर्वं समीक्ष्य त्वमात्मत्यागं च गर्हितम्। आत्मानं तारयाद्याशु कुलं चेमौ च दारकौ॥<br><br>6241: वैशम्पायन उवाच एवमुक्तस्तया भर्ता तां समालिङ्गय भारत। मुमोच बाष्पं शनकैः सभार्यो भृशदुःखितः॥<br><br>6242: वैशम्पायन उवाच तयोर्दुःखितयोर्वाक्यमतिमात्रं निशम्य तु। ततो दुःखपरीताङ्गी कन्या तावभ्यभाषत॥<br><br>6243: किमेवं भृशदुःखार्ती रोरूयेतामनाथवत्। ममापि श्रूयतां वाक्यं श्रुत्वा च क्रियतां क्षमम्॥<br><br>6244: धर्मतोऽहं परित्याज्या युवयोर्नात्र संशयः। त्यक्तव्यां मां परित्यज्य त्राहि सर्वं मयैकया। ॥<br><br>6245: इत्यर्थमिष्यतेऽपत्यं तारयिष्यति मामिति। अस्मिन्नुपस्थिते काले तरध्वं प्लवन्मया॥<br><br>6246: इह वा तारयेद् दुर्गादुत वा प्रेत्य भारत। सर्वथा तारयेत् पुत्रः पुत्र इत्युच्यते बुधैः॥<br><br>6247: आकाङ्क्षन्ते च दौहित्रान् मयि नित्यं पितामहाः। तत् स्वयं वै परित्रास्ये रक्षन्ती जीवितं पितुः॥<br><br>6248: भ्राता च मम बालोऽयं गते लोकममुं त्वयि। अचिरेणैव कालेन विनश्यत न संशयः॥<br><br>6249: तातेऽपि हि गते स्वर्ग विनष्टे च ममानुजे। पिण्डः पितॄणां व्युच्छिद्येत् तत् तेषां विप्रियं भवेत्॥<br><br>6250: पित्रा त्यक्ता तथा मात्रा भ्रात्रा चाहमसंशयम्। दुःखाद् दुःखतरं प्राप्य म्रियेयमतथोचिता॥<br><br>6251: त्वयि त्वरोगे निर्मुक्ते माता भ्राता च मे शिशुः। संतानश्चैव पिण्डश्च प्रतिष्ठास्यत्यसंशयम्॥<br><br>6252: आत्मा पुत्रः सखा भार्या कृच्छं तु दुहिता किला स कृच्छ्रान्मोचयात्मानं मां च धर्मे नियोजय॥<br><br>6253: अनाथा कृपणा बाला यत्रक्वचनगामिनी। भविष्यामि त्वया तात विहीना कृपणा सदा॥<br><br>6254: अथवाहं करिष्यामि कुलस्यास्य विमोचनम्। फलसंस्था भविष्यामि कृत्वा कर्म सुदुष्करम्॥<br><br>6255: अथवा यास्यसे तत्र त्यक्त्वा मां द्विजसत्तम्। पीडिताहं भविष्यामि तदवेक्षस्व मामपि॥<br><br>6256: तदस्मदर्थं धर्मार्थं प्रसवार्थं स सत्तम। आत्मानं परिरक्षस्व त्यक्तव्यां मां च संत्यज॥<br><br>6257: अवश्यकरणीये च मा त्वां कालोऽत्यगादयम्। किं त्वतः परमं दुःखं यद् वयं स्वर्गते त्वयि॥<br><br>6258: याचमानाः परादन्नं परिधावेमहि श्ववत्। त्वयि त्वरोगे निर्मुक्ते क्लेशादस्मात् सबान्धवे। अमृते वसती लोके भविष्यामि सुखान्विता॥<br><br>6259: इतः प्रदाने देवाश्च पितरश्चेति न श्रुतम्। त्वया दत्तेन तोयेन भविष्यन्ति हिताय वै॥<br><br>6260: वैशम्पायन उवाच एवं बहुविधं तस्या निशम्य परिदेवितम्। पिता माता च सा चैव कन्या प्ररुरुदुस्त्रयः॥<br><br>6261: ततः प्ररुदितान् सर्वान् निशम्याथ सुतस्तदा। उत्फुल्लनयनो बाल: कलमव्यक्तमब्रवीत्॥<br><br>6262: मा पिता रुद मा मातर्मा स्वसस्त्विति चाब्रवीत्। प्रहसन्निव सर्वांस्तानेकैकमनुसर्पति॥<br><br>6263: ततः स तृणमादाय प्रहृष्टः पुनरब्रवीत्। अनेनाहं हनिष्यामि राक्षसं पुरुषादकम्॥<br><br>6264: तथापि तेषां दुःखेन परीतानां निशम्य तत्। बालस्य वाक्यमव्यक्तं हर्षः समभवन्महान्॥<br><br>6265: अयं काल इति ज्ञात्वा कुन्ती समुपसृत्य तान्। गतासूनमृतेनेव जीवयन्तीदमब्रवीत्॥<br><br>6266: कुन्त्युवाच कुतोमूलमिदं दुःखं ज्ञातुमिच्छामि तत्त्वतः। विदित्वाप्यपकर्षेयं शक्यं चेदपकर्षितुम्॥<br><br>6267: ब्राह्मण उवाच उपपन्नं सतामेतद् यद् ब्रवीषि तपोधने। न तु दुःखमिदं शक्यं पानुषेण व्यपोहितम्॥<br><br>6268: समीपे नगरस्यास्य बको वसति राक्षसः। ईशो जनपदस्यास्य पुरस्य च महाबलः॥<br><br>6269: पुष्टो मानुषमांसेन दुर्बुद्धिः पुरुषादकः। रक्षत्यसुररानित्यमिमं जनपदं बली॥<br><br>6270: नगरं चैव देशं च रक्षोबलसमन्वितः। तत्कृते परचक्राच्च भूतेब्यश्च न नो भयम्॥<br><br>6271: वेतनं तस्य विहितं शालिवाहस्य भोजनम्। महिषौ पुरुषश्चैको यस्तदादाय गच्छति॥<br><br>6272: एकैकश्चापि पुरुषस्तत् प्रयच्छति भोजनम्। स वारो बहुभिर्वर्भवत्यसुकरो नरैः॥<br><br>6273: तद्विमोक्षाय ये केचिद् यतन्ति पुरुषाः क्वचित्। सपुत्रदारांस्तान् हत्वा तद् रक्षो भक्षयत्युत॥<br><br>6274: वेत्रकीयगृहे राजा नायं नयमिहास्थितः। उपायं तं न कुरुते यत्नादपि स मन्दधीः। अनामयं जनस्यास्य येन स्यादद्य शाश्वतम्॥<br><br>6275: एतदर्हा वयं नूनं वसामो दुर्बलस्य ये। विषये नित्यवास्तव्याः कुराजानमुपाश्रिताः॥<br><br>6276: ब्राह्मणाः कस्य वक्तव्याः कस्य वाच्छन्दचारिणः। गुणैरेते हि वत्स्यन्ति कामगाः पक्षिणो यथा॥<br><br>6277: राजानं प्रथमं विन्देत् ततो भार्यां ततो धनम्। त्रयस्य संचयेनास्य ज्ञातीन् पुत्रांश्च तारयेत्॥<br><br>6278: विपरीतं मया चेदं त्रयं सर्वमुपार्जितम्। तदिमामापदं प्राप्य भृशं तप्यामहे वयम्॥<br><br>6279: सोऽयमस्माननुप्राप्तो वारः कुलविनाशनः। भोजनं पुरुषश्चैकः प्रदेयं वेतनं मया॥<br><br>6280: न च मे विद्यते वित्तं संक्रेतुं पुरुषं क्वचित्। सुहज्जनं प्रदातुं च न शक्ष्यामि कदाचन॥<br><br>6281: गतिं चैव न पश्यामि तस्मान्मोक्षाय रक्षसः। सोऽहं दुःखार्णवे मग्नो महत्यसुकरे भृशम्॥<br><br>6282: सहैवैतैर्गमिष्यामि बान्धवैरद्य राक्षसम्। ततो नः सहितान् क्षुद्रः सर्वानेवोपभोक्ष्यति॥<br><br>6283: कुत्युवाच न विषादस्त्वया कार्यों भयादस्मात् कथंचन। उपायः परिदृष्टोऽत्र तस्मान्मोक्षाय रक्षसः॥<br><br>6284: एकस्तव सुतो बालः कन्या चैका तपस्विनी। न चैतयोस्तथा पत्न्या गमनं तव रोचये। ॥<br><br>6285: मम पञ्च सुता ब्रह्मस्तेषामेको गमिष्यति। त्वदर्थं वलिमादाय तस्य पापस्य रक्षसः॥<br><br>6286: ब्राह्मण उवाच नाहमेतत् करिष्यामि जीवितार्थी कथंचन। ब्राह्मणस्यातिथैश्चैव स्वार्थे प्राणान् वियोजयन्॥<br><br>6287: न त्वेतदकुलीनासु नाधर्मिष्ठासु विद्यते। यद् ब्राह्मणार्थं विसृजेदात्मानमपि चात्मजम्॥<br><br>6288: आत्मनस्तु मया श्रेयो बोद्धव्यमिति रोचते। ब्रह्मवध्याऽऽत्मवध्या वा श्रेयानात्मवधो मम॥<br><br>6289: ब्रह्मवध्या परं पापं निष्कृति त्र विद्यते। अबुद्धिपूर्वं कृत्वापि वमात्मवधो मम॥<br><br>6290: न त्वहं वधमाकाक्षे स्वयमेवात्मनः शुभे। परैः कृते वधे पापं न किंचिन्मयि विद्यते॥<br><br>6291: अभिसंधिकृते तस्मिन् ब्राह्मणस्य वधे मया। निष्कृतिं न प्रपश्यामि नृशंसं क्षुद्रमेव च॥<br><br>6292: आगतस्य गृहं त्यागस्तथैव शरणार्थिनः। याचमानस्य च वधो नृशंसो गर्हितो बुधैः॥<br><br>6293: कुर्यान्न निन्दितं कर्म न नृशंसं कथंचन। इति पूर्वे महात्मान आपद्धर्मविदो विदुः॥<br><br>6294: श्रेयांस्तु सहदारस्य विनाशोऽद्य मम स्वयम्। ब्राह्मणस्य वधं नाहमनुमंस्ये कदाचन॥<br><br>6295: कुन्त्युवाच ममाप्येषा मतिर्ब्रह्मन् विप्रा रक्ष्या इति स्थिरा। न चाप्यनिष्टः पुत्रो मे यदि पुत्रशतं भवेत्॥<br><br>6296: न चासौ राक्षसः शक्तो मम पुत्रविनाशने। वीर्यवान् मन्त्रसिद्धश्च तेजस्वी च सुतो मम॥<br><br>6297: राक्षसाय च तत् सर्वं प्रापयिष्यति भोजनम्। मोक्षयिष्यति चात्मानमिति मे निश्चिता मतिः॥<br><br>6298: समागताश्च वीरेण दृष्टपूर्वाश्च राक्षसाः। बलवन्तो महाकाया निहताश्चाप्यनेकशः॥<br><br>6299: न त्विदं केषुचिद् ब्रह्मन् व्याहर्तव्यं कथंचन। विद्यार्थिनो हि मे पुत्रान् विप्रकुर्युः कुतूहलात्॥<br><br>6300: गुरुणा चाननुज्ञातो ग्राहयेद् यत् सुतो मम। न स कुर्यात् तथा कार्यं विद्ययेति सतां मतम्॥<br><br>6301: एवमुक्तस्तु पृथया स विप्रो भार्यया सह। हृष्टः सम्पूजयामास तद्वाक्यममृतोपमम्॥<br><br>6302: ततः कुन्ती च विप्रश्च सहितावनिलात्मजम्। तमबूतां कुरुष्वेति स तथेत्यब्रवीच्च तौ॥<br><br>6303: वैशम्पायन उवाच करिष्य इति भीमेन प्रतिज्ञातेऽथ भारत। आजग्मुस्ते ततः सर्वे भैक्षमादाय पाण्डवाः॥<br><br>6304: आकारेणैव तं ज्ञात्वा पाण्डुपुत्रो युधिष्ठिरः। रहः समुपविश्यैकस्तत: पप्रच्छ मातरम्॥<br><br>6305: युधिष्ठिर उवाच किं चिकीर्षत्ययं कर्म भीमो भीमपराक्रमः। भवत्यनुमते कच्चित् स्वयं वा कर्तुमिच्छति॥<br><br>6306: कुन्त्युवाच ममैव वचनादेष करिष्यति परंतपः। ब्राह्मणार्थे महत् कृत्यं मोक्षाय नगरस्य च॥<br><br>6307: युधिष्ठिर उवाच किमिदं साहसं तीक्ष्णं भवत्या दुष्करं कृतम्। परित्यागं हि पुत्रस्य न प्रशंसन्ति साधवः॥<br><br>6308: कथं परसुतस्यार्थे स्वसुतं त्यक्तुमिच्छसि। लोकवेदविरुद्धं हि पुत्रत्यागात् कृतं त्वया॥<br><br>6309: यस्य बाहू समाश्रित्य सुखं सर्वे शयामहे। राज्यं चापहृतं क्षुद्रराजिहीर्षामहे पुनः॥<br><br>6310: यस्य दुर्योधनो वीर्यं चिन्तयन्नमितौजसः। न शेते रजनी: सर्वा दुःखाच्छकुनिना सह॥<br><br>6311: यस्य वीरस्य वीर्येण मुक्ता जतुगृहाद् वयम्। अन्येभ्यश्चैव पापेभ्यो निहतश्च पुरोचनः॥<br><br>6312: यस्य वीर्यं समाश्रित्य वसुपूर्णां वसुन्धराम्। इमां मन्यामहे प्राप्तां निहत्य धृतराष्ट्रजान्॥<br><br>6313: तस्य व्यवसितस्त्यागो बुद्धिमास्थाय बुद्धिमास्थाय कां त्वया। कच्चिन्नु दुःखैर्बुद्धिस्ते विलुप्ता गतचेतसः॥<br><br>6314: कुन्त्युवाच युधिष्ठिर न संतापस्त्वया कार्यो वृकोदरे। न चायं बुद्धिदौर्बल्याद् व्यवसायः कृतो मया॥<br><br>6315: इह विप्रस्य भवने वयं पुत्र सुखोषिताः। अज्ञाता धार्तराष्ट्राणां सत्कृतः वीतमन्यवः॥<br><br>6316: तस्य प्रतिक्रिया पार्थ मयेयं प्रसमीक्षिता। एतावानेव पुरुषः कृतं यस्मिन् न नश्यति॥<br><br>6317: यावच्च कुर्यादन्योऽस्य कुर्याद् बहुगुणं ततः। दृष्ट्वा भीमस्य विक्रान्तं तदा जदुगृहे महत्। हिडिम्बस्य वधाच्चैवं विश्वासो मे वृकोदरे॥<br><br>6318: बाह्वोर्बलं हि भीमस्य नागायुतसमं महत्। येन यूयं गजप्रख्या नियूँढा वारणावतात्॥<br><br>6319: वृकोदरेण सदृशो बलेनान्यो न विद्यते। योऽभ्युदीयाद् युधि श्रेष्ठमपि वज्रधरं स्वयम्॥<br><br>6320: जातमात्रः पुरा चैव ममाङ्कात् पतितो गिरौ। शरीरगौरवादस्य शिला गात्रैविचूर्णिता॥<br><br>6321: तदहं प्रज्ञया ज्ञात्वा बलं भीमस्य पाण्डव। प्रतिकार्ये च विप्रस्य ततः कृतवती मतिम्॥<br><br>6322: नेदं लोभान्न चाज्ञानान्न च मोहाद् विनिश्चितम्। बुद्धिपूर्वं तु धर्मस्य व्यवसायः कृतो मया॥<br><br>6323: अर्थों द्वावपि निष्पन्नौ युधिष्ठिर भविष्यतः। प्रतीकारश्च वासस्य धर्मश्च चरितो महान्॥<br><br>6324: यो ब्राह्मणस्य साहाय्यं कुर्यादर्थेषु कहिचित्। क्षत्रियः स शुभाँल्लोकानाप्नुयादिति मे मतिः॥<br><br>6325: क्षत्रियस्यैव कुर्वाणः क्षत्रियो वधमोक्षणम्। विपुलां कीर्तिमाप्नोति लोकेऽस्मिंश्च परत्र च॥<br><br>6326: वैश्यस्यार्थे च साहाय्यं कुर्वाणः क्षत्रियो भुवि। स सर्वेष्वपि लोकेषु प्रजा रञ्जयते ध्रुवम्॥<br><br>6327: शूद्रं तु मोचयेद् राजा शरणार्थिनमागतम्। प्राप्नोतीह कुले जन्म सद्रव्ये राजपूजिते॥<br><br>6328: एवं मां भगवान् व्यासः पुरा पौरवन्दना प्रोवाचासुकरप्रज्ञस्तस्मादेवं चिकीर्षितम्॥<br><br>6329: युधिष्ठिर उवाच उपपन्नमिदं मातस्त्वया यद् बुद्धिपूर्वकम्। आर्तस्य ब्राह्मणस्यैतदनुक्रोशादिदं कृतम्॥<br><br>6330: ध्रुवमेष्यति भीमोऽयं निहत्य पुरुषादकम्। सर्वथा ब्राह्मणस्यार्थे यदनुक्रोशवत्यसि॥<br><br>6331: यथा त्विदं न विन्देयुनरा नगरवासिनः। तथायं ब्राह्मणो वाच्यः परिग्राह्यश्च यत्नतः॥<br><br>6332: वैशम्पायन उवाच ततो रात्र्यां व्यतीतायामन्नमादाय पाण्डवः। भीमसेनो ययौ तत्र यत्रासौ पुरुषादकः॥<br><br>6333: आसाद्य तु वनं तस्य रक्षसः पाण्डवो बली। आजुहाव ततो नाम्ना तदनमुपपादयन्॥<br><br>6334: ततः स राक्षसः क्रुद्धो भीमस्य वचनात् तदा। आजगाम सुसंक्रुद्धो यत्र भीमो व्यवस्थितः॥<br><br>6335: महाकायो महावेगो दारयन्निव मेदिनीम्। लोहिताक्षः करालश्च लोहितश्मश्रुमूर्धजः॥<br><br>6336: आकर्णाद् भिन्नवक्त्रश्च शरूको विभीषणः। त्रिशिस्त्रां भ्रुकुटिं कृत्वा संदश्य दशनच्छदम्॥<br><br>6337: भुञ्जानमन्नं तं दृष्ट्वा भीमसेनं स राक्षसः। विवृत्य नयने क्रुद्ध इदं वचनमब्रवीत्॥<br><br>6338: कोऽयमन्नमिदं भुङ्क्ते मदर्थमुपकल्पितम्। पश्यतो मम दुर्बुद्धिर्मियासुर्यमसादनम्॥<br><br>6339: भीमसेनस्ततः श्रुत्वा प्रहसन्निव भारत। राक्षसं तमनादृत्य भुक्त एव पराङ्मुखः॥<br><br>6340: रवं स भैरवं कृत्वा समुद्यम्य करावुभौ। अभ्यद्रवद् भीमसेनं जिघांसुः पुरुषादकः॥<br><br>6341: तथापि परिभूयैनं प्रेक्षमाणो वृकोदरः। राक्षसं भुक्त एवान्नं पाण्डवः परवीरहा॥<br><br>6342: अमर्षेण तु सम्पूर्णः कुन्तीपुत्रं वृकोदरम्। जघान पृष्ठे पाणिभ्यामुभाभ्यां पृष्ठतः स्थितः॥<br><br>6343: तथा बलवता भीमः पाणिभ्यां भृशमाहतः। नैवावलोकयामास राक्षसं भुङ्क्त एव सः॥<br><br>6344: ततः स भूयः संक्रुद्धो वृक्षमादाय राक्षसः। ताडयिष्यंस्तदा भीमं पुनरभ्यद्रवद् बली॥<br><br>6345: ततो भीमः शनैर्भुक्त्वा तदन्नं पुरुषर्षभः। वायुपस्पृश्य संहृष्टस्तस्थौ युधि महाबलः॥<br><br>6346: क्षिप्तं क्रुद्धेन तं वृक्षं प्रतिजग्राह वीर्यवान्। सव्येन पाणिना भीमः प्रहसन्निव भारत॥<br><br>6347: ततः स पुनरुद्यम्य वृक्षान् बहुविधान् बली। प्राहिणोद् भीमसेनाय तस्मै भीमश्च पाण्डवः॥<br><br>6348: तद् वृक्षयुद्धमभवन्महीरुहविनाशनम्। घोररूपं महाराज नरराक्षसराजयोः॥<br><br>6349: नाम विश्राव्य तु बकः समभिदुत्य पाण्डवम्। भुजाभ्यां परिजग्राह भीमसेनं महाबलम्॥<br><br>6350: भीमसेनोऽपि तद् रक्षः परिरभ्य महाभुजः। स कृष्यमाणो भीमेन कर्षमाणश्च पाण्डवम्। समयुज्यत तीव्रण क्लमेन पुरुषादकः॥<br><br>6351: तयोर्वेगेन महता पृथिवी समकम्पत। पादपांश्च महाकायांचूर्णयामासतुस्तदा॥<br><br>6352: महाबाहुं विचकर्ष बली॥<br><br>6353: हीयमानं तु तद् रक्षः समीक्ष्य पुरुषादकम्। निष्पिप्य भूमौ जानुभ्यां समाजघ्ने वृकोदरः॥<br><br>6354: ततोऽस्य जानुना पृष्ठमवपीड्य बलादिव। बाहुना परिजग्राह दक्षिणेन शिरोधराम्॥<br><br>6355: सव्येन च कटीदेशे गृह्य वाससि पाण्डवः। तद् रक्षो द्विगुणं चक्रे रुवन्तं भैरवं रवम्॥<br><br>6356: ततोऽस्य रुधिरं वक्त्रात् प्रादुरासीद् विशाम्पते। भज्यमानस्य भीमेन तस्य घोरस्य रक्षसः॥<br><br>6357: वैशम्पायन उवाच ततः स भग्नपार्वाङ्गो नदित्वा भैरवं रवम। शैलराजप्रतीकाशो. गतासुरभवद् बकः॥<br><br>6358: तेन शब्देन वित्रस्तो जनस्तस्याथ रक्षसः। निष्पपात गृहाद् राजन् सहैव परिचारिभः॥<br><br>6359: तान् भीतान् विगतज्ञानान् भीमः प्रहरतां वरः। सान्त्वयामास बलवान् समये च न्यवेशयत्॥<br><br>6360: न हिंस्या मानुषा भूयो युष्माभिरिति कर्हिचित्। हिंसतां हि वधः शीघ्रमेवमेव भवेदिति॥<br><br>6361: तस्य तद् वचनं श्रुत्वा तानि रक्षांसि भारत। एवमस्त्विति तं प्राहुर्जगृहुः समयं च तम्॥<br><br>6362: ततः प्रभृति रक्षांसि तत्र सौम्यानि भारत। नगरे प्रत्यदृश्यन्त नरनगरवासिभिः॥<br><br>6363: ततो भीमस्तमादाय गतासुं पुरुषादकम्। द्वारदेशे विनिक्षिप्य जगामानुपलक्षितः॥<br><br>6364: दृष्ट्वा भीमबलोद्भूतं बकं विनिहतं तदा। ज्ञातयोऽस्य भयोद्विग्नाः प्रतिजग्मुस्ततस्ततः॥<br><br>6365: ततः स भीमस्तं हत्वा गत्वा ब्राह्मणवेश्म तत्। आचचक्षे यथावृतं राज्ञः सर्वमशेषतः॥<br><br>6366: ततो नरा विनिष्क्रान्ता नगरात् कल्यमेव तु। ददृशुनिहतं भूमौ राक्षसं रुधिरोक्षितम्॥<br><br>6367: तमद्रिकूटसदृशं विनिकीर्णं भयानकम्। दृष्ट्वा संहृष्टरोमाणो बभूवुस्तत्र नागराः॥<br><br>6368: एकचक्रां ततो गत्वा प्रवृत्तिं प्रददुः पुरे। ततः सहस्रशो राजन् नरा नगरवासिनः॥<br><br>6369: तत्राजग्मुर्बकं दुष्टं सस्त्रीवृद्धकुमारकाः। ततस्ते विस्मिताः सर्वे कर्म दृष्ट्वातिमानुषम्। दैवतान्यर्चयांचक्रुः सर्व एव विशाम्पते॥<br><br>6370: ततः प्रगणयामासुः कस्य वारोऽद्य भोजने। ज्ञात्वा चागम्य तं विप्रं पप्रच्छुः सर्व एव ते॥<br><br>6371: एवं पृष्टः स बहुशो रक्षमाणश्च पाण्डवान्। उवाच नागरान् सर्वानिदं विप्रर्षभस्तदा॥<br><br>6372: आज्ञापितं मामशने रुदन्तं सह बन्धुभिः। ददर्श ब्राह्मणः कश्चिन्मन्त्रसिद्धो महामनाः॥<br><br>6373: परिपृच्छ्य स मां पूर्वं परिक्लेशं पुरस्य च। अब्रवीद् ब्राह्मणश्रेष्ठो विश्वास्य प्रहसन्निव॥<br><br>6374: प्रापयिष्याम्यहं तस्मा अन्मेतद् दुरात्मने। मन्निमित्तं भयं चापि न कार्यमिति चाब्रवीत्॥<br><br>6375: स तदन्नमुपादाय गतो बकवनं प्रति। तेन नूनं भवेदेतत् कर्म लोकहितं कृतम्॥<br><br>6376: ततस्ते ब्राह्मणाः सर्वे क्षत्रियाश्च सुविस्मितः। वैश्याः शूद्राश्च मुदिताश्चक्रुर्ब्रह्ममहं तदा। ॥<br><br>6377: ततो जानपदाः सर्वे आजग्मुर्नगरं प्रति। तदद्भुततमं द्रष्टुं पार्थास्तत्रैव चावसन्॥<br><br>6378: जनमेजय उवाच ते तथा पुरुषव्याघ्रा निहत्य बकराक्षसम्। अत ऊर्ध्वं ततो ब्रह्मन् किमकुर्वत पाण्डवाः॥<br><br>6379: वैशम्पायन उवाच तत्रैव न्यवसन् राजन् निहत्य बकराक्षसम्। अधीयानाः परं ब्रह्म ब्राह्मणस्य निवेशने॥<br><br>6380: ततः कतिपयाहस्य ब्राह्मणः संशितव्रतः। प्रतिश्रयार्थी तद् वेश्म ब्राह्मणस्य जगाम ह॥<br><br>6381: स सम्यक् पूजयित्वा तं विप्रं विप्रर्षभस्तदा। ददौ प्रतिश्रयं तस्मै सदा सर्वातिथिव्रतः॥<br><br>6382: ततस्ते पाण्डवाः सर्वे सह कुन्त्या नरर्षभाः। उपासांचक्रिरे विप्रं कथयन्तं कथा: शुभाः॥<br><br>6383: कथयामास देशांश्च तीर्थानि सरितस्तथा। राज्ञश्च विविधाश्चर्यान् देशांश्चैव पुराणि च॥<br><br>6384: स तत्राकथयन् विप्रः कथान्ते जनमेजय। पञ्चालेष्वद्भुताकारं याज्ञसेन्याः स्वयंवरम्॥<br><br>6385: धृष्टद्युम्नस्य चोत्पत्तिमुत्पत्तिं च शिखण्डिनः। अयोनिजत्वं कृष्णाया द्रुपदस्य महामखे॥<br><br>6386: तदद्भुततमं श्रुत्वा लोके तस्य महात्मनः। विस्तरेणैव पप्रच्छुः कथान्ते पुरुषर्षभाः॥<br><br>6387: पाण्डवा ऊचुः कथं दुपदपुत्रस्य धृष्टद्युम्नस्य पावकात्। वेदीमध्याच्च कृष्णायाः सम्भवः कथमद्भुतः॥<br><br>6388: कथं द्रोणान्महेष्वासात् सर्वाण्यस्त्राण्यशिक्षत। कथं विप्र सखायौ तौ भिन्नौ कस्य कृतेन वा॥<br><br>6389: वैशम्पायन उवाच एवं तैश्चोदितो राजन् स विप्रः पुरुषर्षभैः। कथयामास तत् सर्व द्रौपदीसम्भवं तदा॥<br><br>6390: ब्राह्मण उवाच गङ्गाद्वारं प्रति महान् बभूवर्षिर्महातपाः। भरद्वाजो महाप्राज्ञः सततं संशितव्रतः॥<br><br>6391: सोऽभिषेक्तं गतो गङ्गां पूर्वमेवागतां सतीम्। ददर्शाप्सरसं तत्र घृताचीमाप्लुतामृषिः॥<br><br>6392: तस्या वायुर्नदीतीरे वसनं व्यहरत् तदा। अपकृष्टाम्बरां दृष्ट्वा तामृषिश्चकमे तदा॥<br><br>6393: तस्यां संसक्तमनसः कौमारब्रह्मचारिणः। चिरस्य रेतश्चस्कन्द तदृषिोण आदधे॥<br><br>6394: तत समभवद् द्रोणः कुमारस्तस्य धीमतः। अध्यगीष्ट स वेदांश्च वेदाङ्गानि च सर्वशः॥<br><br>6395: भरद्वाजस्य तु सखा पृषतो नाम पार्थिवः। तस्यापि दुपदो नाम तदा समभवत् सुतः॥<br><br>6396: स नित्यमाश्रमं गत्वा द्रोणेन सह पार्षतः। चिक्रीडाध्ययनं चैव चकार क्षत्रियर्षभः॥<br><br>6397: ततस्तु पृषतेऽतीते स राजा द्रुपदोऽभवत्। द्रोणोऽपि रामं शुश्राव दित्सन्तं वसु सर्वशः॥<br><br>6398: वनं तु प्रस्थितं रामं भरद्वाजसुतोऽब्रवीत्। आगतं वित्तकामं मां विद्धि द्रोणं द्विजोत्तम॥<br><br>6399: राम उवाच शरीरमात्रमेवाद्य मया समवशेषितम्। अस्त्राणि वा शरीरं वा ब्रह्मन्नेकतमं वृणु॥<br><br>6400: द्रोण उवाच अस्त्राणि चैव सर्वाणि तेषां संहारमेव च। प्रयोगं चैव सर्वेषां दातुमर्हति मे भवान्॥<br><br>6401: ब्राह्मण उवाच तथेत्युक्त्वा ततस्तस्मै प्रददौ भृगुनन्दनः। प्रतिगृह्य तदा द्रोणः कृतकृत्योऽभवत् तदा॥<br><br>6402: सम्प्रहृष्टमना द्रोणो रामात् परमसम्मतम्। ब्रह्मास्त्रं समनुप्राप्य नरेष्वभ्यधिकोऽभवत्॥<br><br>6403: ततो द्रुपदमासाद्य भारद्वाजः प्रतापवान्। अब्रवीत् पुरुषव्याघ्रः सखायं विद्धि मामिति॥<br><br>6404: दुपद उवाच नाश्रोत्रियः श्रोत्रियस्य नारथी रथिनः सखा। नाराजा पार्थिवस्यापि सखिपूर्वं किमिष्यते॥<br><br>6405: ब्राह्मण उवाच स विनिश्चित्य मनसा पाञ्चाल्यं प्रति बुद्धिमान्। जगाम कुरुमुख्यानां नगरं नागसाह्वयम्॥<br><br>6406: तस्मै पौत्रान् समादाय वसूनि विविधानि च। प्राप्ताय प्रददौ भीष्मः शिष्यान् द्रोणाय धीमते॥<br><br>6407: द्रोण: शिष्यांस्ततः पार्थानिदं वचनमब्रवीत्। समानीय तु ताशिष्यान् दुपदस्यासुखाय वै॥<br><br>6408: आचार्यवेतनं किंचिद्धृदि यद् वर्तते मम। कृतास्त्रैस्तत् प्रदेयं स्यात् तदृतं वदतानघाः। सोऽर्जुनप्रमुखैरुक्तस्तथास्त्विति गुरुस्तदा॥<br><br>6409: यदा च पाण्डवाः सर्वे कृतास्त्राः कृतनिश्चयाः। ततो द्रोणोऽब्रवीद् भूयो वेतनार्थमिदं वचः॥<br><br>6410: पार्षतो दुपदो नामच्छत्रवत्यां नरेश्वरः। तस्मादाकृष्य तद् राज्यं मम शीघ्रं प्रदीयताम्॥<br><br>6411: ततः पाण्डुसुताः पञ्च निर्जित्य द्रुपदं युधि। द्रोणाय दर्शयामासुर्बद्ध्वा ससचिवं तदा। ॥<br><br>6412: द्रोण उवाच प्रार्थयामि त्वया सख्यं पुनरेव नराधिप। अराजा किल नो राज्ञः सखा भवितुमर्हति॥<br><br>6413: अतः प्रयतितं राज्ये यज्ञसेन त्वया सह। राजासि दक्षिणे कूले भागीरथ्याहमुत्तरे॥<br><br>6414: ब्राह्मण उवाच एवमुक्तो हि पाञ्चाल्यो भारद्वाजेन धीमता। उवाचास्त्रविदां श्रेष्ठो द्रोणं ब्राह्मणसत्तमम्॥<br><br>6415: एवं भवतु भद्रं ते भारद्वाज महामते। सख्यं तदेव भवतु शश्वद् यदभिमन्यसे॥<br><br>6416: एवमन्योन्यमुक्त्वा तौ कृत्वा सख्यमनुत्तमम्। जग्मतुर्दोणपाञ्चाल्यौ यथागतमरिंदमौ॥<br><br>6417: असत्कारः स तु महान् मुहूर्तमपि तस्य तु। नापैति हृदयाद् राज्ञो दुर्मनाः स कृशोऽभवत्॥<br><br>6418: ब्राह्मण उवाच अमर्षी दुपदो राजा कर्मसिद्धान् द्विजर्षभान्। अन्विच्छन् परिचक्राम ब्राह्मणावसथान् बहून्॥<br><br>6419: पुत्रजन्म परीप्सन् वै शोकोपहतचेतनः। नास्ति श्रेष्ठमपत्यं मे इति नित्यमचिन्तयत्॥<br><br>6420: जातान् पुत्रान् स निर्वेदाद् धिग् बन्धूनिति चाब्रवीत् निःश्वासपरमश्चासीद् द्रोणं प्रतिचिकीर्षया॥<br><br>6421: प्रभावं विनयं शिक्षा द्रोणस्य चरितानि च। क्षात्रेण च बलेनास्य चिन्तयन् नाध्यगच्छत्॥<br><br>6422: प्रतिकर्तुं नृपश्रेष्ठो यतमानोऽपि भारत। अभितः सोऽथ कल्माषीं गङ्गाकूले परिभ्रमन्॥<br><br>6423: ब्राह्मणावसथं पुण्यमाससाद महीपतिः। तत्र नास्नातकः कश्चिन्न चासीदव्रती द्विजः॥<br><br>6424: तथैव च महाभागः सोऽपश्यत् संशितव्रतौ। याजोपयाजौ ब्रह्मर्षी शाम्यन्तौ परमेष्ठिनौ॥<br><br>6425: संहिताध्ययने युक्तौ गोत्रतश्चापि काश्यपौ। तारणेयौ युक्तरूपौ ब्राह्मणावृषिसत्तमौ॥<br><br>6426: स तावामन्त्रयामास सर्वकामैरतन्द्रितः। बुद्धवा बलं तयोस्तत्र कनीयांसमुपह्वरे॥<br><br>6427: प्रपेदे छन्दयन् कामैरुपयाजं धृतव्रतम्। पादशुश्रूषणे युक्तः प्रियवाक् सर्वकामदः॥<br><br>6428: अर्चयित्वा यथान्यायमुपयाजमुवाच सः। येन मे कर्मणा ब्रह्मन् पुत्रः स्याद् द्रोणमृत्यवे॥<br><br>6429: उपयाज कृते तस्मिन् गवां दातास्मि तेऽव॒दम्। यद् वा तेऽन्यद् द्विजश्रेष्ठ मनसः सुप्रियं भवेत्। सर्वं तत् ते प्रदाताहं न हि मे मेऽत्रास्ति संशयः॥<br><br>6430: इत्युक्तो नाहमित्येवं तमृषिः प्रत्यभाषत। आराधयिष्यन् दुपदः स तं पर्यचरत् पुनः॥<br><br>6431: ततः संवत्सरस्यान्ते द्रुपदं स द्विजोत्तमः। उपयाजोऽब्रवीत् काले राजन् मधुरया गिरा॥<br><br>6432: ज्येष्ठो भ्राता ममागृहणाद् विचरन् गहने वने। अपरिज्ञातशौचायां भूमौ निपतितं फलम्॥<br><br>6433: तदपश्यमहं भ्रातुरसाम्प्रतमनुव्रजन्। विमर्श संकरादाने नायं कुर्यात् कदाचन॥<br><br>6434: दृष्ट्वा फलस्य नापश्यद् दोषान् पापानुबन्धकान्। विविनक्ति न शौचं यः सोऽन्यत्रापि कथं भवेत्॥<br><br>6435: संहिताध्ययनं कुर्वन् वसन् गुरुकुले च यः। भैक्ष्यमुत्सृष्टमन्येषां भुङ्क्ते स्म च यदा तदा॥<br><br>6436: कीर्तयन् गुणमन्नानामघृणी च पुनः पुनः। तं वै फलार्थिनं मन्ये भ्रातरं तर्कचक्षुषा॥<br><br>6437: तं वै गच्छस्व नृपते स त्वां संयाजयिष्यति। जुगुप्समानो नृपतिर्मनसेदं विचिन्तयन्। ॥<br><br>6438: उपयाजवचः श्रुत्वा याजस्याश्रमभ्यगात्। अभिसम्पूज्य पूजार्हमथ याजमुवाच ह॥<br><br>6439: अयुतानि ददान्यष्टौ गवां याजय मां विभो। द्रोणवैराभिसंतप्तं प्रह्लादयितुमर्हसि॥<br><br>6440: स हि ब्रह्मविदां श्रेष्ठो ब्रह्मास्त्रे चाप्यनुत्तमः। तस्माद् द्रोणः पराजैष्ट मां वै स सखिविग्रहे॥<br><br>6441: क्षत्रियो नास्ति तस्यास्यां पृथिव्यां कश्चिदग्रणीः। कौरवाचार्यमुख्यस्य भारद्वाजस्य धीमतः॥<br><br>6442: द्रोणस्य शरजालानि प्राणिदेहहराणि च। षडरनि धनुश्चास्य दृश्यते परमं महत्॥<br><br>6443: स हि ब्राह्मणवेषेण क्षात्रं वेगमसंशयम्। प्रतिहन्ति महेष्वासो भारद्वाजो महामनाः॥<br><br>6444: क्षत्रोच्छेदाय विहितो जामदग्न्य इवास्थितः। तस्य ह्यस्त्रबलं घोरमप्रधृष्यं नरैर्भुवि॥<br><br>6445: ब्राह्यं संधारयंस्तेजो हुताहुतिरिवानलः। समेत्य स दहत्याजौ क्षात्रधर्मपुरस्सरः॥<br><br>6446: ब्रह्मक्षत्रे च विहिते ब्राह्म तेजो विशिष्यते। सोऽहं क्षात्राद् बलाद्धीनो ब्राह्मं तेजः प्रपेदिवान्॥<br><br>6447: द्रोणाद् विशिष्टमासाद्य भवन्तं ब्रह्मवित्तमम्। द्रोणान्तकमहं पुत्रं लभेयं युधि दुर्जयम्॥<br><br>6448: तत् कर्म कुरु मे याज वितराम्यर्बुदं गवाम्। तथेत्युक्त्वा तु तं याजो याज्यार्थमुपकल्पयत्॥<br><br>6449: गुर्वर्थ इति चाकाममुपयाजमचोदयत्। याजो द्रोणविनाशाय प्रतिजज्ञे तथा च सः॥<br><br>6450: ततस्तस्य नरेन्द्रस्य उपयाजो महातपाः। भाचख्यौ कर्म वैतानं तदा पुत्रफलाय वै॥<br><br>6451: स च पुत्रो महावीर्यो महातेजा महाबलः। इष्यते यद्धिधो राजन् भविता ते तथाविधः॥<br><br>6452: भारद्वाजस्य हन्तारं सोऽभिसंधाय भूपतिः। आजहें तत् तथा सर्वं द्रुपदः कर्मसिद्धये॥<br><br>6453: याजस्तु हवनस्यान्ते देवीमाज्ञापयत् तदा। प्रेहि मां राज्ञि पृषति मिथुनं त्वामुपस्थितम्॥<br><br>6454: राज्युवाच अवलिप्तं मुखं ब्रह्मन् दिव्यान् गन्धान बिभर्मिच। सुतार्थे नोपलब्धास्मि तिष्ठ याज मम प्रिये॥<br><br>6455: याज उवाच याजेन श्रपितं हव्यमुपयाजाभिमन्त्रितम्। कथं कामं न संदध्यात् सा त्वं विप्रेहि तिष्ठ वा॥<br><br>6456: ब्राह्मण उवाच एवमुक्त्वा तु याजेन हुते हविषि संस्कृते। उत्तस्थौ पावकात् तस्मात् कुमारो देवसंनिभः॥<br><br>6457: ज्वालावर्णो घोररूपः किरीटी वर्म चोत्तमम्। बिभ्रत् सखङ्गः सशरो धनुष्मान् विनदन् मुहुः॥<br><br>6458: सोऽध्यारोहद् रथवरं तेन च प्रययौ तदा। ततः प्रणेदुः पञ्चालाः प्रहृष्टाः साधु साध्विति॥<br><br>6459: हर्षाविष्टांस्ततश्चैतान् नेयं सेहे वसुंधरा। भयापहो राजपुत्रः पाञ्चालानां यशस्करः॥<br><br>6460: राज्ञः शोकापहो जात एष द्रोणवधाय वै। इत्युवाच महद् भूतमदृश्यं खेचरं तदा॥<br><br>6461: कुमारी चापि पाञ्चाली वेदमिध्यात् समुत्थिता। सुभगा दर्शनीयाङ्गी स्वसितायतलोचनाः॥<br><br>6462: श्यामा पद्मपलाशाक्षी नीलकुञ्चितमूर्धजा। ताम्रतुङ्गनखी सुभ्रूश्चारुपीनपयोधरा॥<br><br>6463: मानुषं विग्रहं कृत्वा साक्षादमरवर्णिनी। नीलोत्पलसमो गन्धो यस्याः क्रोशात् प्रधावति॥<br><br>6464: या बिभर्ति परं रूपं यस्या नास्त्युपमा भुवि। देवदानवयक्षाणामीप्सितां देवरूपिणीम्॥<br><br>6465: तां चापि जातां सुश्रोणी वागुवाचाशरीरिणी। सर्वयाषिद्वरा कृष्णा निनीषुः क्षत्रियान् क्षयम्॥<br><br>6466: सुरकार्यमियं काले करिष्यति सुमध्यमा। अस्या हेतोः कौरवाणां महदुत्पत्स्यते भयम्॥<br><br>6467: तच्छ्रुत्वा सर्वपाञ्चालाः प्रणेदुः सिंहसङ्घवत्। न चैतान् हर्षसम्पूर्णानियं सेहे वसुंधरा॥<br><br>6468: तौ दृष्ट्वा पार्षती याज प्रपेदे वै सुतार्थिनी। न वै मदन्यां जननी जानीयातामिमाविति॥<br><br>6469: तथेत्युवाच तं याजो राज्ञः प्रियचिकीर्षया। तयोश्च नामनी चक्रुद्धिजाः सम्पूर्णमानसाः॥<br><br>6470: धृष्टत्वादत्यमर्षित्वाद् द्युम्नाद्युत्सम्भवादपि। धृष्टद्युम्नः कुमारोऽयं दुपदस्य भवत्विति॥<br><br>6471: कृष्णेत्येबाब्रुवन् कृष्णां कृष्णाभूत् सा हि वर्णतः। तथा तन्मिथुनं जज्ञे द्रुपदस्य महामखे। ॥<br><br>6472: धृष्टद्युम्नं तु पाञ्चाल्यमानीय स्वं निवेशनम्। उपाकरोदस्त्रहेतोर्भारद्वाजः प्रतापवान्॥<br><br>6473: अमोक्षणीयं दैवं हि भावि मत्वा महामतिः। तथा तत् कृतवान् द्रोण आत्मकीर्त्यनुरक्षणात्॥<br><br>6474: वैशंपायन उवाच एतच्छ्रुत्वा तु कौन्तेया ब्राह्मणात् संशितव्रतात्। सर्वे चास्वस्थमनसो बभूवुस्ते महाबलाः॥<br><br>6475: ततः कुन्ती सुतान् दृष्ट्वा सर्वास्तद्गतचेतसः। युधिष्ठिरमुवाचेदं वचनं सत्यवादिनी॥<br><br>6476: कुन्त्युवाच चिररात्रोषिताः स्मेह ब्राह्मणस्य निवेशने। रममाणाः पुरे रम्ये लब्धभैक्षा महात्मनः॥<br><br>6477: यानीह रमणीयानि वनान्युपवनानि च। सर्वाणि तानि दृष्टानि पुनः पुनररिंदम॥<br><br>6478: पुनर्द्रष्टुं हि तानीह प्रीणयन्ति न नस्तथा। भैक्षं च न तथा वीर लभ्यते कुरुनन्दन। ॥<br><br>6479: ते वयं साधु पञ्चालान् गच्छाम यदि मन्यसे। अपूर्वदर्शनं वीर रमणीयं भविष्यति॥<br><br>6480: सुभिक्षाश्चैव पञ्चालाः श्रूयन्ते शत्रुकर्शन। यज्ञसेनश्च राजासौ ब्रह्मण्य इति शुश्रुम॥<br><br>6481: एकत्र चिरवासश्च क्षमो न च मतो मम। ते तत्र साधु गच्छामो यदि त्वं पुत्र मन्यसे॥<br><br>6482: युधिष्ठिर उवाच भवत्या यन्मतं कार्यं तदस्माकं परं हितम्। अनुजांस्तु न जानामि गच्छेयुर्नेति वा पुनः॥<br><br>6483: वैशम्पायन उवाच ततः कुन्ती भीमसेनमर्जुनं यमजौ तथा। उवाच गमनं ते च तथेत्येवाब्रुवंस्तदा॥<br><br>6484: तत आमन्त्र्य तं विप्रं कुन्ती राजन् सुतैः सह। प्रतस्थे नगरी रम्यां द्रुपदस्य महात्मनः॥<br><br>6485: वैशम्पायन उवाच वसत्सु तेषु प्रच्छन्नं पाण्डवेषु महात्मसु। आजगामाथ तान् द्रष्टुं व्यास: सत्यवतीसुतः॥<br><br>6486: तमागतमभिप्रेक्ष्य प्रत्युद्गम्य परंतपाः। प्रणिपत्याभिवाद्यैनं तस्थुः प्राञ्जलयस्तदा॥<br><br>6487: समनुज्ञाप्य तान् सर्वानासीनान् मुनिरब्रवीत्। प्रच्छन्नं पूजितः पार्थः प्रीतिपूर्वमिदं वचः॥<br><br>6488: अपि धर्मेण वर्तेध्वं शास्त्रेण च परंतपाः। अपि विप्रेषु पूजा वः पूजार्हेषु न हीयते॥<br><br>6489: अथ धर्मार्थवद् वाक्यमुक्त्वा स भगवानृषिः। विचित्राश्च कथास्तास्ताः पुनरेवेदमब्रवीत्॥<br><br>6490: व्यास उवाच आसीत् तपोवने काचिदृषेः कन्या महात्मनः। विलग्ममध्या सुश्रोणी सुभूः सर्वगुणान्विता॥<br><br>6491: कर्मभिः स्वकृतैः सा तु दुर्भगा समपद्यत। नाध्यगच्छत् पतिं सा तु कन्या रूपवती सती॥<br><br>6492: ततस्तप्तुमथारेभे पत्यर्थमसुखा ततः। तोषयामास तपसा सा किलोग्रेण शंकरम्॥<br><br>6493: तस्या स भगवांस्तुष्टस्तमुवाच यशस्विनीम्। वरं वरय भद्रं ते वरदोऽस्मीति शरूरः॥<br><br>6494: अथेश्वरमुवाचेदमात्मनः सा वचो हितम्। पतिं सर्वगुणोपेतमिच्छामीति पुनः पुनः॥<br><br>6495: तामथ प्रत्युवाचेदमीशानो वदतां वरः। पञ्च ते पतयो भद्रे भविष्यन्तीति भारताः॥<br><br>6496: एवमुक्ता ततः कन्या देवं वरदमब्रवीत्। एकमिच्छाम्यहं देव त्वत्प्रसादात् पतिं प्रभो॥<br><br>6497: पुनरेवाब्रवीद् देव इदं वचनमुत्तमम्। पच्कृत्वस्त्वया ह्युक्तः पतिं देहीत्यहं पुनः॥<br><br>6498: देहमन्यं गतायास्ते यथोक्तं तद् भविष्यति। दुपदस्य कुले जज्ञे सा कन्या देवरूपिणी॥<br><br>6499: निर्दिष्टा भवतां पत्नी कृष्णा पार्षत्यनिन्दिता। पाञ्चालनगरे तस्मान्निवसध्वं महाबलाः। सुखिनस्तामनुप्राप्य भविष्यथ न संशयः॥<br><br>6500: एवमुक्त्वा महाभागः पाण्डवान् स पितामहः। पार्थानामन्त्र्य कुन्ती च प्रातिष्ठत महातपाः॥<br><br>6501: वैशम्पायन उवाच गते भगवति व्यासे पाण्डवा हृष्टमानसाः। ते प्रतस्थुः पुरस्कृत्य मातरं पुरुषर्षभाः॥<br><br>6502: आमन्त्र्य ब्राह्मणं पूर्वमभिवाद्यानुमान्य च। समैरुदडमुखैर्मागैर्यथोद्दिष्टं परंतपाः॥<br><br>6503: ते त्वगच्छन्नहोरात्रात् तीर्थं सोमाश्रयायणम्। आसेदुः पुरुषव्याघ्रा गङ्गायां पाण्डुनन्दनाः॥<br><br>6504: उल्मुकं तु समुद्यम्य तेषामग्रे धनंजयः। प्रकाशार्थं ययौ तत्र रक्षार्थं च महारथः॥<br><br>6505: तत्र गङ्गाजले रम्ये विविक्ते क्रीडयन् स्त्रियः। ईर्युगन्धर्वराजो वै जलक्रीडामुपागतः॥<br><br>6506: शब्दं तेषां स शुश्राव नदी समुपसर्पताम्। तेन शब्देन चाविष्टश्चक्रोध बलवद् बली॥<br><br>6507: स दृष्ट्वा पाण्डवांस्तत्र सह मात्रा परंतपान्। विस्फारयन् धनुर्घोरमिदं वचनमब्रवीत्॥<br><br>6508: संध्या संरज्यते घोरा पूर्वरात्रगमेषु या। अशीतिभिर्लवैीनं तन्मुहूर्तं प्रचक्षते॥<br><br>6509: विहितं कामचाराणां यक्षगन्धर्वरक्षसाम्। शेषमन्यन्मनुष्याणा कर्मचारेषु वै स्मृतम्॥<br><br>6510: लोभात् प्रचारं चरतस्तासु वेलासु वै नरान्। उपक्रान्तानि गृहणीमो राक्षसैः सह बालिशान्॥<br><br>6511: अतो रात्रौ प्राप्नुवन्तो जलं ब्रह्मविदो जनाः। गर्हयन्ति नरान् सर्वान् बलस्थान् नृपतीनपि॥<br><br>6512: आरात् तिष्ठत मा मह्यं समीपमुपसर्पत। । कस्मान्मां नाभिजानीत प्राप्तं भागीरथीजलम्॥<br><br>6513: अङ्गारपर्णं गन्धर्वं वित्त मां स्वबलाश्रयम्। अहं हि मानी चेर्युश्च कुबेरस्य प्रियः सखा॥<br><br>6514: अङ्गारपर्णमित्येवं ख्यातं चेदं वनं मम। अनुगङ्गं चरन् कामांश्चित्रं यत्र रमाम्यहम्॥<br><br>6515: न कौणपाः शृङ्गिणो वा न देवा न च मानुषाः। इदं समुपसर्पन्ति तत् किं समनुसर्पथ॥<br><br>6516: अर्जुन उवाच समुद्रे हिमवत्पार्श्व नद्यामस्यां च दुर्मते। रात्रावहनि संध्यायां कस्य गुप्तः परिग्रहः॥<br><br>6517: भुक्तो वाप्यथवाभुक्तो रात्रावहनि खेचर। न कालनियमो ह्यस्ति गङ्गां प्राप्य सरिद्वराम्॥<br><br>6518: वयं च शक्तिसम्पन्ना अकाले त्वामधृष्णुम्। अशक्ता हि रणे क्रूरयुष्मानन्ति मानवाः॥<br><br>6519: पुरा हिमवतश्चैषा हेमशृङ्गाद् विनिस्सृता। गङ्गा गत्वा समुद्राम्भः सप्तधा समपद्यतः। १९॥<br><br>6520: गङ्गां च यमुनां चैव प्लक्षजातां सरस्वतीम्। रथस्थां सरयूं चैव गोमती गण्डकी तथा॥<br><br>6521: अपर्युषितपाषास्ते नदीः सप्त पिबन्ति ये। इयं भूत्वा चैकवप्रा शुचिराकाशगा पुनः॥<br><br>6522: देवेषु गङ्गा गन्धर्व प्राप्नोत्यलकनन्दताम्। तथा पितृन् वैतरणी दुस्तरा पापकर्मभिः। गङ्गा भवति वै प्राप्य कृष्णद्वैपायनोऽब्रवीत्॥<br><br>6523: असम्बाधा देवनदी स्वर्गसम्पादनी शुभा। कथमिच्छसि तां रोर्बु नैष धर्मः सनातनः॥<br><br>6524: अनिवार्यमसम्बाधं तव वाचा कथं वयम्। न स्पृशेम यथाकामं पुण्यं भागीरथीजलम्॥<br><br>6525: वैशम्पायन उवाच अङ्गारपर्णस्तच्छ्रुत्वा क्रुद्ध आनप्य कार्मुकम्। मुमोच बाणान् निशितानहीनाशीविषानिव॥<br><br>6526: उल्मुकं भ्रामयंस्तूर्णं पाण्डवश्चर्म चोत्तरम्। व्यपोहत शरांस्तस्य सर्वानेव धनंजयः॥<br><br>6527: अर्जुन उवाच विभीषका वै गन्धर्व नास्त्रज्ञेषु प्रयुज्यते। अस्त्रज्ञेषु प्रयुक्तेयं फेनवत् प्रविलीयते॥<br><br>6528: मानुषानति गन्धर्वान् सर्वान् गन्धर्व लक्षये। तस्मादस्त्रेण दिव्येन योत्स्येऽहं न तु मायया॥<br><br>6529: पुरास्त्रमिदमाग्नेयं प्रादात् किल बृहस्पतिः। भरद्वाजाय गन्धर्व गुरुर्मान्यः शतक्रतोः॥<br><br>6530: भरद्वाजादग्निवेश्यः अग्निवेश्याद् गुरुर्मम। साध्विदं मह्यमददद् द्रोणो ब्राह्मणसत्तमः॥<br><br>6531: वैशम्पायन उवाच इत्युक्त्वा पाण्डवः क्रुद्धो गन्धर्वाय मुमोच ह। प्रदीप्तमस्त्रमाग्नेयं ददाहास्य रथं तु तत्॥<br><br>6532: विरथं विप्लुतं तं तु स गन्धर्वं महाबलः। अस्त्रतेजः प्रमूढ़ च प्रपतन्तमवाङ्मुखम्॥<br><br>6533: शिरोरुहेषु जग्राह माल्यवत्सु धनंजयः। भ्रातृन् प्रति चकर्षाथ सोऽस्त्रपातादचेतसम्॥<br><br>6534: युधिष्ठिरं तस्य भार्या प्रपेदे शरणार्थिनी। नाम्ना कुम्भीनसी नाम पतित्राणमभीप्सती॥<br><br>6535: गन्धर्युवाच त्रायस्व मां महाभाग पतिं चेमं विमुञ्च मे। गन्धर्वी शरणं प्राप्ता नाम्ना कुम्भीनसी प्रभो॥<br><br>6536: युधिष्ठिर उवाच युद्धे जितं यशोहीनं स्त्रीनाथमपराक्रमम्। को निहन्याद् रिपुं तात मुञ्चेमं रिपुसूदन॥<br><br>6537: अर्जुन उवाच जीवितं प्रतिपद्यस्व गच्छ गन्धर्व मा शुचः। प्रदिशत्यभयं तेऽद्य कुरुराजो युधिष्ठिरः॥<br><br>6538: गन्धर्व उवाच जितोऽहं पूर्वकं नाम मुञ्चाम्यङ्गारपर्णताम्। न च श्लाघे बलेनाङ्गन नाम्ना जनसंसदि॥<br><br>6539: साध्विमं लब्धवाँल्लाभं योऽहं दिव्यास्त्रधारिणम्। गान्धर्व्या माययेच्छामि संयोजयितुमर्जुनम्॥<br><br>6540: अस्त्राग्निना विचित्रोऽयं दग्धो मे रथ उत्तमः। सोऽहं चित्ररथो भूत्वा नाम्ना दग्धरथोऽभवम्॥<br><br>6541: सम्भृता चैव विद्येयं तपसेह मया पुरा। निवेदयिष्ये तामद्य प्राणदाय महात्मने॥<br><br>6542: संस्तम्भयित्वा तरसा जितं शरणमागतम्। यो रिपुं योजयेत् प्राणैः कल्याणं किं न सोऽर्हति॥<br><br>6543: चाक्षुषी नाम विद्येयं यां सोमाय ददौ मनुः। ददौ स विश्वावसवे मम विश्वावसुर्ददौ॥<br><br>6544: सेयं कापुरुषं प्राप्ता गुरुदत्ता प्रणश्यति। आगमोऽस्या मया प्रोक्तो वीर्यं प्रतिनिबोध मे॥<br><br>6545: यच्चक्षुषा द्रष्टुमिच्छेत् त्रिषु लोकेषु किंचन। तत् पश्येद् यादृशं चेच्छेत् तादृशं द्रष्टुमर्हति॥<br><br>6546: एकपादेन षण्मासान् स्थितो विद्यां लभेदिमाम्। अनुनेष्याम्यहं विद्यां स्वयं तुभ्यं व्रतेऽकृते॥<br><br>6547: विद्यया ह्यनया राजन् वयं नृभ्यो विशेषिताः। अविशिष्टाश्च देवानामनुभावप्रदर्शिनः॥<br><br>6548: गन्धर्वजानामश्वानामहं पुरुषसत्तम। भ्रातृभ्यस्तव तुभ्यं च पृथग्दाता शतं शतम्॥<br><br>6549: देवगन्धर्ववाहास्ते दिव्यवर्णा मनोजवाः। क्षीणाक्षीणा भवन्त्येते न हीयन्ते च रंहसः॥<br><br>6550: पुरा कृतं महेन्द्रस्य वज्रं वृत्रनिबर्हणम्। दशधा शतधा चैव तच्छीर्णं वृत्रमूर्धनि॥<br><br>6551: ततो भागीकृतो देवैर्वज्रभाग उपास्यते। लोके यशो धनं किंचित् सैव वज्रतनुः स्मृता॥<br><br>6552: वज्रपाणिर्ब्राह्मण: स्यात् क्षत्रं वज्ररथं स्मृतम्। वैश्या वै दानवज्राश्च कर्मवज्रा यवीयसः॥<br><br>6553: क्षत्रवज्रस्य भागेन अवध्या वाजिनः स्मृताः। रथाङ्ग वडवा सूते शूराश्चाश्वेषु ये मताः॥<br><br>6554: कामवर्णाः कामजवाः कामतः समुपस्थिताः। 'इति गन्धर्वजाः काम पूरयिष्यन्ति मे हयाः॥<br><br>6555: अर्जुन उवाच यदि प्रीतेन मे दत्तं संशये जीवितस्य वा। विद्याधनं श्रुतं वापि न तद् गन्धर्व रोचये॥<br><br>6556: गन्धर्व उवाच संयोगो वे प्रीतिकरो महत्सु प्रतिदृश्यते। जीवितस्य प्रदानेन प्रीतो विद्यां ददामि ते॥<br><br>6557: त्वत्तोऽप्यहं ग्रहीष्यामि अस्त्रमाग्नेयमुत्तमम्। तथा योग्यं बीभत्सो चिराय भरतर्षभ॥<br><br>6558: अर्जुन उवाच त्वत्तोऽस्त्रेण वृणोम्यश्वान् संयोगः शाश्वतोऽस्तु नौ सखे तद् ब्रूहि गन्धर्व युष्मभ्यो यद् भयं भवेत्। । ५८। कारणं ब्रूहि गन्धर्व किं तद् येन स्म धर्षिताः। यान्तो वेदविदः सर्वे सन्तो रात्रावरिंदमाः॥<br><br>6559: गन्धर्व उवाच अनग्नयोऽनाहुतयो न च विप्रपुरस्कृताः। यूयं ततो धर्षिताः स्थ माया वै पाण्डुनन्दनाः॥<br><br>6560: यक्षराक्षसगन्धर्वाः पिशाचोरगदानवाः। विस्तरं कुरुवंशस्य धीमन्तः कथयन्ति ते॥<br><br>6561: नारदप्रभृतीनां तु देवर्षीणां मया श्रुतम्। गुणान् कथयतां वीर पूर्वेषां तव धीमताम्॥<br><br>6562: स्वयं चापि मया दृष्टश्चरता सागराम्बराम्। इमां वसुमती कृत्स्ना प्रभावः सुकुलस्य ते॥<br><br>6563: वेदे धनुषि चाचार्यमभिजानामि तेऽर्जुना विश्रुतं त्रिषु लोकेषु भारद्वाजं यशस्विनम्॥<br><br>6564: धर्मं वायुं च शक्रं च विजानाम्यश्विनौ तथा। पाण्डं च कुरुशार्दूल षडेतान् कुरुवर्धनान्। पितृनेतानहं पार्थ देवमानुषसत्तमान्॥<br><br>6565: दिव्यात्मानो महात्मानः सर्वशस्त्रभृतां वराः। भवन्तो भ्रातरः शूराः सर्वे सुचरितव्रताः॥<br><br>6566: उत्तमां च मनोबुद्धिं भवतां भावितात्मनाम्। जानन्नपि च वः पार्थ कृतवानिह धर्षणाम्॥<br><br>6567: स्त्रीसकाशे च कौरव्य न पुमान् क्षन्तुमर्हति। धर्षणामात्मनः पश्यन् बाहुद्रविणमाश्रितः॥<br><br>6568: नक्तं च बलमस्माकं भूय एवाभिवर्धते। यतस्ततो मां कौन्तेय सदारं मन्युराविशत्॥<br><br>6569: सोऽहं त्वयेह विजित: संख्ये तापत्यवर्धन। येन तेनेह विधिना कीर्त्यमानं निबोध मे॥<br><br>6570: ब्रह्मचर्यं परो धर्मः स चापि नियतस्त्वयि। यस्मात् तस्मादहं पार्थ रणेऽस्मि विजितस्त्वया॥<br><br>6571: यस्तु स्यात् क्षत्रियः कश्चित् कामवृत्तः परंतप। नक्तं च युधि युध्येत न स जीवेत् कथंचन॥<br><br>6572: यस्तु स्यात् कामवृत्तोऽपि पार्थ ब्रह्मपुरस्कृतः। जयेन्नक्तंचरान् सर्वान् स पुरोहितधूर्गतः॥<br><br>6573: तस्मात् तापत्य यत्किंचिऋणां श्रेय इहेप्सितम्। तस्मिन् कर्मणि योक्तव्या दान्तात्मानः पुरोहिताः। ७४। वेदे षडङ्गे निरताः शुचयः सत्यवादिनः। धर्मात्मानः कृतात्मानः स्युर्नृपाणां पुरोहिताः॥<br><br>6574: जयश्च नियतो राज्ञः स्वर्गश्च तदनन्तरम्। यस्य स्याद् धर्मविद् वाग्मी पुरोधाः शीलवान् शुचिः। । लाभं लब्धुमलब्धं वा लब्धं वा परिरक्षितुम्। पुरोहितं प्रकुर्वीत राजा गुणसमन्वितम्॥<br><br>6575: पुरोहितमते तिष्ठेद् य इच्छेद् भूतिमात्मनः। प्राप्तुं वसुमती सर्वां सर्वशः सागराम्बराम्॥<br><br>6576: न हि केवलशौर्येण तापत्याभिजनेन च। जयेदब्राह्मणः कश्चिद् भूमि भूमिपतिः क्वचित्॥<br><br>6577: तस्मादेवं विजानीहि कुरूणां वंशवर्धन। ब्राह्मणप्रमुखं राज्यं शक्यं पालयितुं चिरम्॥<br><br>6578: अर्जुन उवाच तापत्य इति यद् वाक्यमुक्तवानसि मामिह। तदहं ज्ञातुमिच्छामि तापत्यार्थं विनिश्चितम्॥<br><br>6579: तपती नाम का चैषा तापत्या यत्कृते वयम्। कौन्तेया हि वयं साधो तत्त्वमिच्छामि वेदितुम्॥<br><br>6580: वैशम्पायन उवाच एवमुक्तः स गन्धर्वः कुन्तीपुत्रं धनंजयम्। विश्रुतां त्रिषु लोकेषु श्रावयामास वै कथाम्॥<br><br>6581: गन्धर्व उवाच हन्त तं कथयिष्यामि कथामेतां मनोरमाम्। यथावदखिलां पार्थ सर्वबुद्धिमतां वर॥<br><br>6582: उक्तवानस्मि येन त्वां तापत्य इति यद् वचः। तत् तेऽहं कथयिष्यामि शृणुष्वैकमनां भव॥<br><br>6583: य एष दिवि धिष्ण्येन नाकं व्याप्नोति तेजसा। एतस्य तपती नाम बभूव सदृशी सुता॥<br><br>6584: विवस्वतो वै देवस्य सावित्र्यवरजा विभो। विश्रुता त्रिषु लोकेषु तपती तपसा युता॥<br><br>6585: न देवी नासुरी चैव न यक्षी न च राक्षसी। नाप्सरा न च गन्धर्वी तथा रूपेण काचन॥<br><br>6586: सुविभक्तानवद्याङ्गी स्वसितायतलोचना। स्वाचारा चैव साध्वी च सुवेषा चैव भामिनी॥<br><br>6587: न तस्याः सदृशं कंचित् त्रिषु लोकेषु भारत। भर्तारं सविता मेने रूपशीलगुणश्रुतैः॥<br><br>6588: सम्प्राप्तयौवनां पश्यन् देयां दुहितरं तु ताम्। नोपलेभे ततः शान्तिं सम्प्रदानं विचिन्तयन्॥<br><br>6589: अथर्भपुत्र: कौन्तेय कुरूणामृषभो बली। सूर्यमाराधयामास नृपः संवरणस्तदा। ॥<br><br>6590: अर्घ्यमाल्योपहाराद्यैर्गश्च नियतः शुचिः। नियमैरुपवासैश्च तपाभिर्विविधैरपि। ॥<br><br>6591: शुश्रूषुरनहंवादी शुचिः पौरवनन्दनः। अंशुमन्तं समुद्यन्तं पूजयामास भक्तिमान्॥<br><br>6592: ततः कृतज्ञं धर्मज्ञं रूपेणासदृशं भुवि। तपत्याः सदृशं मेने सूर्यः संवरणं पतिम्॥<br><br>6593: दातुमैच्छत् ततः कन्यां तस्मै संवरणाय ताम्। नृपोत्तमाय कौरव्य विश्रुताभिजनाय च॥<br><br>6594: यथा हि दिवि दीप्तांशुः प्रभासयति तेजसा। तथा भुवि महीपालो दीप्त्या संवरणोऽभवत्॥<br><br>6595: यथार्चयन्ति चादित्यमुद्यन्तं ब्रह्मवादिनः। तथा संवरणं पार्थ ब्राह्मणावरजाः प्रजाः॥<br><br>6596: स सोममति कान्तत्वादादित्यमति तेजसा। बभूव नृपतिः श्रीमान् सुहृदां दुर्हदामपि। ॥<br><br>6597: एवंगुणस्य नृपतेस्तथावृत्तस्य कौरव। तस्मै दातुं मनश्चक्रे तपतीं तपनः स्वयम्॥<br><br>6598: स कदाचिदथो राजा श्रीमानमितविक्रमः। चचार मृगयां पार्थ पर्वतोपवने किल॥<br><br>6599: चरतो मृगयां तस्य क्षुत्पिपासासमन्वितः। ममार राज्ञः कौन्तेय गिरावप्रतिमो हयः॥<br><br>6600: स मृताश्वश्चरन् पार्थ पद्भ्यामेव गिरौ नृपः। ददर्शासदृशीं लोके कन्यामायतलोचनाम्॥<br><br>6601: स एक एकामासाद्य कन्यां परबलार्दनः। तस्थौ नृपतिशार्दूलः पश्यन्नविचलेक्षणः॥<br><br>6602: स हि तां तर्कयामास रूपतो नृपतिः श्रियम्। पुनः संतर्कयामास रवर्धष्टामिव प्रभाम्॥<br><br>6603: वपुषा वर्चसा चैव शिखामिव विभावसोः। प्रसन्नत्वेन कान्त्या च चन्द्ररेखामिवामलाम्॥<br><br>6604: गिरिपृष्ठे तु सा यस्मिन् स्थिता स्वसितलोचना। विभ्राजमाना शुशुभे प्रतिमेव हिरण्मयी॥<br><br>6605: तस्या रूपेण स गिरिवेषण च विशेषतः। स सवृक्षक्षुपलतो हिरण्मय इवाभवत्॥<br><br>6606: अवमेने च तां दृष्ट्वा सर्वलोकेषु योषितः। अवाप्तं चात्मनो मेने स राजा चक्षुषः फलम्॥<br><br>6607: जन्मप्रभृति यत् किंचिद् दृष्टवान् स महीपतिः। रूपं न सदृशं तस्यास्तर्कयामास किंचन॥<br><br>6608: तया बद्धमनुश्चक्षुः पाशैर्गुणमयैस्तदा। न चचाल ततो देशाद् बुबुधे न च किंचन॥<br><br>6609: अस्या नूनं विशालाक्ष्याः सदेवासुरमानुषम्। लोकं निर्मथ्य धात्रेदं रूपमाविष्कृतं कृतम्॥<br><br>6610: एवं संतर्कयामास रूपद्रविणसम्पदा। कन्यामसदृशीं लोके नृपः संवरणस्तदा॥<br><br>6611: तां च दृष्ट्वैव कल्याणी कल्याणाभिजनो नृपः। जगाम मनसा चिन्तां कामबाणेन पीडितः॥<br><br>6612: दह्यमानः स तीवेण नृपतिर्मन्मथाग्निना। अप्रगल्भां प्रगल्भस्तां तदोवाच मनोहराम्॥<br><br>6613: कासि कस्यासि रम्भोस किमर्थं चेह तिष्ठसि। कथं च निर्जनेऽरण्ये चरस्येका शुचिस्मिते॥<br><br>6614: त्वं हि सर्वानवद्याङ्गी सर्वाभरणभूषिता। विभूषणमिवैतेषां भूषणानामभीप्सितम्॥<br><br>6615: न देवी नासुरां चैव न यक्षी न च राक्षसीम्। न च भोगवतीं मन्ये न गन्धर्वी न मानुषीम्॥<br><br>6616: या हि दृष्टा मया काश्चिच्छ्रुता वापि वराङ्गनाः। न तासां सदृशीं मन्ये मत्वामहं मत्तकाशिनि॥<br><br>6617: दृष्ट्वैव चारुवदने चन्द्रात् कान्ततरं तव। वदनं पद्मपत्राक्षं मां मन्यातीव मन्मथः॥<br><br>6618: एवं तां स महीपालो बभाषे न तु सा तदा। कामार्तं निर्जनेऽरण्ये प्रत्यभाषत किंचन॥<br><br>6619: ततो लालप्यमानस्य पार्थिवस्यायतेक्षणा। सौदामिनीव चाभ्रेषु तत्रैवान्तरधीयत॥<br><br>6620: तामन्वेष्टुं स नृपतिः परिचक्राम सर्वतः। वनं वनजपत्राक्षीं भ्रमन्नुन्मत्तवत् तदा। ॥<br><br>6621: अपश्यमानः स तु तां बहु तत्र विलप्य च। निश्चेष्टः पार्थिवश्रेष्ठो मुहूर्तं स व्यतिष्ठत॥<br><br>6622: गन्धर्व उवाच अथ तस्यामदृश्यायां नृपतिः काममोहितः। पातनः शत्रुसङ्घानां पपात धरणीतले॥<br><br>6623: तस्मिन् निपतिते भूमावथ सा चारुहासिनी। पुनः पीनायतश्रोणी दर्शयामास तं नृपम्॥<br><br>6624: अथाबभाषे कल्याणी वाचा मधुरया नृपम्। तं कुरूणां कुलकरं कामाभिहतचेतसम्॥<br><br>6625: उवाच मधुरं वाक्यं तपती प्रहसन्निव। उत्तिष्ठोत्तिष्ठ भद्रं ते न त्वमर्हस्यरिंदम्॥<br><br>6626: मोहं नृपतिशार्दूल गन्तुमाविष्कृतः क्षितौ। एवमुक्तोऽथ नृपतिर्वाचा मधुरया गिरा॥<br><br>6627: ददर्श विपुलश्रोणी तामेवाभिमुखे स्थिताम्। अथ तामसितापाङ्गीमाबभाषे स पार्थिवः॥<br><br>6628: मन्मथाग्निपरीतात्मा संदिग्धाक्षरया गिरा। साधु त्वमसितापाङ्गि कामात मत्तकाशिनि॥<br><br>6629: भजस्व भजमानं मां प्राणा हि प्रजहन्ति माम्। त्वदर्थं हि विशालाक्षि मामयं निशितैः शरैः॥<br><br>6630: कामः कमलगर्भामे प्रतिविध्यन् न शाम्यति। दष्टमेवमनाक्रन्दे भद्रे काममहाहिना॥<br><br>6631: सा त्वं पीनायतश्रोणि मामापनुहि वरानने। त्वदधीना हि मे प्राणाः किन्नरोद्गीतभाषिणि॥<br><br>6632: चारुसर्वानवद्याङ्गि पद्येन्दुप्रतिमानने। न ह्यहं त्वदृते भीरु शक्ष्यामि खलु जीवितुम्॥<br><br>6633: कामः कमलपत्राक्षि प्रतिविध्यति मामयम्। तस्मात् कुरु विशालाक्षि मय्यनुक्रोशमङ्गने॥<br><br>6634: भक्तं मामसितापाङ्गिन परित्यक्तुमर्हसि। त्वं हि मां प्रीतियोगेन त्रातुमर्हसि भाविनि॥<br><br>6635: त्वदर्शनकृतस्नेहं मनश्चलति मे भृशम्। न त्वां दृष्ट्वा पुनश्चान्यां द्रष्टुं कल्याणि रोचते॥<br><br>6636: प्रसीद वशगोऽहं ते भक्तं मां भज भाविनि। दृष्ट्वैव त्वां वरारोहे मन्मथो भृशमङ्गने॥<br><br>6637: अन्तर्गतं विशालाक्षि विध्यति स्म पतत्रिभिः। मन्मथाग्निसमुद्धतं दाहं कमललोचने॥<br><br>6638: प्रीतिसंयोगयुक्ताभिरद्भिः प्रह्लादयस्व मे। पुष्पायुधं दुराधर्ष प्रचण्डशरकार्मुकम्॥<br><br>6639: त्वदर्शनसमुद्भूतं विध्यन्तं दुस्सहैः शरैः। उपशामय कल्याणि आत्मदानेन भाविनि॥<br><br>6640: गान्धर्वेण विवाहेन मामुपेहि वराङ्गने। विवाहानां हि रम्भोरु गान्धर्वः श्रेष्ठ उच्यते॥<br><br>6641: तपत्युवाच नाहमीशाऽऽत्मनो राजन् कन्या पितृमती ह्यहम्। मयि चेदस्ति ते प्रीतिर्याचस्व पितरं मम॥<br><br>6642: यथा हि ते मया प्राणा: संगृहीता नरेश्वर। दर्शनादेव भूयस्त्वं तथा प्राणान् ममाहरः॥<br><br>6643: न चाहमीशा देहस्य तस्मान्नृपतिसत्तम। समीपं नोपगच्छामि न स्वतन्त्रा हि योषितः॥<br><br>6644: का हि सर्वेषु लोकेषु विश्रुताभिजनं नृपम्। कन्या नाभिलषेन्नाथं भर्तारं भक्तवत्सलम्॥<br><br>6645: तस्मादेवं गते काले याचस्व पितरं मम। आदित्यं प्रणिपातेन तपसा नियमेन च॥<br><br>6646: स चेत् कामयते दातुं तव मामरिसूदन। भविष्याम्यद्य ते राजन् सततं वशवर्तिनी॥<br><br>6647: अहं हि तपती नाम सावित्र्यवरजा सुता। अस्य लोकप्रदीपस्य सवितुः क्षत्रियर्षभ॥<br><br>6648: गन्धर्व उवाच एवमुक्त्वा ततस्तूर्णं जगामोर्ध्वमनिन्दिता। स तु राजा पुनर्भूमौ तत्रैव निपपात ह॥<br><br>6649: अन्वेषमाणः सबलस्तं राजानं नृपोत्तमम्। अमात्यः सानुयात्रश्च तं ददर्श महावने॥<br><br>6650: क्षितौ निपतितं काले शक्रध्वजमिवोच्छ्रितम्। तं हि दृष्टवा महेष्वासं निरस्तं पतितं भुवि॥<br><br>6651: बभूव सोऽस्य सचिवः सम्प्रदीप्त इवाग्निना। त्वरया चोपसंगम्य स्नेहादागतसम्भ्रमः॥<br><br>6652: तं समुत्थापयामास नृपतिं काममोहितम्। भूतलाद् भूमिपालेशं पितेव पतितं सुतम्॥<br><br>6653: प्रज्ञया वयसा चैव वृद्धः कीर्त्या नयेन च। अमात्यस्तं समुत्थाप्य बभूव विगतज्वरः॥<br><br>6654: उवाच चैनं कल्याण्या वाचा मधुरयोत्थितम्। मा भर्मनुजशार्दूल भद्रमस्तु तवानघ॥<br><br>6655: क्षुत्पिपासापरिश्रान्तं तर्कयामास वै नृपम्। पतितं पातनं संख्ये शात्रवाणां महीतले॥<br><br>6656: वारिणा च सुशीतेन शिरस्तस्याभ्यषेचयत्। अस्फुटन्मुकुटं राज्ञः पुण्डरीकसुगन्धिना॥<br><br>6657: ततः प्रत्यागतप्राणस्तद् बलं बलवान् नृपः। सर्वं विसर्जयामास तमेकं सचिवं विना॥<br><br>6658: ततस्तस्याज्ञया राज्ञो विप्रतस्थे महद् बलम् स तु राजा गिरिप्रस्थे तस्मिन् पुनरुपाविशत्॥<br><br>6659: ततस्तस्मिन् गिरिवरे शुचिर्भूत्वा कृताञ्जलिः। आरिराधयिषुः सूर्यं तस्थावर्ध्वमु तौ॥<br><br>6660: जगाम मनसा चैव वसिष्ठमृषिसत्तमम्। पुरोहितममित्रघ्नस्तदा संवरणो नृपः॥<br><br>6661: नक्तं दिनमथैकत्र स्थिते तस्मिञ्जनाधिपे। अथाजगाम विप्रर्षिस्तदा द्वादशमेऽहनि॥<br><br>6662: स विदित्वैव नृपतिं तपत्या हृतमानसम्। दिव्येन विधिना ज्ञात्वा भावितात्मा महानृषिः॥<br><br>6663: तथा तु नियतात्मानं तं नृपं मुनिसत्तमः। आबभाषे स धर्मात्मा तस्यैवार्थचिकीर्षया॥<br><br>6664: स तस्य मनुजेन्द्रस्य पश्यतो भगवानृषिः। अर्ध्वमाचक्रमे द्रष्टुं भास्करं भास्करद्युतिः॥<br><br>6665: सहस्रांशुं ततो विप्रः कृताञ्जलिरुपस्थितः। वसिष्ठोऽहमिति प्रीत्या स चात्मानं न्यवेदयत्॥<br><br>6666: तमुवाच महातेजा विवस्वान् मुनिसत्तमम्। महर्षे स्वागतं तेऽस्तु कथयस्व यथेप्सितम्॥<br><br>6667: यदिच्छसि महाभाग मत्तः प्रवदतां वर। तत् ते दद्यामभिप्रेतं यद्यपि स्यात् सुदुष्करम्॥<br><br>6668: एवमुक्तः स तेनर्षिर्वसिष्ठः प्रत्यभाषत। प्रणिपत्य विवस्वन्तं भानुमन्तं महातपाः॥<br><br>6669: वसिष्ठ उवाच यैषा ते तपती नाम सावित्र्यवरजा सुता। तां त्वां संवरणस्यार्थे वरयामि विभावसो॥<br><br>6670: स हि राजा बृहत्कीर्तिर्धमार्थविदुदारधीः। युक्तः संवरणो भर्ता दुहितुस्ते विहंगम॥<br><br>6671: इत्युक्तः स तदा तेन ददानीत्येव निश्चितः। प्रत्यभाषत तं विप्रं प्रतिनन्द्य दिवाकरः॥<br><br>6672: वरः संवरणो राज्ञां त्वमृषीणां वरो मुने। तपती योषितां श्रेष्ठा किमन्यदपवर्जनात्॥<br><br>6673: ततः सर्वानवद्यागी तपती तपनः स्वयम्। ददौ संवरणस्यार्थे वसिष्ठाय महात्मने॥<br><br>6674: प्रतिजग्राह तां कन्यां महर्षिस्तपती तदा। वसिष्ठोऽथ विसृष्टस्तु पुनरेवाजगाम ह॥<br><br>6675: यत्र विख्यातकीर्तिः स कुरूणामृषभोऽभवत्। स राजा मन्मथाविष्टस्तद्गतेनान्तरात्मना॥<br><br>6676: दृष्ट्वा च देवकन्यां तां तपती चारुहासिनीम् वसिष्ठेन सहायान्तीं संहृष्टोऽभ्यधिकं बभौ॥<br><br>6677: रुरुचे साधिकं सुभूरापतन्ती नभस्तलात्। सौदामिनीव विभ्रष्टा द्योतयन्ती दिशस्त्विषा॥<br><br>6678: कृच्छ्राद् द्वादशरात्रे तु तस्य राज्ञः समाहिते। आजगाम विशुद्धात्मा वसिष्ठोः भगवानृषिः॥<br><br>6679: तपसाऽऽराध्य वरदं देवं गोपतिमीश्वरम्। लेभे संवरणो भार्यां वसिष्ठस्यैव तेजसा॥<br><br>6680: ततस्तस्मिन् गिरिश्रेष्ठे देवगन्धर्वसेविते। जग्राह विधिवत् पाणिं तपत्याः स नरर्षभः॥<br><br>6681: वसिष्ठेनाभ्यनुज्ञातस्तस्मिन्नेव धराधरे। सोऽकामयत राजर्षिविहर्तुं सह भार्यया॥<br><br>6682: ततः पुरे च राष्ट्रे च वनेषूपवनेषु च। आदिदेशे महीपालस्तमेव सचिवं तदा॥<br><br>6683: नृपति त्वभ्यनुज्ञाप्य वसिष्ठोऽथापचक्रमे। सोऽथ राजा गिरौ तस्मिन् विजहारामरो यथा॥<br><br>6684: ततो द्वादश वर्षाणि काननेषु वनेषु च। रेमे तस्मिन् गिरौ राजा तथैव सह भार्यया॥<br><br>6685: तस्य राज्ञः पुरे तस्मिन् समा द्वादश सत्तम। न ववर्ष सहस्राक्षो राष्ट्रे चैवास्य भारत॥<br><br>6686: ततस्तस्यामनावृष्ट्यां प्रवृत्तायामरिंदम। प्रजाः क्षयमुपाजग्मुः सर्वाः सस्थाणुजङ्गमाः॥<br><br>6687: तस्मिंस्तथाविधे काले वर्तमाने सुदारुणे। नावश्यायः पपातोल् ततः सम्यानि नारुहन्॥<br><br>6688: ततो विभ्रान्तमनसो जनाः क्षुद्भयपीडिताः। गृहाणि सम्परित्यज्य वभ्रमुः प्रदिशो दिशः॥<br><br>6689: ततस्तस्मिन् पुरे राष्ट्रे त्यक्तदारपरिग्रहाः। परस्परममर्यादाः क्षुधार्ता जजिरे जनाः॥<br><br>6690: तत् क्षुधातैर्निराहारैः शवभूतैस्तथा नरैः। अभवत् प्रेतराजस्य पुरं प्रेतैरिवावृतम्॥<br><br>6691: ततस्तत् तादृशं दृष्ट्वा स एव भगवानृषिः। अभ्यवर्षत धर्मात्मा वसिष्ठो मुनिसत्तमः॥<br><br>6692: तं च पार्थिवशार्दूलमानयामास तत् पुरम्। तपत्या सहितं राजन् व्युषितं शाश्वतीः समाः। ततः प्रवृष्टस्तत्रासीद् यथापूर्वं सुरारिहा॥<br><br>6693: तस्मिन् नृपतिशार्दूले प्रविष्टे नगरं पुनः। प्रववर्ष सहस्राक्षः सस्यानि जनयन् प्रभुः॥<br><br>6694: ततः सराष्ट्र मुमेदे तत् पुरं परया मुदा। तेन पार्थिवमुख्येन भावितं भावितात्मना॥<br><br>6695: ततो द्वादश वर्षाणि पुनरीजे नराधिपः। तपत्या सहितः पल्या यथा शच्या मरुत्पतिः॥<br><br>6696: गन्धर्व उवाच एवमासीन्महाभागा तपती नाम पौर्विकी। तव वैवस्वती पार्थ तापत्यस्त्वं यया मतः॥<br><br>6697: तस्यां संजनयामास कुरुं संवरणो नृपः। तपत्यां तपतां श्रेष्ठ तापत्यस्त्वं ततोऽर्जुन॥<br><br>6698: वैशम्पायन उवाच स गन्धर्ववचः श्रुत्वा तत् तदा भरतर्षभ। अर्जुनः परया भक्त्या पूर्णचन्द्र इवाबभौ॥<br><br>6699: उवाच च महेष्वासो गन्धर्वं कुरुसत्तमः। जातकौतूहलोऽतीव वसिष्ठस्य तपोबलात्॥<br><br>6700: वसिष्ठ इति तस्यैतदृषेर्नाम त्वयेरितम्। एतदिच्छाम्यहं श्रोतुं यथावत् तद् वदस्व मे॥<br><br>6701: य एष गन्धर्वपते पूर्वेषां नः पुरोहितः। आसीदेतन्ममाचक्ष्व क एष भगवानृषिः॥<br><br>6702: गन्धर्व उवाच ब्रह्मणो मानसः पुत्रो वसिष्ठोऽरुन्धतीपतिः। तपसा निर्जितौ शश्वदजेयावमरैरपि॥<br><br>6703: कामक्रोधावुभौ यस्य चरणौ संववाहतुः। इन्द्रियाणां वशकरो वशिष्ट इति चोच्यते॥<br><br>6704: यस्तु नोच्छेदनं चक्रे कुशिकानामुदारधीः। विश्वामित्रापराधेन धारयन् मन्युमुत्तमम्॥<br><br>6705: पुत्रव्यसनसंतप्तः शक्तिमानप्यशक्तवत्। विश्वामित्रविनाशाय न चक्रे कर्म दारुणम्॥<br><br>6706: मृतांश्च पुनराहर्तं शक्त पुत्रान् यमक्षयात्। कृतान्तं नातिचक्राम वेलामिव महोदधिः॥<br><br>6707: यं प्राप्य विजितात्मानं महात्मानं नराधिपाः। इक्ष्वाकवो महीपाला लेभिरे पृथिवीमिमाम्॥<br><br>6708: पुरोहितमिमं प्राप्य वसिष्ठमृषिसत्तमम्। ईजिरे क्रतुभिश्चैव नृपास्ते कुरुनन्दने। ११॥<br><br>6709: स हि तान् याजयामास सर्वान् नृपतिसत्तमान्। ब्रह्मर्षिः पाण्डवश्रेष्ठ बृहस्पतिरिवामरान्॥<br><br>6710: तस्माद् धर्मप्रधानात्मा वेदधर्मविदीप्सितः। ब्राह्मणो गुणवान् कश्चित् पुरोधाः प्रतिदृश्यताम्॥<br><br>6711: क्षत्रियेणाभिजातेन पृथिवीं जेतुमिच्छता। पूर्वं पुरोहितः कार्यः पार्थ राज्याभिवृद्धये॥<br><br>6712: महीं जिगीषता राज्ञा ब्रह्म कार्यं पुरस्सरम्। तस्मात् पुरोहितः कश्चिद् गुणवान् विजितेन्द्रियः। विद्वान् भवतु वो विप्रो धर्मकामार्थतत्त्ववित्॥<br><br>6713: अर्जुन उवाच किंनिमित्तमभूद वैरं विश्वामित्रवसिष्ठयोः। वसतोराश्रमे दिव्ये शंस नः सर्वमेव तत्॥<br><br>6714: गन्धर्व उवाच इदं वासिष्ठमाख्यानं पुराणं परिचक्षते। पार्थं सर्वेषु लोकेषु यथावत् तन्निबोध मे॥<br><br>6715: कान्यकुब्जे महानासीत् पार्थिवो भरतर्षभ। गाधीति विश्रुतो लोके कुशिकस्यात्मसम्भवः॥<br><br>6716: तस्य धर्मात्मनः पुत्रः समृद्धबलवाहनः। विश्वामित्र इति ख्यातो बभूव रिपुमर्दनः॥<br><br>6717: स चचार सहामात्यो मृगयां गहने वने। मृगान् विध्यन् वराहांश्च रम्येषु मरुधन्वसु॥<br><br>6718: व्यायामकर्शितः सोऽथ मृगलिप्सुः पिपासितः। आजगाम नरश्रेष्ठ वसिष्ठस्याश्रमं प्रति॥<br><br>6719: तमागतमभिप्रेक्ष्य वसिष्ठः श्रेष्ठभागृषिः। विश्वामित्रं नरश्रेष्ठं प्रतिजग्राह पूजया॥<br><br>6720: पाद्यार्थ्याचमनीयैस्तं स्वागतेन च भारत। तथैव परिजग्राह वन्येन हविषा तदा॥<br><br>6721: तस्याथ कामधुग् धेनुर्वसिष्ठस्य महात्मनः। उक्ता कामान् प्रयच्छेति सा कामान् दुह्यते सदा॥<br><br>6722: ग्राम्यारण्याश्चौषधीश्च दुदुहे पय एव च। षड्रसं चामृतनिभं रसायनमनुत्तमम्॥<br><br>6723: भोजनीयानि पेयानि भक्ष्याणि विविधानि च। लेह्यान्यमृतकल्पानि चोप्याणि च तथार्जुन॥<br><br>6724: रत्नानि च महार्हाणि वासांसि विविधानि च। तैः कामैः सर्वसम्पूर्णैः पूजितश्च महीपतिः॥<br><br>6725: सामात्यः सबलश्चैव तुतोष स भृशं तदा। षडुन्नतां सुपा.सं पृथुपञ्चसमावृताम्॥<br><br>6726: मण्डूकनेत्रा स्वाकारां पीनोधसमनिन्दिताम्। सुबालधिं शकुकर्णां चारुशृङ्गां मनोरमाम्॥<br><br>6727: पुष्टायतशिरोग्रीवां विस्मितः सोऽभिवीक्ष्य ताम्। अभिनन्द्य स तां राजा नन्दिनी गाधिनन्दनः॥<br><br>6728: अब्रवीच्च भृशं तुष्टः स राजा तमृषि तदा। अर्बुदेन गवां ब्रह्मन् मम राज्येन वा पुनः॥<br><br>6729: नन्दिनी सम्प्रयच्छस्व भुक्ष्व राज्यं महामुने। वसिष्ठ उवाच देवतातिथिपित्रर्थं याज्यार्थं च पयस्विनी॥<br><br>6730: अदेया नन्दिनीयं वै राज्येनापि तवानघ। विश्वामित्र उवाच क्षत्रियोऽहं भवान् विप्रस्तपस्स्वाध्यायसाधनः॥<br><br>6731: ब्राह्मणेषु कुतो वीर्यं प्रशान्तेषु धृतात्मसु। अर्बुदेन गवां यसत्वं न ददासि ममेप्सितम्॥<br><br>6732: स्वधर्मं न प्रहास्यामि नेष्यामि च बलेन गाम्। वसिष्ठ उवाच बलस्थश्चासि राजा च बाहुवीर्यश्च क्षत्रियः॥<br><br>6733: यथेच्छसि तथा क्षिप्रं कुरु मा त्वं विचारय। गन्धर्व उवाच एवमुक्तस्तथा पार्थ विश्वामित्रो बलादिव॥<br><br>6734: हंसचन्द्रप्रतीकाशां नन्दिनीं तां जहार गाम्। कशादण्डप्रणुदितां काल्यमानामितस्ततः॥<br><br>6735: हम्भायमाना कल्याणी वसिष्ठस्याथ नन्दिनी। आगम्याभिमुखी पार्थ तस्थौ भगवदुन्मुखी॥<br><br>6736: भृशं च ताड्यमाना वै न जगामाश्रमात् ततः। वसिष्ठ उवाच शृणोमि ते रवं भद्रे विनदन्त्याः पुनः पुनः॥<br><br>6737: ह्रियसे त्वं बलाद् भद्रे विश्वामित्रेण नन्दिनि। किं कर्तव्यं मया तत्र क्षमावान् ब्राह्मणो ह्यहम्॥<br><br>6738: गन्धर्व उवाच सा भयान्नन्दिनी तेषां बलानां भरतर्षभ। विश्वामित्रभयोद्विग्ना वसिष्ठं समुपागमत्॥<br><br>6739: गौरुवाच कशाग्रदण्डाभिहतां क्रोशन्ती मामनाथवत्। विश्वामित्रवलैोरैर्भगवन् किमुपेक्षसे॥<br><br>6740: गन्धर्व उवाच नन्दिन्यामेवं क्रन्दन्त्यां धर्षितायां महामुनिः। न चुक्षुभे तदा धैर्यान्न चचाल धृतव्रतः॥<br><br>6741: वसिष्ठ उवाच क्षत्रियाणां बलं तेजो ब्राह्मणानां क्षमा बलम्। क्षमा मां भजते यस्माद् गम्यतां यदि रोचते॥<br><br>6742: नु नन्दिन्युवाच कि त्यक्तास्मि भगवन् यदेवं त्वं प्रभाषसे। अत्यक्ताहं त्वया ब्रह्मन् नेतुं शक्या न वै बलात्॥<br><br>6743: वसिष्ठ उवाच न त्वां त्यजामि कल्याणि स्थीयतां यदि शक्यते। दृढेन दाम्ना बद्धवैष वत्सस्ते ह्रियते बलात्॥<br><br>6744: गन्धर्व उवाच स्थायतामिति तच्छुत्वा वसिष्ठस्य पयस्विनी। अाञ्चितशिरोग्रीवा प्रबभौ रौद्रदर्शना॥<br><br>6745: क्रोधरक्तेक्षणा सा गौहम्भारवधनस्वना। विश्वामित्रस्य तत् सैन्यं व्यद्रावयत सर्वशः॥<br><br>6746: कशाग्रदण्डाभिहता काल्यमाना ततस्ततः। क्रोधरक्तेक्षणा क्रोधं भूय एव समादद॥<br><br>6747: आदित्य इव मध्याह्ने क्रोधदीप्तवपुर्बभौ। अङ्गारवर्षं मुञ्चन्ती मुहुर्बालधितो महत्॥<br><br>6748: असृजत् पह्लवान् पुच्छात् प्रस्रवाद् द्रविडाञ्छकान्। योनिदेशाच्च यवनान् शकृतः शबरान् बहून्॥<br><br>6749: मूत्रतश्चासृजत् कांश्चिच्छबरांश्चैव पार्श्वत:। पौण्ड्रान् किरातान् यवनान् सिंहलान् बर्बरान् खसान्॥<br><br>6750: चिबुकांश्च पुलिन्दांश्च चीनान् हूणान् सकेरलान्। ससर्ज फेनतः सा गौम्लेंच्छान् बहुविधानायि॥<br><br>6751: तैर्विसृष्टर्महासैन्यैर्नानाम्लेच्छगणैस्तदा। नानावरणसंच्छन्नैर्नानायुधधरैस्तथा॥<br><br>6752: अवाकीर्यत संरब्धैर्विश्वामित्रस्य पश्यतः। एकैकश्च तदा योधः पञ्चभिः सप्तभिर्वृतः॥<br><br>6753: अस्त्रवर्षेण महता वध्यमानं बलं तदा। प्रभग्नं सर्वतस्त्रस्तं विश्वामित्रस्य पश्यतः॥<br><br>6754: न च प्राणैर्वियुज्यन्ते केचित् तत्रास्य सैनिकाः। विश्वामित्रस्य संक्रुद्धैर्वासिष्ठैर्भरतर्षभ॥<br><br>6755: सा गौस्तत् सकलं सैन्यं कालयामास दूरतः। विश्वामित्रस्य तत् सैन्यं काल्यमानं त्रियोजनम्॥<br><br>6756: क्रोशमानं भयोद्विग्नं त्रातारं नाध्यगच्छत। दृष्ट्वा तन्महदाश्चर्यं ब्रह्मतेजोभवे तदा॥<br><br>6757: विश्वामित्रः क्षत्रभावानिर्विण्णो वाक्यमब्रवीत्। धिग् बलं क्षत्रियबलं ब्रह्मतेजोबलं बलम्॥<br><br>6758: बलाबलं विनिश्चित्य तप एव परं बलम्। स राज्यं स्फीतमुत्सृज्यां तां च दीप्तां नृपश्रियम्॥<br><br>6759: भोगांश्च पृष्ठतः कृत्वा तपस्येव मनो दधे। स गत्वा तपसा सिद्धिं लोकान् विष्टभ्य तेजसा॥<br><br>6760: तताप सर्वान् दीप्तौजा ब्राह्मणत्वमवाप्तवान्। अपिबच्च ततः सोममिन्द्रेण सह कौशिकः॥<br><br>6761: गन्धर्व उवाच कल्माषपाद इत्येवं लोके राजा बभूव ह। इक्ष्वाकुवंशजः पार्थ तेजसा सदृशो भुवि॥<br><br>6762: स कदाचिद् वनं राजा मृगयां निर्ययौ पुरात्। मृगान् विध्यन् वराहांश्च चचार रिपुमर्दनः॥<br><br>6763: तस्मिन् वने महाघोरे खगांश्च बहुशोऽहनत्। हत्वा च सुचिरं श्रान्तो राजा निववृते ततः॥<br><br>6764: अकामयत् तं याज्यार्थे विश्वामित्रः प्रतापवान्। स तु राजा महात्मानं वासिष्ठमृषिसत्तमम्॥<br><br>6765: तृषार्तश्च क्षुधार्तश्च एकायनगतः पथि। अपश्यदजित: संख्ये मुनि प्रतिमुखागतम्॥<br><br>6766: शक्तिं नाम महाभागं वसिष्ठकुलवर्धनम्। ज्येष्ठं पुत्रं पुत्रशताद् वसिष्ठस्य महात्मनः॥<br><br>6767: अपगच्छ पथोऽस्माकमित्येवं पार्थिवोऽब्रवीत्। तथा ऋषिरुवाचैनं सान्त्वयश्लक्ष्णया गिरा॥<br><br>6768: मम पन्था महाराज धर्म एष सनातनः। राज्ञा सर्वेषु धर्मेषु देयः पन्था द्विजातये॥<br><br>6769: एवं परस्परं तौ तु पथोऽर्थं वाक्यमूचतुः। अपसर्पापसर्पति वागुत्तरमकुर्वताम्॥<br><br>6770: ऋषिस्तु नापचक्राम तस्मिन् धर्मपथे स्थितः। नापि राजा मुनेर्मानात् क्रोधाच्चाथ जगाम ह॥<br><br>6771: अमुञ्चन्तं तु पन्थानं तमृषि नृपसत्तमः। जघान कशया मोहात् तदा राक्षसवन्मुनिम्॥<br><br>6772: कशाप्रहाराभिहतस्ततः स मुनिसत्तमः। तं शशाप नृपश्रेष्ठं वासिष्ठं क्रोधमूर्च्छितः॥<br><br>6773: हंसि राक्षसवद् यस्माद् राजापसद तापसम्। तस्मात् त्वमद्यप्रभृति पुरुषादो भविष्यसि॥<br><br>6774: मनुष्यपिशिते सक्तश्चरिष्यसि महीमिमाम्। गच्छ राजाधमेत्युक्तः शक्तिना वीर्यशक्तिना॥<br><br>6775: ततो याज्यनिमित्ते तु विश्वामित्रवसिष्ठयोः। वैरमासीत् तदा तं तु विश्वामित्रोऽन्वपद्यत॥<br><br>6776: तयोर्विवदतोरेवं समीपमुपचक्रमे। ऋषिरुग्रतपाः पार्थ विश्वामित्रः प्रतापवान्॥<br><br>6777: ततः स बुबुधे पश्चात् तमृषि नृपसत्तमः। ऋषे पुत्रं वसिष्ठस्य वसिष्ठमिव तेजसा॥<br><br>6778: अन्तर्धाय तदाऽऽत्मानं विश्वामित्रोऽपि भारत। तावुभावतिचक्रांम चिर्कीपन्नात्मनः प्रियम्॥<br><br>6779: स तु शप्तस्तदा तेन शक्तिना वै नृपोत्तमः। जगाम शरणं शक्तिं प्रसादयितुमर्हयन्॥<br><br>6780: तस्य भावं विदित्वा स नृपतेः कुरुसत्तम। विश्वामित्रस्ततो रक्ष आदिदेश नृपं प्रति॥<br><br>6781: शापात् तस्य तु विप्रपेर्विश्वामित्रस्य चाज्ञया। राक्षस: किंकरो नाम विवेश नृपतिं तदा॥<br><br>6782: रक्षसा तं गृहीतं तु विदित्वा मुनिसत्तमः। विश्वामित्रोऽप्यपाक्रामत् तस्माद् देशादरिंदम॥<br><br>6783: ततः स नृपतिस्तेन रक्षसान्तर्गतेन वै। बलवत् पीडितः पार्थ नान्वबुध्यत किंचन॥<br><br>6784: ददर्शाथ द्विजः कश्चिद् राजानं प्रस्थितं वनम्। अयाचत क्षुधापन्नः समांसं भोजनं तदा॥<br><br>6785: तमुवाचाथ राजर्षिर्द्विजं मित्रसहस्तदा। आस्स्व ब्रह्मंस्त्वमत्रैव मुहूर्त प्रतिपालयन्॥<br><br>6786: निवृत्तः प्रतिदास्यामि भोजनं ते यथेप्सितम्। इत्युक्तवा प्रययौ राजा तस्थौ च द्विजसत्तमः॥<br><br>6787: ततो राजा परिक्रम्य यथाकामं यथासुखम्। निवृत्तौऽन्तःपुरं पार्थ प्रविवेश महात्मनाः॥<br><br>6788: ततोऽर्धरात्र उत्थाय सूदमानाय्य सत्वरम्। उवाच राजा संस्मृत्य ब्राह्मणस्य प्रतिश्रुतम्॥<br><br>6789: गच्छामुष्मिन् वनोद्देशे ब्राह्मणो मां प्रतीक्षते। अन्नार्थी तं त्वमन्नेन समांसेनोपपादय॥<br><br>6790: गन्धर्व उवाच एवमुक्तस्तत: सूदः सोऽनासाद्यामिषं क्वचित्। निवेदयामास तदा तस्मै राज्ञे व्यथान्वितः॥<br><br>6791: राजा तु रक्षसाऽऽविष्टः सूदमाद गतव्यथः। अप्येनं नरमांसेन भोजयेति पुनः पुनः॥<br><br>6792: तथेत्युक्त्वा तत: सूदः संस्थानं वध्यघातिनाम्। गत्वाऽऽजहार त्वरितो नरमांसमपेतभीः॥<br><br>6793: एतत् संस्कृत्य विधिवदन्नोपहितमाशु वै। तस्मै प्रादाद् ब्राह्मणाय क्षुधिताय तपस्विने॥<br><br>6794: स सिद्धचक्षुषा दृष्ट्वा तदन्नं द्विजसत्तमः। अभोज्यमिदमित्याह क्रोधपर्याकुलेक्षणः॥<br><br>6795: ब्राह्मण उवाच यस्मादभोज्यमन्ने मे ददाति स नृपाधमः। तस्मात् तस्यैव मूढस्य भविष्यत्यत्र लोलुपा॥<br><br>6796: सक्तो मानुषभांसेषु यथोक्तः शक्तिना तथा। उद्वेजनीयो भूतानां चरिष्यति महीमिमाम्॥<br><br>6797: द्विरनुव्याहृते राज्ञः स शापो बलवानभूत्। रक्षोवलसमाविष्टो विसंज्ञश्चाभवन्नृपः॥<br><br>6798: ततः स नृपतिश्रेष्ठो रक्षसापहतेन्द्रियः। उवाच शक्तिं तं दृष्ट्वा न चिरादिव भारत॥<br><br>6799: यस्मादसदृशः शापः प्रयुक्तोऽयं मयि त्वया। तस्मात् त्वत्तः प्रवर्तिष्ये खादितुं पुरुषानहम्॥<br><br>6800: एवमुक्त्वा ततः सद्यस्तं प्राणैर्विप्रयुज्य च। शक्तिनं भक्षयामास व्याघ्रः पशुमिवेप्सितम्॥<br><br>6801: शक्तिनं तु मृतं दृष्ट्वा विश्वामित्रः पुनः पुनः। वसिष्ठस्यैव पुत्रेषु तद् रक्षः संदिदेश ह॥<br><br>6802: स ताञ्छक्त्यवरान् पुत्रान् वसिष्ठस्य महात्मनः। भक्षयामास संक्रुद्धः सिंहः क्षुद्रमृगानिव॥<br><br>6803: वसिष्ठो घातिताञ्छ्रुत्वा विश्वामित्रेण तान् सुतान्। धारयामास तं शोकं महाद्रिरिव मेदिनीम्॥<br><br>6804: चक्रे चात्मविनाशाय बुद्धि स मुनिसत्तमः। न त्वेव कौशिकोच्छेदं मेने मतिमतां वरः॥<br><br>6805: स मेरुकूटादात्मानं मुमोच भगवानृपिः। गिरेस्तस्य शिलायां तु तूलराशविवापतत्॥<br><br>6806: न ममार च पातेन स यदा तेन पाण्डव। तदाग्निमिद्धं भगवान् संविवेश महावने॥<br><br>6807: तं तदा सुसमिद्धोऽपि न ददाह हुताशनः । दीप्यमानोऽप्यमित्रघ्न शीतोऽग्निरभवत् ततः॥<br><br>6808: स समुद्रमभिप्रेक्ष्य शोकविष्टो महामुनिः। बद्धवा कण्द्दे शिलां गुरु निपपात तदाम्भसि॥<br><br>6809: स समुद्रोर्मिवेगेन स्थले न्यस्तो महामुनिः। न ममार यदा विप्रः कथंचित् संशितव्रतः। जगाम स ततः खिन्नः पुनरेवाश्रमं प्रति॥<br><br>6810: गन्धर्व उवाच ततो दृष्ट्वाऽऽश्रमपदं रहितं तैः सुतैर्मुनिः। निर्जगाम सुदुःखार्तः पुनरप्याश्रमात् ततः॥<br><br>6811: सोऽपश्यत् सरितं पूर्णां प्रावृटकाले नवाम्भसा। वृक्षान् बहुविधान् पार्थ हरन्ती तीरजान् बहून्॥<br><br>6812: अथ चिन्तां समापेदे पुनः कौरवन्दन। अम्भस्यस्या निमज्जेयमिति दुःखसमन्वितः॥<br><br>6813: ततः पाशैस्तदाऽऽत्मानं गाढं बद्धवा महामुनिः। तस्या जले महानद्या निममज्ज सुदुःखितः॥<br><br>6814: अथ छित्त्वा नदी पाशांस्तस्यारिबलसूदन। स्थलस्थं तमृषि कृत्वा विपाशं समवासृजत्॥<br><br>6815: उत्ततार तत: पाशैर्विमुक्तः स महानृषिः। विपाशेति च नामास्या नद्याश्चक्रे महानृषिः॥<br><br>6816: शोकबुद्धिं तदा चक्रे न चैकत्र व्यतिष्ठत। सोऽगच्छत पर्वतांश्चैव सरितश्च संरासि च॥<br><br>6817: दृष्ट्वा स पुनरेवर्निदीं हैमवतीं तदा। चण्डग्राहवती भीमां तस्याः स्रोतस्यपातयत्॥<br><br>6818: सा तमग्निसमं विप्रमनुचिन्त्य सरिद्वरा। शतधा विद्रुता यस्माच्छतदुरिति विश्रुता॥<br><br>6819: ततः स्थलगतं दृष्ट्वा तत्राप्यात्मानमात्मना। मर्तुं न शक्यमित्युक्त्वा पुनरेवाश्रमं ययौ॥<br><br>6820: स गत्वा विविधाञ्छैलान् देशान् बहुविधांस्तथा। अदृश्यन्त्याख्यया वध्वाथाश्रमेऽनुसृतोऽभवत्॥<br><br>6821: अथ शुश्राव संगत्या वेदाध्ययननिः :स्वनम्। पृष्ठतः परिपूर्णार्थं षड्भिरङ्गैरलंकृतम्॥<br><br>6822: अनुव्रजति कोन्वेष मामित्येवाथ सोऽब्रवीत्। अहमित्यदृश्यन्तीमं सा स्नुषा प्रत्यभाषत। शक्तेर्भार्या महाभाग तपोयुक्ता तपस्विनी॥<br><br>6823: वसिष्ठ उवाच पुत्रि कस्यैष साङ्गम्य वेदस्याध्ययनस्वनः। पुरा साङ्गम्य वेदस्य शक्तेरिव मया श्रुतः॥<br><br>6824: अदृश्यन्त्युवाच अयं कुक्षौ समुत्पन्नः शक्तेर्गर्भः सुतस्य ते। समा द्वादश तस्येह वेदानभ्यस्यतो मुने॥<br><br>6825: गन्धर्व उवाच एवमुक्तस्तया हृष्टो वसिष्ठः श्रेष्ठभागृषिः। अस्ति संतानमित्युक्त्वा मृत्योः पार्थ न्यवर्तत॥<br><br>6826: ततः प्रतिनिवृत्तः स तया वध्वा सहानघ। कल्माषपादमासीनं ददर्श विजने वने। ॥<br><br>6827: स तु दृष्टैव तं राजा क्रुद्ध उत्थाय भारत। आविष्टो रक्षसोग्रेण इयेषात्तुं तदा मुनिम्॥<br><br>6828: अदृश्यन्ती तु तं दृष्ट्वा क्रूरकर्माणमग्रतः। भयसंविग्नया वाचा वसिष्ठमिदमब्रवीत्॥<br><br>6829: असौ मृत्युरिवोगेण दण्डेन भगवन्नितः। प्रगृहीतेन काष्ठेन राक्षसोऽभ्येति दारुणः॥<br><br>6830: तं निवारयितुं शक्तो नान्योऽस्ति भुवि कश्चन। त्वदृतेऽद्य महाभाग सर्ववेदविदांवर॥<br><br>6831: पाहि मां भगवन् पापादस्माद् दारुणदर्शनात्। राक्षसोऽयमिहात्तुं वै नूनमावां समीहते॥<br><br>6832: वसिष्ठ उवाच मा भैः पुत्रि न भेतव्यं राक्षसात् तु कथंचन। नैतद् रक्षो भयं यस्मात् पश्यसि त्वमुपस्थितम्॥<br><br>6833: राजा कल्माषपादोऽयं वीर्यवान् प्रथितो भुवि। स एषोऽस्मिन् वनोद्देशे निवसत्यतिभीषणः॥<br><br>6834: गन्धर्व उवाच तमापतन्तं सम्प्रेक्ष्य वसिष्ठो भगवानृषिः। वारयामास तेजस्वी हुकारेणैव भारत॥<br><br>6835: मन्त्रपूतेन च पुनः स तमभ्युक्ष्य वारिणा। मोक्षयामास वै शापात् तस्माद् योगान्नराधिपम्॥<br><br>6836: स हि द्वादश वर्षाणि वासिष्ठस्यैव तेजसा। ग्रस्त आसीद् ग्रेहणेव पर्वकाले दिवाकरः॥<br><br>6837: रक्षसा विप्रमुक्तोऽथ स नृपस्तददू वनं महत्। तेजसा रञ्जयामास संध्याभ्रमिव भास्करः॥<br><br>6838: प्रतिलभ्य ततः संज्ञामभिवाद्य कृताञ्जलिः। उवाच नृपतिः काले वसिष्ठमृषिसत्तमम्॥<br><br>6839: सौदासोऽहं महाभाग याज्यस्ते मुनिसत्तम। अस्मिन् काले यदिष्टं ते ब्रूहि किं करवाणि ते॥<br><br>6840: वसिष्ठ उवाच वृत्तमेतद् यथाकालं गच्छ राज्यं प्रशाधि वै। ब्राह्मणं तु मनुष्येन्द्र भावमंस्थाः कदाचन। ॥<br><br>6841: राजोवाच नावमंस्ये महाभाग कदाचिद् ब्राह्मणानहम्। त्वनिदेशे स्थितः सम्यक् पूजयिष्याम्यहं द्विजान्॥<br><br>6842: इक्ष्वाकूणां च येनाहमनृणः स्यां द्विजोत्तम। तत् त्वत्तः प्राप्तुमिच्छामि सर्ववेदविदां वर॥<br><br>6843: अपत्यमीप्सितं मह्यं दातुमर्हसि सत्तम। शीलरूपगुणोपेतमिक्ष्वाकुकुलवृद्धये॥<br><br>6844: गन्धर्व उवाच ददानीत्येव तं तत्र राजानं प्रत्युवाच ह। वसिष्ठः परमेष्वासं सत्यसंधो द्विजोत्तमः॥<br><br>6845: ततः प्रतिययौ काले वसिष्ठः सह तेन वै। ख्यातां पुरीमिमां लोकेष्वयोध्यां मनुजेश्वर॥<br><br>6846: तं प्रजाः प्रतिमोदन्त्यः सर्वाः प्रत्युद्गतास्तदा। विपाप्मानं महात्मानं दिवौकस इवेश्वरम्॥<br><br>6847: सुचिराय मनुष्येन्द्रो नगरी पुण्यलक्षणाम्। विवेश सहिस्तेन वसिष्ठेन महर्षिणा॥<br><br>6848: ददृशुस्तं महीपालमयोध्यावासिनो जनाः। पुरोहितेन सहितं दिवाकरमिवोदितम्॥<br><br>6849: स च तां पूरयामास लक्ष्या लक्ष्मीवतां वरः। अयोध्यां व्योम शीतांशुः शरत्काल इवोदितः॥<br><br>6850: संसिक्तमृष्टपन्थानं पताकाध्वजशोभितम्। मनः प्रह्लादयामास तस्य तत् पुरमुत्तमम्॥<br><br>6851: तुष्टपुष्टजनाकीर्णा सा पुरी कुरुनन्दन। अशोभत तदा तेन शक्रेणेवामरावती॥<br><br>6852: ततः प्रविष्टे राजर्षों तस्मिंस्तत् पुरमुत्तमम्। राज्ञस्तस्याज्ञया देवी वसिष्ठमुपचक्रमे॥<br><br>6853: ऋतावथ महर्षिः स सम्बभूव तया सह। देव्या दिव्येन विधिना वसिष्ठः श्रेष्ठभागृषिः॥<br><br>6854: ततस्तस्यां समुत्पन्ने गर्भे स मुनिसत्तमः। राज्ञाभिवादितस्तेन जगाम मुनिराश्रमम्॥<br><br>6855: दीर्घकालेन सा गर्भं सुषुवे न तुं तं यदा। तदा देव्यश्मना कुक्षिं निर्विभेद यशस्विनी॥<br><br>6856: ततोऽपि द्वादशे वर्षं स जज्ञे पुरुषर्षभः। अश्मको नाम राजर्षिः पौदन्यं यो न्यवेशयत्॥<br><br>6857: गन्धर्व उवाच आश्रमस्था ततः पुत्रमदृश्यन्ती व्यजायता शक्तेः कुलकरं राजन् द्वितीयमिव शक्तिनम्॥<br><br>6858: जातकर्मादिकास्तस्य क्रियाः स मुनिसत्तमः। पौत्रस्य भरतश्रेष्ठ चकार भगवान् स्वयम्॥<br><br>6859: परासुः स यतस्तेन वसिष्ठः स्थापितो मुनिः। गर्भस्तेन ततो लोके पराशर इति स्मृतः॥<br><br>6860: अमन्यत स धर्मात्मा वसिष्ठं पितरं मुनिः। जन्मप्रभृति तस्मिंस्तु पितरीवान्ववर्तत॥<br><br>6861: स तात इति विप्रर्षिर्वसिष्ठं प्रत्यभाषत। मातुः समक्षं कौन्तेय अदृश्यन्त्याः परंतपः॥<br><br>6862: तातेति परिपूर्णार्थं तस्य तन्मधुरं वचः। अदृश्यन्त्यश्रुपूर्णाक्षी शृण्वती तमुवाच ह॥<br><br>6863: मा तात तात तातेति ब्रूह्येनं पितरं पितुः। रक्षसा भक्षितस्तात तव तातो वनान्तरे॥<br><br>6864: मन्यसे यं त तातेति नैष तातस्तवानघ। आर्य एष पिता तस्य पितुस्तव यशस्विनः॥<br><br>6865: स एवमुक्तो दुःखार्तः सत्यवागृषिसत्तमः। सर्वलोकविनाशाय मतिं चक्रे महामनाः॥<br><br>6866: तं तथा निश्चितात्मानं स महात्मा महातपाः। ऋषिर्ब्रह्मविदां श्रेष्ठो मैत्रावरुणिरन्त्यधीः॥<br><br>6867: वसिष्ठो वारयामास हेतुना येन तच्छृणु। वसिष्ठ उवाच कृतवीर्य इति ख्यातो बभूव पृथिवीपतिः॥<br><br>6868: याज्यो वेदविदां लोके भृगूणां पार्थिवर्षभः। स तानग्रभुजस्तात धान्येन च धनेन च॥<br><br>6869: सोमान्ते तर्पयामास विपुलेन विशाम्पतिः। तस्मिन् नृपतिशार्दूले स्वर्यातेऽथ कथंचन॥<br><br>6870: बभूव तत्कुलेयानां द्रव्यकार्यमुपस्थितम्। ते॥<br><br>6871: भृगूणां तु धनं ज्ञात्वा राजानः सर्व एव याचिष्णवोऽभिजग्मुस्तांस्ततो भार्गवसत्तमान्। भूमौ तु निदधुः केचिद् भृगवो धनमक्षयम्॥<br><br>6872: ददुः केचिद् द्विजातिभ्यो ज्ञात्वा क्षत्रियतोभयम्। भृगवस्तु ददुः केचित् तेषां वित्तं यथेप्सितम्॥<br><br>6873: क्षत्रियाणां तदा तात कारणान्तरदर्शनात्। ततो महीतलं तात क्षत्रियेण यदृच्छया। ॥<br><br>6874: खनताधिगतं वित्तं केनचिद् भृगुवेश्मनि। तद् वित्तं ददृशुः सर्वे समेताः क्षत्रियर्षभाः॥<br><br>6875: अवमन्यः ततः क्रोधाद् भृगूस्ताञ्छरणागतान्। निजघ्नुः परमेष्वासाः सर्वास्तान् निशितैः शरैः॥<br><br>6876: आगर्भादवकृन्तन्तश्चेरुः सर्वां वसुन्धराम्। तत उच्छिद्यमानेषु भृगुष्वेवं भयात् तदा॥<br><br>6877: भृगुपन्यो गिरिं दुर्गं हिमवन्तं प्रपेदिरे। तासामन्यतमा गर्भ भयाद् दधे महौजसम्॥<br><br>6878: ऊरुणैकेन वामोरुर्भर्तुः कुलविवृद्धये। तद् गर्भमुपलभ्याशु ब्राह्मणी या भयार्दिता॥<br><br>6879: गत्वैका कथयामास क्षत्रियाणामुपहरे। ततस्ते क्षत्रिया जग्मुस्तं गर्भं हन्तुमुद्यता:॥<br><br>6880: ददृशुर्ब्राह्मणी तेऽथ दीप्यमानां स्वतेजसा। अथ गर्भः स भित्त्वोर्स ब्राह्मण्या निर्जगाम ह॥<br><br>6881: मुष्णन् दृष्टी: क्षत्रियाणां मध्याह्न इव भास्करः। ततश्चक्षुर्विहीनास्ते गिरिदुर्गेषु बभ्रमुः॥<br><br>6882: ततस्ते मोहमापन्ना राजानो नष्टदृष्टयः। ब्राह्मणी शरणं जग्मुर्दृष्ट्यर्थं तामनिन्दिताम्॥<br><br>6883: ऊचुश्चैनां महाभागां क्षत्रियास्ते विचेतसः। ज्योतिःप्रहीणा दुःखार्ताः शान्तार्चिष इवाग्नयः॥<br><br>6884: भगवत्याः प्रसादेन गच्छेत् क्षत्रं सचक्षुषम्। उपारम्य च गच्छेम सहिताः पापकर्मिणः॥<br><br>6885: सपुत्रा त्वं प्रसादं नः कर्तुमर्हसि शोभने। पुनर्दृष्टिप्रदानेन राज्ञः संत्रातुमर्हसि॥<br><br>6886: ब्राह्मण्युवाच नाहं गृहणामि वस्ताता दृष्टी स्मि रुषान्विता। अयं तु भार्गवो नूनमूरुज: कुपितोऽद्य वः॥<br><br>6887: तेन चढूंषि वस्ताता व्यक्त कोपान्महात्मना। स्मरता निहतान् बन्धूनादत्तानि न संशयः॥<br><br>6888: गर्भानपि यदा यूयं भृगूणां जत पुत्रकाः। तदायमूरुणा गर्भो मया वर्षशतं धृतः॥<br><br>6889: षडङ्गश्चाखिलो वेद इमं गर्भस्थमेव ह। विवेश भृगुवंशस्य भूयः प्रियचिकीर्षया॥<br><br>6890: सोऽयं पितृवधान व्यक्तं क्रोधाद् वो हन्तुमिच्छति। तेजसा तस्य दिव्येन चढूंषि मुषितानि वः॥<br><br>6891: तमेव यूयं याचध्वमौर्वं मम सुत्तोत्तमम्। अयं वः प्रणिपातेन तुष्टो दृष्टी: प्रमोक्ष्यति॥<br><br>6892: एवमुक्तास्ततः सर्वे राजानस्ते तमूरुजम्। ऊचुः प्रसीदेति तदा प्रसादं च चकार सः॥<br><br>6893: अनेनैव च विख्यातो नाम्ना लोकेषु सत्तमः। स और्व इति विप्रर्षिरूकै भित्त्वा व्यजायत॥<br><br>6894: चढूंषि प्रतिलस्वा च प्रतिजग्मुस्ततो नृपाः। भार्गवस्तु मुनिमेने सर्वलोकपराभवम्॥<br><br>6895: वसिष्ठ उवाच स चक्रे तात लोकानां विनाशाय महामनाः। सर्वेषामेव कात्स्न्येन मनः प्रवणमात्मनः॥<br><br>6896: इच्छन्नपचितिं कर्तुं भृगूणां भृगुनन्दनः। सर्वलोकविनाशाय तपसा महतैधितः॥<br><br>6897: तापयामास ताँल्लोकान् सदेवासुरमानुषान्। तपसोग्रेण महता नन्दयिष्यन् पितामहान्॥<br><br>6898: ततस्तं पितरस्तात विज्ञाय कुलनन्दनम्। पितृलोकादुपागम्य सर्व ऊचुरिदं वचः॥<br><br>6899: पितर ऊचुः और्व दृष्टः प्रभावस्ते तपसोग्रस्य पुत्रका प्रसादं कुरु लोकानां नियच्छ क्रोधमात्मनः॥<br><br>6900: नानीशैर्हि तदा तात भृगुभिर्भावितात्मभिः। वधो ह्युपेक्षितः सर्वैः क्षत्रियाणां विहिंसताम्॥<br><br>6901: आयुषा विप्रकृष्टेन यदा नः खेद आविशत्। तदास्माभिर्वधस्तात क्षत्रियैरीप्सितः स्वयम्॥<br><br>6902: निखातं यच्च वै वित्तं केनचिद् भृगुवेश्मनि। वैरायैव तदा न्यस्तं क्षत्रियान् कोपयिष्णुभिः॥<br><br>6903: किं हि वित्तेन नः कार्यं स्वर्गेप्सूनां द्विजोत्तम। यदस्माकं धनाध्यक्षः प्रभूतं धनमाहरत्॥<br><br>6904: यदा तु मृत्युरादातुं न नः शक्नोति सर्वशः। तदास्माभिरयं दृष्ट उपायस्तात सम्मतः॥<br><br>6905: आत्महा च पुमांस्तात न लोकॉल्लभते शुभान्। ततोऽस्माभिः समीक्ष्यैवं नात्मनाऽऽत्मा निपातितः॥<br><br>6906: न चैतन्नः प्रियं तात यदिदं कर्तुमिच्छसि। नियच्छेदं मनः पापात् सर्वलोकपराभवात्॥<br><br>6907: मा वधीः क्षत्रियांस्तात न लोकान् सप्त पुत्रका दूषयन्तं तपस्तेजः क्रोधमुत्पतितं जहि॥<br><br>6908: और्व उवाच उक्तवानस्मि यां क्रोधात् प्रतिज्ञां पितरस्तदा। सर्वलोकविनाशाय न सा मे वितथा भवेत्॥<br><br>6909: वृथारोषप्रतिज्ञो वै नाहं भवितुमुत्सहे। अनिस्तीर्णो हि मां रोषो दहेदग्निरिवारणिम्॥<br><br>6910: यो हि कारणतः क्रोधं संजातं क्षन्तुमर्हति। नालं स मनुजः सम्यक् त्रिवर्गं परिरक्षितुम्॥<br><br>6911: अशिष्टानां नियन्ता हि शिष्टानां परिरक्षिता। स्थाने रोषः प्रयुक्तः स्यान्नृपैः सर्वजिगीषुभिः॥<br><br>6912: अश्रौषमहमूरुस्थो गर्भशय्यागतस्तदा। आरावं मातृवर्गस्य भृगूणां क्षत्रियैर्वधे॥<br><br>6913: संहारो हि यदा लोके भृगुणां क्षत्रियाधमैः। आगर्भोच्छेदनात् क्रान्तस्तदा मां मन्युराविशत्॥<br><br>6914: सम्पूर्णकोशाः किल मे मातरः पितस्तथा। भयात् सर्वेषु लोकेषु नाधिजग्मुः परायणम्॥<br><br>6915: तान् भृगूणां यदा दारान् कश्चिन्नाभ्युपपद्यत। माता तदा दधारेयमूरुणैकेन मां शुभा॥<br><br>6916: प्रतिषेद्वा हि पापस्य यदा लोकेषु विद्यते। तदा सर्वेषु लोकेषु पापकृन्नोपपद्यते॥<br><br>6917: यदा तु प्रतिषेद्धारं पापो न लभते क्वचित्। तिष्ठन्ति बहवो लोकास्तदा पापेषु कर्मसु॥<br><br>6918: जानन्नपि च यः पापं शक्तिमान् न नियच्छति। ईशः सन् सोऽपि तेनैव कर्मणा सम्प्रयुज्यते॥<br><br>6919: राजभिश्चैश्वरैश्चैव यदि वै पितरो मम। शक्तैर्न शकितास्त्रातुमिष्टं मत्वेह जीवितम्॥<br><br>6920: अत एषामहं क्रुद्धो लोकानामीश्वरो ह्ययम्। भवतां च वचो नालमहं समभिवर्तितुम्॥<br><br>6921: ममापि चेद् भवेदेवमीश्वरस्य सतो महत्। उपेक्षमाणस्य पुनर्लोकानां किल्बिषाद् भयम्॥<br><br>6922: यश्चाहं मन्युजो मेऽग्निर्लोकानादातुमिच्छति। दहेदेष च मामेव निगृहीतः स्वतेजसा॥<br><br>6923: भवतां च विजानामि सर्वलोकहितेप्सुताम्। तस्माद् विधध्वं यच्छ्रेयो लोकानां मम चेश्वराः॥<br><br>6924: पितर ऊचुः य एष मन्युजस्तेऽग्निर्लोकानादातुमिच्छति। अप्सु तं मुञ्च भद्रं ते लोका ह्यप्सु प्रतिष्ठिताः॥<br><br>6925: आपोमयाः सर्वरसाः सर्वमापोमयं जगत्। तस्मादप्सु विमुञ्चमं क्रोधाग्निं द्विजसत्तम॥<br><br>6926: अयं तिष्ठतु ते विप्र यदीच्छसि महोदधौ। मन्युजोऽग्निर्दहन्नापो लोका ह्यापोमयाः स्मृताः॥<br><br>6927: एवं प्रतिज्ञा सत्येयं तवानघ भविष्यति। न चैवं सामरा लोंका गमिष्यन्ति पराभवम्॥<br><br>6928: वसिष्ठ उवाच ततस्तं क्रोधजं तात और्वोऽग्निं वरुणालये। उत्ससर्ज च चैवाप उपयुङ्क्ते महोदधौ॥<br><br>6929: महद्धयशिरो भूत्वा यत् तद् वेदविदो विदुः। तमग्निमुद्रिद् वक्त्रात् पिबत्यापो महोदधौ॥<br><br>6930: तस्मात् त्वमपि भद्रं ते न लोकान् हन्तुमर्हसि। पराशर पराँल्लोकान् जानज्ञानवतां वर॥<br><br>6931: गन्धर्व उवाच एवमुक्तः स विप्रर्षिर्वसिष्ठेन महात्मना। न्ययच्छदात्मनः क्रोधं सर्वलोकपराभवात्॥<br><br>6932: ईजे च स महातेजाः सर्ववेदविदां वरः। ऋषी राक्षससत्रेण शाक्तेयोऽथ पराशरः॥<br><br>6933: ततो वृद्धांश्च बालांश्च राक्षसान् स महामुनिः। ददाह वितते यज्ञे शक्तेर्वधमनुस्मरन्॥<br><br>6934: न हि तं वारयामास वसिष्ठो रक्षसां वधात्। द्वितीयामस्य मा भाक्षं प्रतिज्ञामिति निश्चयात्॥<br><br>6935: त्रयाणां पावकानां च सत्रे तस्मिन् महामुनिः। आसीत् पुरस्ताद् दीप्तानां चतुर्थ इव पावकः॥<br><br>6936: तेन यज्ञेन शुभ्रेण हूयमानेन शक्तिजः। तद्विदीपितमाकाशं सूर्येणेव धनात्यये॥<br><br>6937: तं वसिष्ठादयः सर्वे मुनयस्तत्र मेनिरे। तेजसा दीप्यमानं वै द्वितीयमिव भास्करम्॥<br><br>6938: ततः परमदुष्प्रापमन्यैर्ऋषिरुदारधीः। समापिपयिषुः सत्रं तमत्रिः समुपागमत्॥<br><br>6939: तथा पुलस्त्यः पुलहः क्रतुश्चैव महाक्रतुः। तत्राजग्मुरमित्रघ्न रक्षसां जीवितेप्सया॥<br><br>6940: पुलस्त्यस्तु वधात् तेषां रक्षसां भरतर्षभ। उवाचेदं वचः पार्थ पराशरमरिंदमम्॥<br><br>6941: कच्चित् तातापविलं ते कच्चिन्नन्दसि पुत्रक। अजानतामदोषाणां सर्वेषां रक्षसां वधात्॥<br><br>6942: प्रजोच्छेदमिमं मह्यं न हि कर्तुं त्वमर्हसि। नैष तात द्विजातीनां धर्मो दृष्टस्तपस्विनाम्॥<br><br>6943: शम एव परो धर्मस्तमाचर पराशर। अधर्मिष्ठं वरिष्ठः सन् कुरुषे त्वं पराशर॥<br><br>6944: शक्तिं चापि हि धर्मज्ञं नातिक्रान्तुमिहार्हसि। प्रजायाश्च ममोच्छेदं न चैवं कर्तुमर्हसि॥<br><br>6945: शापाद्वि शक्तेर्वासिष्ठ तदा तदुपपादितम्। आत्मजेन स दोषेण शक्तिति इतो दिवम्॥<br><br>6946: न हि तं राक्षसः कश्चिच्छक्तो भक्षयितुं मुने। आत्मनैवात्मनस्तेन दृष्टो मृत्युस्तदाभवत्॥<br><br>6947: निमित्तभूतस्तत्रासीद् विश्वामित्रः पराशर। राजा कल्माषपादश्च दिवमारुह मोदते॥<br><br>6948: ये च शक्त्यवराः पुत्रा वसिष्ठस्य महामुने। ते च सर्वे मुदा युक्ता मोदन्ते सहिताः सुरैः॥<br><br>6949: सर्वमेतद् वसिष्ठस्य विदितं वै महामुने। रक्षसां च समुच्छेद एष तात तपस्विनाम्॥<br><br>6950: निमित्तभूतस्त्वं चात्र क्रतौ वासिष्ठनन्दन। तत् सत्रं मुञ्च भद्रं ते समाप्तमिदमस्तु ते॥<br><br>6951: गन्धर्व उवाच एवमुक्तः पुलस्त्येन वसिष्ठेन च धीमता। तदा समापयामास सत्रं शाक्तो महामुनिः॥<br><br>6952: सर्वराक्षससत्राय सम्भृतं पावकं तदा। उत्तरे हिमवत्पार्श्वे उत्ससर्ज महावने॥<br><br>6953: स तत्राद्यापि रक्षांसि वृक्षानश्मन एव च। भक्षयन् दृश्यते वह्निः सदा पर्वणि पर्वणि॥<br><br>6954: अर्जुन उवाच राज्ञा कल्माषपादेन गुरौ ब्रह्मविदां वरे। कारणं किं पुरस्कृत्य भार्या वै संनियांजिता॥<br><br>6955: जानता वै परं धर्मं वसिष्ठेन महात्मना। अगम्यागमनं कस्मात् कृतं तेन महर्षिणा॥<br><br>6956: अधर्मिष्ठं वसिष्ठेन कृतं चापि पुरा सखे। एतन्मे संशयं सर्वं छेत्तुमर्हसि पृच्छतः॥<br><br>6957: गन्धर्व उवाच धनंजय निबोधेदं यन्मां त्वं परिपृच्छसि। वसिष्ठं प्रति दुर्धर्ष तथा मित्रसहं नृपम्॥<br><br>6958: कथितं ते मया सर्वं यथा शप्तः स पार्थिवः। शक्तिना भरतश्रेष्ठ वासिष्ठेन महात्मना॥<br><br>6959: स तु शापवशं प्राप्तः क्रोधपर्याकुलेक्षणः। निर्जगाम पुराद् राजा सहदारः परंतपः॥<br><br>6960: अरण्यं निर्जनं गत्वा सदारः परिचक्रमे। नानामृगगणाकीर्णं नानासत्त्वसमाकुलम्॥<br><br>6961: नानागुल्मलताच्छनं नानाद्रुमसमावृतम्। अरण्यं घोरसंनादं शापग्रस्तः परिभ्रमन्॥<br><br>6962: स कदाचित् क्षुधाविष्टो मृगयन् भक्ष्यमात्मनः। ददर्श सुपरिक्लिष्टः कस्मिंश्चिन्निर्जने वने। ॥<br><br>6963: ब्राह्मणं ब्राह्मणीं चैव मिथुनायोपसंगतौ। तौ तं वीक्ष्य सुवित्रस्तावकृतार्थी प्रधावितौ॥<br><br>6964: तयोः प्रद्रवतोर्विप्रं जग्राह नृपतिर्बलात्। दृष्ट्वा गृहीतं भर्तारमथ ब्राह्मण्यभाषत॥<br><br>6965: शृणु राजन् मम वचो यत् त्वा वक्ष्यामि सुव्रत। आदित्यवंशप्रभवस्त्वं हि लोके परिश्रुतः॥<br><br>6966: अप्रमत्तः स्थितो धर्म गुरुशुश्रूषणे रतः। शापोपहत दुर्धर्ष न पापं कर्तुमर्हसि॥<br><br>6967: ऋतुकाले तु सम्प्राप्ते भर्तृव्यसनकर्शिता। अकृतार्था ह्यहं भर्ता प्रसवार्थं समागता॥<br><br>6968: प्रसीद नृपतिश्रेष्ठ भर्तायं मे विसृज्यताम्। एवं विक्रोशमानायास्तस्यास्तु स नृशंसवत्॥<br><br>6969: भर्तारं भक्षयामास व्याघ्रो मृगमिवेप्सितम्। तस्याः क्रोधाभिभूताया यान्यश्रूण्यपतन भुवि॥<br><br>6970: सोऽग्निः समभवद् दीप्तस्तं च देशं व्यदीपयत्। ततः सा शोकसंतप्ता भर्तृव्यसनकर्शिता॥<br><br>6971: कल्माषपादं राजर्षिमशपद् ब्राह्मणी रुषा। यस्मान्ममाकृतार्थायास्त्वया क्षुद्र नृशंसवत्॥<br><br>6972: प्रेक्षन्त्या भक्षितो मेऽद्य प्रियो भर्ता महायशाः। तस्मात् त्वमपि दुर्बुद्धे मच्छापपरिविक्षतः॥<br><br>6973: पत्नीमृतावनुप्राप्य सद्यस्त्यक्ष्यसि जीवितम्। यस्य चर्षेर्वसिष्ठस्य त्वया पुत्रा विनाशिताः॥<br><br>6974: तेन संगम्य ते भार्या तनयं जनविष्यति। स ते वंशकरः पुत्रो भविष्यति नृपाधम॥<br><br>6975: एवं शप्त्वातु राजानं सा तमाङ्गिरसी शुभा। तस्यैव संनिधौ दीप्तं प्रविवेश हुताशनम्॥<br><br>6976: वसिष्ठश्च महाभागः सर्वमेतदवैक्षत। ज्ञानयोगेन महता तपसा च परंतप॥<br><br>6977: मुक्तशापश्च राजर्षिः कालेन महता ततः। ऋतुकालेऽभिपतितो मदयन्त्या निवारितः॥<br><br>6978: न हि सस्मार स नृपस्तं शापं काममोहितः। देव्याः सोऽथ वचः श्रुत्वा सम्भ्रान्तो नृपसत्तमः॥<br><br>6979: तं शापमनुसंस्मृत्य पर्यतष्यद् भृशं तदा। एतस्मात् कारणाद् राजा वसिष्ठं संन्ययोजयत्। स्वदारेषु नरश्रेष्ठ शापदोषसमन्वितः॥<br><br>6980: अर्जुन उवाच अस्माकमनुरूपो वै यः स्याद् गन्धर्व वेदवित्। पुरोहितस्तमाचक्ष्व सर्वं हि विदितं तव॥<br><br>6981: गन्धर्व उवाच यवीयान् देवलस्यैष वने भ्राता तपस्यति। धौम्य उत्कोचके तीर्थे वृणुध्वं यदीच्छथ॥<br><br>6982: वैशम्पायन उवाच ततोऽर्जुनोऽस्त्रमाग्नेयं प्रददौ तद् यथाविधि। गन्धर्वाय तदा प्रीतो वचनं चेदमब्रवीत्॥<br><br>6983: त्वय्येव तावत् तिष्ठन्तु हया गन्धर्वसत्तम। कार्यकाले ग्रहीष्यामः स्वस्ति तेऽस्त्विति चाब्रवीत्। । ४। तेऽन्योन्यमभिसम्पूज्य गन्धर्वः पाण्डवाश्च ह। रम्याद् भागीरथीतीराद् यथाकामं प्रतस्थिरे॥<br><br>6984: तत उत्कोचकं तीर्थं गत्वा धौम्याश्रमं तु ते। तं वत्रुः पाण्डवा धौम्यं पौरोहित्याय भारत॥<br><br>6985: तान् धौम्यः प्रतिजग्राह सर्ववेदविदां वरः। वन्येन फलमूलेन पौरोहित्येन चैव ह॥<br><br>6986: ते समाशंसिरे लब्धां श्रियं राज्यं च पाण्डवाः। ब्राह्मणं तं पुरस्कृत्य पाञ्चालीं च स्वयंवरे॥<br><br>6987: पुरोहितेन तेनाथ गुरुणा संगतास्तदा। नाथवन्तमिवात्मानं मेनिरे भरतर्षभाः॥<br><br>6988: स हि वेदार्थतत्त्वज्ञस्तेषां गुरुरुदारधीः। तेन धर्मविदा पार्था याज्या धर्मविदः कृताः॥<br><br>6989: वीरांस्तुसहितान् मेने प्राप्तराज्यान् स्वधर्मतः। बुद्धिवीर्यबलोत्साहैर्युक्तान् देवानिव द्विजः॥<br><br>6990: कृतस्वस्त्ययनास्तेन ततस्ते मनुजाधिपाः। मेनिरे सहिता गन्तुं पाञ्चाल्यास्तं स्वयंवरम्॥<br><br>6991: वैशम्पायन उवाच ततस्ते नरशार्दूला भ्रातरः पञ्च पाण्डवाः। प्रययुर्दोपदी द्रष्टुं तं च देशं महोत्सवम्॥<br><br>6992: ते प्रयाता नरव्याघ्राः सह मात्रा परंतपाः। ब्राह्मणान् ददृशुर्मार्गे गच्छतः संगतान् बहून्॥<br><br>6993: त ऊचुर्ब्राह्मणा राजन् पाण्डवान् ब्रह्मचारिणः। क्व भवन्तो गमिष्यन्ति कुतो वाभ्यागता इह॥<br><br>6994: युधिष्ठिर उवाच आगतानेकचक्रायाः सोदर्यानेकचारिणः। भवन्तो वै विजानन्तु सह मात्रा द्विजर्षभाः॥<br><br>6995: ब्राह्मणा ऊचुः गच्छताद्यैव पञ्चालान् दुपदस्य निवेशने। स्वयंवरो महांस्तत्र भविता सुमहाधनः॥<br><br>6996: एकसार्थं प्रयाताः स्म वयं तत्रैव गामिनः। तत्र ह्यद्भुतसंकाशो भविता सुमहोत्सवः॥<br><br>6997: यज्ञसेनस्य दुहिता द्रुपदस्य महात्मनः। वेदीमध्यात् समुत्पन्ना पद्मपत्रनिभेक्षणा॥<br><br>6998: दर्शनीयानवद्याङ्गी सुकुमारी मनस्विनी। धृष्टद्युम्नस्य भगिनी द्रोणशत्रोः प्रतापिनः॥<br><br>6999: यो जात: कवची खड्गी सशरः सशरासनः। सुसमिद्धे महाबाहुः पावके पावकोपमः॥<br><br>7000: स्वसा तस्यानवद्याङ्गी द्रौपदी तनुमध्यमा। नीलोत्पलसमो गन्धो यस्याः क्रोशात् प्रवाति वै॥<br><br>7001: यज्ञसेनस्य च सुतां स्वयंवरकृतक्षणाम्। गच्छामो वै वयं द्रष्टुं तं च दिव्यं महोत्सवम्॥<br><br>7002: राजानो राजपुत्राश्च यज्वानो भूरिदक्षिणाः। स्वाध्यायवन्तः शुचयो महात्मानो यतव्रताः॥<br><br>7003: तरुणा दर्शनीयाश्च नानादेशसमागताः। महारथा कृतास्त्राश्च समुपैष्यन्ति भूमिपाः॥<br><br>7004: ते तत्र विविधान् दायान् विजयार्थं नरेश्वराः। प्रदास्यन्ति धनं गाश्च भक्ष्यं भोज्यं च सर्वशः॥<br><br>7005: प्रतिगृह्य च तत् सर्वं दृष्ट्वा चैव स्वयंवरम्। अनुभूयोत्सवं चैव गमिष्यामो यथेप्सितम्॥<br><br>7006: नटा वैतालिकास्तत्र नर्तकाः सूतमागधाः। नियोधकाच देशेभ्यः समेष्यन्ति महावलाः॥<br><br>7007: एवं कौतूहलं कृत्वा दृष्ट्वा च प्रतिगृह्य च। सहास्माभिर्महात्मानः पुनः प्रतिनिवर्व्यथ॥<br><br>7008: दर्शनीयांश्च वः सर्वान् देवरूपानवस्थितान्। समीक्ष्य कृष्णा वरयेत् संगत्यैकतमं वरम्॥<br><br>7009: अयं भ्राता तव श्रीमान् दर्शनीयो महाभुजः। नियुज्यमानो विजये संगत्या द्रविणं बहु। आहरिष्यन्नयं नूनं प्रीतिं वो वर्धयिष्यति॥<br><br>7010: युधिष्ठिर उवाच परमं भो गमिष्यामो द्रष्टुं चैव महोत्सवम्। भवद्भिः सहिताः सर्वे कन्यायास्तं स्वयंवरम्॥<br><br>7011: वैशम्पायन उवाच एवमुक्ताः प्रयातास्ते पाण्डवा जनमेजय। राज्ञा दक्षिणपञ्चालान् दुपदेनाभिरक्षितान्॥<br><br>7012: ततस्ते सुमहात्मानं शुद्धात्मानमकल्मषम्। ददृशुः पाण्डवा वीरा मुनि द्वैपायनं तदा॥<br><br>7013: तस्मै यथावत् सत्कारं कृत्वा तेन च सत्कृताः। कथान्ते चाभ्यनुज्ञाताः प्रययुर्दुपदक्षयम्॥<br><br>7014: पश्यन्तो रमणीयानि वनानि च सरांसि च। तत्र तत्र वसन्तश्च शनैर्जग्मुर्महारथाः॥<br><br>7015: स्वाध्यायवन्तः शुचयो मधुराः प्रियवादिनः। आनूपूर्येण सम्प्राप्ताः पञ्चालान् पाण्डुनन्दनाः॥<br><br>7016: ते तु दृष्ट्वा पुरं तच्च स्कन्धावारं च पाण्डवाः। कुम्भकारस्य शालायां निवासं चक्रिरे तदा॥<br><br>7017: तत्र भैक्षं समाजहुर्ब्राह्मणी वृत्तिमाश्रिताः। तान् सम्प्राप्तांस्तथा वीराञ्जज्ञिरे न नराः क्वचित्॥<br><br>7018: यज्ञसेनस्य कामस्तु पाण्डवाय किरीटिने। कृष्णां दद्यामिति सदा न चैतद् विवृणोति सः॥<br><br>7019: सोऽन्वेषमाणः कौन्तेयं पाञ्चाल्यो जनमेजय। दृढं धनुरनानम्यं कारयामास भारत॥<br><br>7020: यन्त्रं वैहायसं चापि कारयामास कृत्रिमम्। तेन यन्त्रेण समितं राजा लक्ष्यं चकार सः॥<br><br>7021: दुपद उवाच इदं सज्यं धनुः कृत्वा सज्जैरेभिश्च सायकैः। अतीत्य लक्ष्यं यो वेद्धा स लब्धा मत्सुतामिति॥<br><br>7022: वैशम्पायन उवाच इति स दुपदो राजा स्वयंवरमगोषयत्। तच्छ्रुत्वा पार्थिवाः सर्वे समीयुस्तत्र भारत॥<br><br>7023: ऋषयश्च महात्मानः स्वयंवरदिदृक्षवः। दुर्योधनपुरोगाश्च सकर्णाः कुरवो नृप। ॥<br><br>7024: ब्राह्मणाश्च महाभागा देशेभ्यः समुपागमन्। ततोऽर्चिता राजगणा द्रुपदेन महात्मना॥<br><br>7025: उपोपविष्टा मञ्चेषु द्रष्टुकामाः स्वयंवरम्। ततः पौरजनाः सर्वे सागरोद्भूतनि:स्वनाः॥<br><br>7026: शिशुमारशिरः प्राप्य न्यविशंस्ते स्म पार्थिवाः। प्रागुत्तरेण नगराद् भूमिभागे समे शुभे। समाजवाटः शुशुभे भवनैः सर्वतो वृतः॥<br><br>7027: प्राकारपरिस्त्रोपेतो द्वारतोरणमण्डितः। वितानेन विचित्रेण सर्वतः समलंकृतः॥<br><br>7028: तूर्योघशतसंकीर्णः परार्ध्यागुरुधूपितः। चन्दनोदकसिक्तश्च माल्यदामोपशोभितः॥<br><br>7029: कैलासशिखरप्रख्यैर्नभस्तलविलेखिभिः। सर्वतः संवृतः शुभैः प्रासादैः सुकृतोच्छ्यैः॥<br><br>7030: सुवर्णजालसंवीतैर्मणिकुट्टिमभूषणैः। सुखारोहणसोपानैर्महासनपरिच्छदैः॥<br><br>7031: स्रग्दामसमवच्छन्नैरगुरूत्तमवासितैः। हंसांशुवर्णैर्बहुभिरायोजनसुगन्धिभिः॥<br><br>7032: असम्बाधशतद्वारैः शयनासनशोभितैः। बहुधा तु पिनद्धाङ्गैर्हिमवच्छिखरैरिव॥<br><br>7033: तत्र नानाप्रकारेषु विमानेषु स्वलंकृताः। स्पर्धमानास्तदान्योन्यं निषेदुः सर्वपार्थिवाः॥<br><br>7034: तत्रोपविष्टान् ददृशुर्महासत्त्वपराक्रमान्। राजसिंहान् महाभागान् कृष्णागुरुविभूषितान्॥<br><br>7035: महाप्रसादान् ब्रह्मण्यान् स्वराष्ट्रपरिरक्षिणः। प्रियान् सर्वस्य लोकस्य सुकृतैः कर्मभिः शुभैः॥<br><br>7036: मञ्चेषु च पराध्र्येषु पौरजानपदा जनाः। कृष्णादर्शनसिद्ध्यर्थं सर्वतः समुपाविशन्॥<br><br>7037: ब्राह्मणैस्ते च सहिताः पाण्डवाः समुपाविशन्। ऋद्धिं पाञ्चालराजस्य पश्यन्तस्तामनुत्तमाम्॥<br><br>7038: ततः समाजो ववृधे स राजन् दिवसान् बहून्। रत्नप्रदानबहुलः शोभितो नटनर्तकैः॥<br><br>7039: वर्तमाने समाजे तु रमणीयेऽछि घोडशे। आप्लुताङ्गी सुवसना सर्वाभरणभूषिता॥<br><br>7040: मालां च समुपादाय काञ्चनीं समलंकृताम्। अवतीर्णा ततो रङ्गं द्रौपदी भरतर्षभ॥<br><br>7041: पुरोहितः सोमकानां मन्त्रविद् ब्राह्मणः शुचिः। परिस्तीर्य जुहावग्निमाज्येन विधिवत् तदा॥<br><br>7042: संतर्पयित्वा ज्वलनं ब्राह्मणान् स्वस्त वाच्य च। वारयामास सर्वाणि वादित्राणि समन्ततः॥<br><br>7043: निःशब्दे तु कृते तस्मिन् धृष्टद्युम्नो विशाम्पते। कृष्णामादाय विधिवन्मेघदुन्दुभिनिःस्वनः॥<br><br>7044: मे समेताः। रङ्गमध्ये गतस्तत्र मेघगम्भीरया गिरा। वाक्यमुच्चैर्जगादेदं श्लक्ष्णमर्थवदुत्तमम्॥<br><br>7045: इदं धनुर्लक्ष्यमिमे च बाणाः शृण्वन्तु भूपतयः छिद्रेण यन्त्रस्य समर्पयध्वं शरैः शितैोमचरैर्दशाधैः॥<br><br>7046: एतन्महत् कर्म करोति यो वै कुलेन रूपेणं बलेन युक्तः। तस्याद्य भार्या भगिनी ममेयं कृष्णा भवित्री न मृषा ब्रवीमि॥<br><br>7047: तानेवमुक्त्वा दुपदस्य पुत्रः पश्चादिदं तां भगिनीमुवाच। नाम्ना च गोत्रेण च कर्मणा च संकीर्तयन् भूमिपतीन् समेतान्॥<br><br>7048: धृष्टद्युम्न उवाच दुर्योधनो दुर्विषहो दुर्मुखो दुष्प्रधर्षणः। विविंशतिर्विकर्णश्च सहो दुःशासनस्तथा॥<br><br>7049: युयुत्सुर्वायुवेगश्च भीमवेगरवस्तथा। उग्रायुधो बलाकी च करकायुर्विरोचनः॥<br><br>7050: कुण्डकश्चित्रसेनश्च सुवर्चाः कनकध्वजः। नन्दको बाहुशाली च तुहुण्डो विकटस्तथा॥<br><br>7051: एते चान्ये च बहवो धार्तराष्ट्रा महाबलाः। कर्णेन सहिता वीरास्त्वदर्थं समुपागताः॥<br><br>7052: असंख्याता महात्मानः पार्थिवाः क्षत्रियर्षभाः। शकुनिः सौबलश्चैव वृषकोऽथ बृहद्बलः॥<br><br>7053: एते गान्धारराजस्य सुताः सर्वे समागताः। अश्वत्थामा च भोजश्च सर्वशस्त्रभृतां वरौ॥<br><br>7054: समवेतौ महात्मानौ त्वदर्थे समलंकृतौ। बृहन्तो मणिमांश्चैव दण्डधारश्च पार्थिवः॥<br><br>7055: सहदेवजयत्सेनौ मेघसंधिश्च पार्थिवः। विराटः सह पुत्राभ्यां शड्वेनैवोत्तरेण च॥<br><br>7056: वार्द्धक्षेमिः सुशर्मा च सेनाबिन्दुश्च पार्थिवः। सुकेतुः सह पुत्रेण सुनाम्ना च सुवर्चसा॥<br><br>7057: सुचित्रः सुकुमारश्च वृकः सत्यधृतिस्तथा। सूर्यध्वजो रोचमानो नीलचित्रायुधस्तथा॥<br><br>7058: अंशुमांश्चेकितानश्च श्रेणिमांश्च महाबलः। समुद्रसेनपुत्रश्च चन्द्रसेनः प्रतापवान्॥<br><br>7059: जलसंधः पितापुत्रौ विदण्डो दण्ड एव च। पौण्ड्रको वासुदेवश्च भगदत्तश्च वीर्यवान्॥<br><br>7060: कालिङ्गस्ताम्रलिप्तश्च पत्तनाधिपतिस्तथा। मद्रराजस्तथा शल्यः सहपुत्रो महारथः॥<br><br>7061: रुक्माङ्गदेन वीरेण तथा रुक्मरथेन च। कौरव्यः सोमदत्तश्च पुत्राश्चास्य महारथाः॥<br><br>7062: समवेतास्त्रयः शूरा भूरिभूरिश्रवाः शलः। बृहद्बलः सुषेणश्च शिबिरौशीनरस्तथा। पटच्चरनिहन्ता च कारूषाधिपतिस्तथा॥<br><br>7063: संकर्षणो वासुदेवो रौस्मिणेयश्च वीर्यवान्। साम्बश्च चारुदेष्णश्च प्राधुम्निः सगदस्तथा॥<br><br>7064: पौरवः॥<br><br>7065: अक्रूरः सात्यकिश्चैव उद्धवश्च महामतिः। कृतकर्मा च हार्दिक्यः पृथुर्विपृथुरेव च॥<br><br>7066: विदूरथश्च करुश्च शरुश्च सगवेषणः। आशावहोऽनिरुद्धश्च शमीकः सारिमेजयः॥<br><br>7067: वीरो वातपतिश्चैव झिल्लीपिण्डारकस्तथा। उशीनरश्च विक्रान्तो वृष्णयस्ते प्रकीर्तिताः॥<br><br>7068: भागीरथो बृहत्क्षत्रः सैन्धवश्च जयद्रथः। बृहद्रथो बाह्निकश्च श्रुतायुश्च महारथः॥<br><br>7069: उलूकः कैतवो राजा चित्राङ्गदशुभाङ्गदौ। वत्सराजश्च मतिमान् कोसलाधिपतिस्तथा॥<br><br>7070: शिशुपालश्च विक्रान्तो जरासंधस्तथैव च। एते चान्ये च पहवो नानाजनपदेश्वराः॥<br><br>7071: त्वदर्थमागता भद्रे क्षत्रियः प्रथिता भुवि। एते भेत्स्यन्ति विक्रान्तास्त्वदर्थे लक्ष्यमुत्तमम्। विध्येत य इदं लक्ष्यं वरयेथाः शुभेऽद्य तम्॥<br><br>7072: वैशम्पायन उवाच तेऽलंकृताः कुण्डलिनो युवानः परस्परं स्पर्धमाना नरेन्द्राः। अस्त्रं बलं चात्मनि मन्यमानाः सर्वे समुत्पेतुरुदायुधास्ते॥<br><br>7073: रूपेण वीर्येण कुलेन चैव शीलेन वित्तेन च यौवनेन। समिद्धदर्पा मदवेगभिन्ना मत्ता यथा हैमवता गजेन्द्राः॥<br><br>7074: परस्परं स्पर्धया प्रेक्षमाणाः संकल्पजेनाभिपरिप्लुताङ्गाः। कृष्णा ममैवेत्यभिभाषमाणा नृपासनेभ्यः सहसोदतिष्ठन्॥<br><br>7075: ते क्षत्रिया रङ्गगताः समेता जिगीपमाणा दुपदात्मजां ताम्। मुमां यथा देवगणाः समेताः॥<br><br>7076: कन्दर्पबाणाभिनिपीडिताङ्गाः कृष्णागतैस्ते हृदयैर्नरेन्द्राः। धनेश्वरं च॥<br><br>7077: रङ्गावतीर्णा दुपदात्मजार्थं द्वेषं प्रचक्रुः सुहृदोऽपि तत्र॥<br><br>7078: अथाययुर्देवगणा विमानै रुद्रादित्या वसवोऽथाश्विनौ च। दैत्याः सुपर्णाश्च महोरगाश्च देवर्षयो गुह्यकाश्चारणाश्च। विश्वावसुर्नारदपर्वतौ च गन्धर्वमुख्याः सहसाप्सरोभिः॥<br><br>7079: हलायुधस्तत्र जनार्दनश्च वृष्ण्यन्धकाश्चैव यथाप्रधानम्। प्रेक्षां स्म चक्रुर्यदुपुङ्गवास्ते स्थिताश्च कृष्णस्य मते महान्तः॥<br><br>7080: दृष्ट्वा तु तान् मत्तगजेन्द्ररूपान् पञ्चाभिपद्मानिव वारणेन्द्रान्। भस्मावृताङ्गानिव हव्यवाहान् कृष्णः प्रदध्यौ यदुवीरमुख्यः॥<br><br>7081: शशंस रामाय युधिष्ठिरं स भीमं सजिष्णुं च यमौ च वीरौ। शनैः शनैस्तान् प्रसमीक्ष्य रामो जनार्दनं प्रीतमना ददर्श ह॥<br><br>7082: अन्ये तु वीरा नृपपुत्रपौत्राः कृष्णागतैर्नेत्रमन:स्वभावैः। व्यायच्छमाना ददृशुर्न तान् वै संदष्टदन्तच्छदताम्रनेत्राः॥<br><br>7083: तथैव पार्थाः पृथुवाहवस्ते वीरौ यमौ चैव महानुभावौ। तां द्रौपदी प्रेक्ष्य तदा स्म सर्वे कन्दर्पबाणाभिहता बभूवुः॥<br><br>7084: देवर्षिगन्धर्वसमाकुलं तत् सुपर्णनागासुरसिद्धजुष्टम्। दिव्येन गन्धेन समाकुलं च दिव्यैश्च पुष्पैरवकीर्यमाणम्॥<br><br>7085: महास्वनैर्दुन्दुभिनादितैश बभूव तत् संकुलमन्तरिक्षम्। विमानसम्बाधमभूत् समन्तात् सवेणुवीणापणवानुनादम्॥<br><br>7086: ततस्तु ते राजगणाः क्रमेण कृष्णानिमित्तं कृतविक्रमाश्च। द्रौणायनिक्राथसुनीथवक्राः॥<br><br>7087: कलिङ्गवङ्गाधिपपाण्ड्यपौण्ड्रा विदेहराजो यवनाधिपश्च। अन्ये च नानानृपपुत्रपौत्रा राष्ट्राधिपाः परूजपत्रनेत्राः॥<br><br>7088: विभूषिताङ्गाः पृथुवाहवस्ते। अनुक्रम विक्रमसत्त्वयुक्ता बलेन वीर्येण च नर्दमानाः॥<br><br>7089: तत् कार्मुकं संहननोपपन्न सज्यं न शेकुर्मनसापि कर्तुम्। ते विक्रमन्तः स्फुरता दृढेन विक्षिप्यमाणा धनुषा नरेन्द्राः॥<br><br>7090: विचेष्टमाना धरणीतलस्था यथाबलं शैक्ष्यगुणक्रमाश्च। गतौजसः सस्तकिरीटहारा विनि:स्वसन्तः शमयाम्बभूवुः॥<br><br>7091: हाहाकृतं तद् धनुषा दृढेन विस्रस्तहाराङ्गदचक्रबालम्। कृष्णानिमित्तं विनिवृत्तकाम राज्ञां तदा मण्डलमार्तमासीत्॥<br><br>7092: सर्वान् नृपांस्तान् प्रसमीक्ष्य को धनुर्धराणां प्रवरो जगाम। उद्धृत्य तूर्णं धनुरुद्यतं तत् सज्यं चकाराशु युयोज बाणान्॥<br><br>7093: दृष्ट्वा सूतं मेनिरे पाण्डुपुत्रा भित्त्वा नीतं लक्ष्यवरं धरायाम्। धनुर्धरा रागकृतप्रतिज्ञमत्यग्निसोमार्कमथार्कपुत्रम्॥<br><br>7094: दृष्ट्वा तु तं द्रौपदी वाक्यमुच्चैजगाद नाहं वरयामि सूतम्। सामर्षहासं प्रसमीक्ष्य सूर्यं तत्याज कर्णः स्फुरितं धनुस्तत्॥<br><br>7095: एवं तेषु निवृत्तेषु क्षत्रियेषु समन्वतः। चेदीनामधिपो वीरो बलवानन्तकोपमः॥<br><br>7096: दमघोषसुतो धीरः शिशुपालो महामतिः। धनुरादायमानस्तु जानुभ्यामगमन्महीम्॥<br><br>7097: ततो राजा महावीर्यो जरासंधो महाबलः। धनुषोऽभ्याशमागत्य तस्थौ गिरिरिवाचलः॥<br><br>7098: धनुषा पीड्यमानस्तु जानुभ्यामगमन्महीम्। तत उत्थाय राजा स स्वराष्ट्राण्यभिजग्मिवान्॥<br><br>7099: ततः शल्यो महावीरो मद्रराजो महाबलः। तदप्यारोप्यमाणस्तु जानुभ्यामगमन्महीम्॥<br><br>7100: तस्मिंस्तु सम्भ्रान्तजने समाजे विक्षिप्तवादेषु जनाधिपेषु। कुन्तीसुतो जिष्णुरियेष वर्तुं सज्यं धनुस्तत् सरं प्रवीरः॥<br><br>7101: वैशम्पायन उवाच यदा निवृत्ता राजानो धनुषः सज्यकर्मणः। अथोदतिष्ठद् विप्राणां मध्याज्जिष्णुरुदारधीः॥<br><br>7102: उदक्रोशन् विप्रमुख्या विधुन्वन्तोऽजिनानि च। दृष्ट्वा सम्प्रस्थितं पार्थमिन्द्रकेतुसमप्रभम्॥<br><br>7103: केचिदासन् विमनसः केचिदासन् मुदान्विताः। आहुः परस्परं केचिन्निपुणा बुद्धिजीविनः॥<br><br>7104: यत् कर्णशल्यप्रमुखैः क्षत्रियैर्लोकविश्रुतैः। नानतं बलवदभिर्हि धनुर्वेदपरायणैः॥<br><br>7105: तत् कथं त्वकृतास्त्रेण प्राणतो दुर्बलीयसा। बटुमात्रेण शक्यं हि सज्यं कर्तुं धनुर्द्विजाः॥<br><br>7106: अवहास्या भविष्यन्ति ब्राह्मणाः सर्वराजसु। कर्मण्यस्मिन्नसंसिद्धे चापलादपरीक्षिते॥<br><br>7107: योष दर्पाद्धर्षाद् वाप्यथ ब्राह्मणचापलात्। प्रस्थितो धनुरायन्तुं वार्यतां साधु मा गमत्॥<br><br>7108: नावहास्या भविष्यामो न च लाघवमास्थिताः। न च विद्विष्टतां लोके गमिष्यामो महीक्षिताम्॥<br><br>7109: केचिदाहुर्युवा श्रीमान् नागराजकरोपमः। पीनस्कन्धोरुबाहुश्च धैर्येण हिमवानिव॥<br><br>7110: सिंहखेलगतिः श्रीमान् मत्तनागेन्द्रविक्रमः। सम्भाव्यमस्मिन् कर्मेदमुत्साहाच्चानुमीयते॥<br><br>7111: शक्तिरस्य महोत्साहा न ह्यशक्तः स्वयं व्रजेत्। न च तद्विद्यते किंचित् कर्म लोकेषु यद्भवेत्॥<br><br>7112: ब्राह्मणानामसाध्यं च नृषु संस्थानचारिषु। अब्भक्षा वायुभक्षाश्च फलाहारा दृढव्रताः॥<br><br>7113: दुर्बला अपि विप्रा हि बलीयांस: स्वतेजसा। ब्राह्मणो नावमन्तव्यः सदसद् वा समाचरन्॥<br><br>7114: सुखं दुःखं महद्भस्वं कर्म यत् समुपागतम्। जामदग्न्येन रामेण निर्जिताः क्षत्रिया युधि॥<br><br>7115: पीतः समुद्रोऽगस्त्येन ह्यगाधो ब्रह्मतेजसा। तस्माद् ब्रुवन्तु सर्वेऽत्र बटुरेष धनुर्महान्॥<br><br>7116: आरोपयतु शीघ्रं वै तथेत्यूचुर्द्विजर्षभाः। एवं तेषां विलपतां विप्राणां विविधा गिरः॥<br><br>7117: अर्जुनो धनुषोऽभ्याशे तस्थौ गिरिरिवाचलः। स तद् धनुः परिक्रम्य प्रदक्षिणमथाकरोत्॥<br><br>7118: प्रणम्य शिरसा देवमीशानं वरदं प्रभुम्। कृष्णं च मनसा कृत्वा जगृहे चार्जुनो धनुः॥<br><br>7119: यत् पार्थिवै रुक्मसुनीथवरैः राधेयदुर्योधनशल्यशाल्वैः। तदा धनुर्वेदपरैर्नृसिंहैः कृतं न सज्यं महतोऽपि यत्नात्॥<br><br>7120: स्तदैन्द्रिरिन्द्रावरजप्रभावः। सज्यं च चक्रे निमिषान्तरेण शरांश्च जग्राह दशार्धसंख्यान्॥<br><br>7121: विव्याध लक्ष्यं निपपात तच्च छिद्रेण भूमौ सहसातिविद्धम्। ततोऽन्तरिक्षे च बभूव नादः समाजमध्ये च महान् निनादः॥<br><br>7122: पुष्पाणि दिव्यानि ववर्ष देवः पार्थस्य मूर्ध्नि द्विषतां निहन्तुः॥<br><br>7123: चैलानि विव्यधुस्तत्र ब्राह्मणाश्च सहस्रशः। विलक्षितास्ततश्चक्रुर्हाहाकारांश्च सर्वशः। न्यपतंश्चात्र नभसः समन्तात् पुष्पवृष्टयः॥<br><br>7124: शताङ्गानि च तूर्याणि वादकाः समवादयन्। सूतमागधसङ्घाश्चाप्यस्तुवंस्तत्र सुस्वराः॥<br><br>7125: तं दृष्ट्वा दुपदः प्रीतो बभूव रिपुसूदनः। सह सैन्यैश्च पार्थस्य साहाय्यार्थमियेष सः॥<br><br>7126: तस्मिंस्तु शब्दे महति प्रवृद्धे युधिष्ठिरो धर्मभृतां वरिष्ठः। आवासमेवोपजगाम शीघ्र सार्धं यमाभ्यां पुरुषोत्तमाभ्याम्॥<br><br>7127: विद्धं तु लक्ष्यं प्रसमीक्ष्य कृष्णा पार्थं च शक्रप्रतिमं निरीक्ष्य। आदाय शुक्लं वरमाल्यदाम जगाम कुन्तीसुतमुत्स्मयन्ती॥<br><br>7128: स तामुपादाय विजित्य रङ्गे द्विजातिभिस्तैरभिपूज्यमानः। रङ्गानिरक्रामदचिन्त्यकर्मा पत्न्या तया चाप्यनुगम्यमानः॥<br><br>7129: वैशम्पायन उवाच तस्मै दित्सति कन्यां तु ब्राह्मणाय तदा नृपे। कोप आसीन्महीपानामालोक्यान्योन्यमन्तिकात्॥<br><br>7130: अस्मानयमतिक्रम्य तृणीकृत्य च संगतान्। दातुमिच्छति विप्राय द्रौपदी योषितां वराम्॥<br><br>7131: अवरोप्येह वृक्षं तु फलकाले निपात्यते। निहन्मैनं दुरात्मानं योऽयमस्मान् न मन्यते॥<br><br>7132: न ह्यर्हत्येष सम्मानं नापि वृद्धक्रमं गुणैः। हन्मैनं सह पुत्रेण दुराचारं नृपद्विषम्॥<br><br>7133: अयं हि सर्वानाहूय सत्कृत्य च नराधिपान्। गुणवद् भोजयित्वान्नं ततः पश्चान्न मन्यते॥<br><br>7134: अस्मिन् राजसमावाये देवानामिव संनये। किमयं सदृशं कञ्चित्रपतिं नैव दृष्टवान्॥<br><br>7135: न च विप्रेष्वधीकारो विद्यते वरणं प्रति। स्वयंवरः क्षत्रियाणामितीयं प्रथिता श्रुतिः॥<br><br>7136: अथवा यदि कन्येयं न च कञ्चिद् बुभूपति। अग्नावेनां परिक्षिप्य याम राष्ट्राणि पार्थिवाः॥<br><br>7137: ब्राह्मणो यदि चापल्याल्लोभाद् वा कृतवानिदम्। विप्रियं पार्थिवेन्द्राणां नैष बध्यः कथंचन॥<br><br>7138: ब्राह्मणार्थं हि नो राज्यं जीवितं हि वसूनि च। पुत्रपौत्रं च यच्चान्यदस्माकं विद्यते धनम्॥<br><br>7139: अवमानभयाच्चैव स्वधर्मस्य च रक्षणात्। स्वयंवराणामन्येषां मा भूदेवंविधा गतिः॥<br><br>7140: इत्युक्त्वा राजशार्दूला हृष्टाः परिघवाहवः। द्रुपदं तु जिघांसन्तः सायुधाः समुपाद्रवन्॥<br><br>7141: तान् गृहीतशरावापान् क्रुद्धानापततो बहून्। द्रुपदो वीक्ष्य संत्रासाद् ब्राह्मणाञ्छरणं गतः॥<br><br>7142: वेगेनापततस्तांस्तु प्रभिन्नानिव वारणान्। पाण्डुपुत्रौ महेष्वासौ प्रतियातावरिंदमौ॥<br><br>7143: ततः समुत्पेतुरुदायुधास्ते महीक्षितो वद्धगोधामुलित्राः। वमर्षयन्तोऽर्जुनभीमसेनौ। ॥<br><br>7144: ततस्तु भीमोऽद्भुतभीमकर्मा महाबलो वज्रसमानसारः। उत्पाट्य दोर्थ्यां दुममेकबीरो निष्पत्रयामास यथा गजेन्द्रः॥<br><br>7145: तं वृक्षमादाय रिपुप्रमाथी दण्डीव दण्डं पितृराज उग्रम्। तस्थौ समीपे पुरुषर्षभस्य पार्थस्य पार्थः पृथुदीर्घबाहुः॥<br><br>7146: जिष्णुः स हि भ्रातुरचिन्त्यकर्मा। विसिष्मिये चापि भयं विहाय तस्थौ धनुर्गृह्य महेन्द्रकर्मा॥<br><br>7147: जिष्णोः सहभ्रातुरचिन्त्यकर्मा। दामोदरो भ्रातरमुग्रवीर्य हलायुधं वाक्यमिदं बभाषे॥<br><br>7148: य एष सिंहर्षभखेलगामी महद्धनुः कर्षति तालमात्रम्। एषोऽर्जुनो नात्र विचार्यमस्ति यद्यस्मि संकर्षण वासुदेवः॥<br><br>7149: यस्त्वेष वृक्षं तरसावभज्य राज्ञां निकारे सहसा प्रवृत्तः। वृकोदरान्नान्य इहैतदद्य कर्तुं समर्थः समरे पृथिव्याम्॥<br><br>7150: योऽसौ स्तनुर्महासिंहगतिविनीतः। गौरः प्रलम्बोज्ज्वलचारुघोणो विनिःसृतः सोऽच्युत धर्मपुत्रः॥<br><br>7151: यौ तौ कुमाराविव कार्तिकेयौ द्वावश्विनेयाविति मे वितर्कः। न्मया श्रुताः पाण्डुसुताः पृथा च॥<br><br>7152: तमब्रवीन्निर्जलतोयदाभो हलायुधोऽनन्तरजं प्रतीतः। प्रीतोऽस्मि दृष्ट्वा हि पितृष्वसारं पृथां विमुक्तां सह कौरवावयैः॥<br><br>7153: वैशम्पायन उवाच अजिनानि विधु-वन्तः करकांश्च द्विजर्षभाः। ऊचुस्ते भीर्न कर्तव्या वयं योत्स्यामहे परान्॥<br><br>7154: तानेवं वदतो विप्रानर्जुनः प्रहसन्निव। उवाच प्रेक्षका भूत्वा यूयं तिष्ठथ पार्श्वतः॥<br><br>7155: अहमेनानजिह्मात्रैः शतशो विकिरज्छरैः। वारयिष्यामि संक्रुद्धान् मन्त्रैराशीविपानिव॥<br><br>7156: इति तद् धनुरानम्य शुल्कावाप्तं महाबलः। भ्रात्रा भीमेन सहितस्तस्थौ गिरिरिवाचलः॥<br><br>7157: ततः कर्णमुखान् दृष्ट्वा क्षत्रियान् युद्धदुर्मदान्। सम्पेततुरभीतौ तौ गजौ प्रतिगजानिव॥<br><br>7158: ऊचुश्च वाचः परुपास्ते राजानो युयुत्सवः। आहवे हि द्विजस्यापि वधो दृष्टो युयुत्सतः॥<br><br>7159: इत्येवमुक्त्वा राजानः सहसा दुद्रुबुद्धिजान्। ततः कर्णो महातेजा जिष्णुं प्रति ययौ रणे॥<br><br>7160: युद्धार्थी वासिताहेतोर्गजः प्रतिगजं यथा। भीमसेनं ययौ शल्य मद्राणामीश्वरो बली॥<br><br>7161: दुर्योधनादयः सर्वे ब्राह्मणैः सह संगताः। मृदुपूर्वमयत्नेन प्रत्ययुध्यंस्तदाहवे॥<br><br>7162: ततोऽर्जुनः प्रत्यविध्यदापतन्तं शितैः शरैः। कर्णं वैकर्तनं श्रीमान् विकृष्य बलवद् धनुः॥<br><br>7163: तेषां शराणां वेगेन शितानां तिग्मतेजसाम्। विमुह्यमानो राधेयो यत्नात् तमनुधावति॥<br><br>7164: तावुभावप्यनिर्देश्यौ लाघवाज्जयतां वरौ। अयुध्येतां सुसंरब्धावन्योन्यविजिगीषिणौ॥<br><br>7165: कृते प्रतिकृतं पश्य पश्य बाहुबलं च मे। इति शूरार्थवचनैरभाषेतां परस्परम्॥<br><br>7166: ततोऽर्जुनस्य भुजयोर्वीर्यमप्रतिमं भुवि। ज्ञात्वा वैकर्तनः कर्णः संरब्धः समयोधयत्॥<br><br>7167: अर्जुनेन प्रयुक्तांस्तान् बाणान् वेगवतस्तदा। प्रतिहत्य ननादोच्चैः सैन्यानि तदपूजयन्॥<br><br>7168: कर्ण उवाच तुष्यामि ते विप्रमुख्य भुजवीर्यस्य संयुगे। अविषादस्य चैवास्य शस्त्रास्त्रविजयस्य च॥<br><br>7169: किं त्वं साक्षाद् धनुर्वेदो रामो वा विप्रसत्तम। अथ साक्षाद्धरिहयः साक्षाद् वा विष्णुरच्युतः॥<br><br>7170: आत्मप्रच्छादनार्थं वै बाहुवीर्यमुपाश्रितः। विप्ररूपं विधायेदं मन्ये मां प्रतियुध्यसे॥<br><br>7171: न हि मामाहवे क्रुद्धमन्यः साक्षाच्छचीपतेः। पुमान् योधयितुं शक्तः पाण्डवाद् वा किरीटिनः॥<br><br>7172: वैशम्पायन उवाच तमेवं वादिनं तत्र फाल्गुनः प्रत्यभाषत। नास्मि कर्ण धनुर्वेदो नास्मि रामः प्रतापवान्॥<br><br>7173: ब्राह्मणोऽस्मि युधां श्रेष्ठः सर्वशस्त्रभृतां वरः। ब्राह्मे पौरंदरे चास्त्रे निष्ठितो गुरुशासनात्॥<br><br>7174: स्थितोऽस्म्यद्य रणे जेतुं त्वां वै वीर स्थिरो भव। एवमुक्तस्तु राधेयो युद्धात् कर्णो न्यवर्तत॥<br><br>7175: ब्राह्यं तेजस्तदाजय्यं मन्यमानो महारथः। अपरस्मिन् वनोद्देशे वीरौ शल्यवृकोदरौ॥<br><br>7176: बलिनौ युद्धसम्पन्नौ विद्यया च बलेन च। अन्योन्यमाह्वयन्तौ तु मत्ताविव महागजौ॥<br><br>7177: मुष्टिभिर्जानुभिश्चैव निघ्नन्तावितरेतरम्। प्रकर्षणाकर्षणयोरभ्याकर्षविकर्षणैः॥<br><br>7178: आचकर्षतुरन्योन्यं मुष्टिभिश्चापि जघ्नतुः। ततश्चटचटाशब्दः सुघोरो ह्यभवत् तयोः॥<br><br>7179: पाषाणसम्पातनिभैः प्रहारैरभिजघ्नतुः। मुहूर्तं तौ तदान्योन्यं समरे पर्यकर्षताम्॥<br><br>7180: ततो भीमः समुक्षिप्य बाहुभ्यां शल्यमाहवे। अपातयत् कुरुश्रेष्ठो ब्राह्मणा जहसुस्तदा॥<br><br>7181: तत्राश्चर्यं भीमसेनश्चकार पुरुषर्षभः। यच्छल्यं पातितं भूमौ नावधीद् बलिनं बली॥<br><br>7182: पातिते भीमसेनेन शल्ये कर्णे च शरूिते। शरूिताः सर्वराजानः परिवर्तृकोदरम्॥<br><br>7183: ऊचुश्च सहितास्तत्र साध्विमौ ब्राह्मणर्षभौ। विज्ञायेतां क्वजन्मानौ क्वनिवासौ तथैव च॥<br><br>7184: को हि राधासुतं कर्णं शक्तो योधयितुं रणे। अन्यत्र रामाद् द्रोणाद्वा पाण्डवाद्वा किरीटिनः॥<br><br>7185: कृष्णाद् वा देवकीपुत्रात् कृपाद् वापि शरद्वतः। को वा दुर्योधनः शक्तः प्रतियोधयितुं रणे॥<br><br>7186: तथैव मद्राधिपति शल्यं बलवतां वरम्। बलदेवादृते वीरात् पाण्डवाद् वा वृकोदरात्॥<br><br>7187: वीराद् दुर्योधनाद् वान्यः शक्तः पातयितुं रणे। क्रियतामवहारोऽस्माद् युद्धाद् ब्राह्मणसंवृतात्॥<br><br>7188: ब्राह्मणा हि सदा रक्ष्याः सापराधापि नित्यदा। अथैनानुपलभ्येह पुनर्योत्स्याम हृष्टवत्॥<br><br>7189: तांस्तथावादिनः सर्वान् प्रसमीक्ष्य क्षितीश्वरान्। अथान्यान् पुरुषांश्चापि कृत्वा तत् कर्म संयुगे॥<br><br>7190: वैशम्पायन उवाच तत् कर्म भीमस्य समीक्ष्य कृष्ण: कुन्तीसुतौ तौ परिशरूमानः। निवारयामास महीपतींस्तान् धर्मेण लब्धेत्यनुनीय सर्वान्॥<br><br>7191: एवं ते विनिवृत्तास्तु युद्धाद् युद्धविशारदाः। यथावासं ययुः सर्वे विस्मिता राजसत्तमाः॥<br><br>7192: वृत्तो प्रह्मोत्तरो रङ्गः पाञ्चाली ब्राह्मणैर्वृता। इति ब्रुवन्तः प्रययुर्ये तत्रासन् समागताः॥<br><br>7193: ब्राह्मणैस्तु प्रतिच्छन्नौ रौरवाजिनवासिभिः। कृच्छ्रेण जग्मतुस्तौ तु भीमसेनधनंजयौ॥<br><br>7194: विमुक्तौ जनसम्बाधाच्छत्रुभिः परिवीक्षितौ। कृष्णयानुगतौ तत्र नृवीरौ तौ विरेजतुः॥<br><br>7195: पौर्णमास्यां घनर्मुक्तौ चन्द्रसूर्याविवोदितौ। तेषां माता बहुविधं विनाशं पर्यचिन्तयत्॥<br><br>7196: अनागच्छत्सु पुत्रेषु भैक्षकालेऽभिगच्छति। धार्तराष्ट्रर्हता न स्युर्विज्ञाय कुरुपुङ्गवाः॥<br><br>7197: मायान्वितैर्वा रक्षोभिः सुघोरैर्दृढवैरिभिः। विपरीतं मतं जातं व्यासस्यापि महात्मनः॥<br><br>7198: इत्येवं चिन्तयामास सुतस्नेहावृता पृथा। ततः सुप्तजनप्राये दुर्दिने मेघसम्प्लुते॥<br><br>7199: महत्यथापराहणे तु घनैः सूर्य इवावृतः। ब्राह्मणैः प्राविशत् तत्र जिष्णुर्भार्गववेश्म तत्॥<br><br>7200: वैशम्पायन उवाच गत्वा तु तां भार्गवकर्मशाला पार्थो पृथां प्राप्य महानुभावौ। तां याज्ञसेनी परमप्रतीतौ भिक्षेत्यथावेदयतां नरावयौ॥<br><br>7201: कुटीगता सा त्वनवेक्ष्य पुत्रौ प्रोवाच भुङ्क्तेति समेत्य सर्वे। पश्चाच्च कुन्ती प्रसमीक्ष्य कृष्णां कष्टं मया भाषितमित्युवाच॥<br><br>7202: साधर्मभीता परिचन्तयन्ती तां याज्ञसेनी परमप्रतीताम्। पाणौ गृहीत्वोपजगाम कुन्ती युधिष्ठिरे वाक्यमुवाच चेदम्॥<br><br>7203: कुन्त्युवाच इयं तु कन्या दुपदस्य राज्ञः तवानुजाभ्यां मयि संनिविष्टा। यथोचितं पुत्र मयापि चोक्तं समेत्य भुङ्क्तेति नृप प्रमादात्॥<br><br>7204: मया कथं नानृतमुक्तमद्य भवेत् कुरूणामृषभ ब्रवीहि। पाञ्चालराजस्य सुतामधर्मो न चोपवर्तेत न विभ्रमेच्च॥<br><br>7205: वैशम्पायन उवाच स एवमुक्तो मतिमान् नृवीरो मात्रा मुहूर्तं तु विचिन्त्य राजा। कुन्ती समाश्वास्य कुरुप्रवीरो धनंजयं वाक्यमिदं बभाषे॥<br><br>7206: फाल्गुन याज्ञसेनी त्वयैव शोभिष्यति राजपुत्री। त्वया जिता प्रज्वाल्यतामग्निरमित्रसाह गृहाण पाणिं विधिवत् त्वमस्या:॥<br><br>7207: अर्जुन उवाच मा मां नरेन्द्र त्वमधर्मभाज कृथा न धर्मोऽयमशिष्टदृष्टः। भवान् निवेश्यः प्रथमं ततोऽयं भीमो महाबाहुरचिन्त्यकर्मा॥<br><br>7208: अहं ततो नकुलोऽनन्तरं मे पश्चादयं सहदेवस्तरस्वी। नियं च कन्या भवतो नियोज्याः॥<br><br>7209: एवं गते यत् करणीयमत्र धर्म्यं यशस्यं कुरु तद् विचिन्त्य। पाञ्चालराजस्य हितं च यत् स्यात् प्रशाधि सर्वे स्म वशे स्थितास्ते॥<br><br>7210: वैशम्पायन उवाच जिष्णोर्वचनमाज्ञाय भक्तिस्नेहसमन्वितम्। दृष्टिं निवेशयामासुः पाञ्चाल्यां पाण्डुनन्दनाः॥<br><br>7211: दृष्ट्वा ते तत्र पश्यन्तीं सर्वे कृष्णां यशस्विनीम्। सप्रेक्ष्यान्योन्यमासीना हृदयैस्तामधारयन्॥<br><br>7212: तेषां तु द्रौपदी दृष्ट्वा सर्वेषामितौजसाम्। सम्प्रमथ्येन्द्रियग्रामं प्रादुरासीन्मनोभवः॥<br><br>7213: काम्यं हि रूपं पाञ्चाल्या विधात्रा विहितं स्वयम्। बभूवाधिकमन्याभ्यः सर्वभूतमनोहरम्॥<br><br>7214: तेषामाकारभावज्ञः कुन्तीपुत्रो युधिष्ठिरः। द्वैपायनवचः कृत्स्नं सस्मार मनुजर्षभः॥<br><br>7215: अब्रवीत सहितान् भ्रातॄन् मिथोभेदभयानृपः। सर्वेषां द्रौपदी भार्या भविष्यति हि नः शुभा॥<br><br>7216: वैशम्पायन उवाच भ्रातुर्वचस्तत् प्रसमीक्ष्य सर्वे ज्येष्ठम्य पाण्डोस्तनयास्तदानीम्। तमेवार्थं ध्यायमाना मनोभिः। सर्वे च ते तस्थुरदीनसत्त्वाः॥<br><br>7217: नाशंसमानः सहरौहिणेयः। जगाम तां भार्गवकर्मशाला यत्रासते ते पुरुषप्रवीराः॥<br><br>7218: तत्रोपविष्टं पृथुदीर्घबाहुं ददर्श कृष्णः सहरौहिणेयः। प्युपोपविष्टाङ्ग्वलनप्रकाशान्॥<br><br>7219: ततोऽब्रवीद् वासुदेवोऽभिगम्य कुन्तीसुतं धर्मभृतां वरिष्ठम्। कृष्णोऽहमस्मीति निपीड्य पादौ युधिष्ठिरस्याजमीढस्य राज्ञः॥<br><br>7220: स्तौ चापि हृष्टाः कुरवोऽभ्यनन्दन्। वगृहणतां भारतमुख्य पादौ॥<br><br>7221: अजातशत्रुश्च कुरुप्रवीरः पप्रच्छ कृष्णं कुशलं विलोक्य। कथं वयं वासुदेव त्वयेह गूढा वसन्तो विदिताश्च सर्वे॥<br><br>7222: तमब्रवीद् वासुदेवः प्रहस्य गूढोऽष्यग्निर्ज्ञायत एव राजन्। तं विक्रम पाण्डवेयानतीत्य कोऽन्यः कर्ता विद्यते मानुषेषु॥<br><br>7223: दिष्ट्या सर्वे पावकाद् विप्रमुक्ता यूयं घोरात् पाण्डवाः शत्रुसाहाः। दिष्ट्या पापो धृतराष्ट्रस्य पुत्रः सहामात्यो न सकामोऽभविष्यत्॥<br><br>7224: भद्रं वोऽस्तु निहितं यद् गुहायां विवर्धध्वं ज्वलना इवैधमानाः। मा वो विदुः पार्थिवाः केचिदेव यास्यावहे शिविरायैव तावत्। सोऽनुज्ञातः पाण्डवेनाव्ययश्री: प्रायाच्छीघ्रं बलदेवेन सार्धम्॥<br><br>7225: वैशम्पायन उवाच धृष्टद्युमस्तु पाञ्चाल्यः पृष्ठतः कुरुनन्दनौ। अन्वगच्छत् तदा यान्तौ भार्गवस्य निवेशने॥<br><br>7226: सोऽज्ञायमानः पुरुषानवधाय समन्ततः। स्वयमारान्निलीनोऽभूद् भार्गवस्य निवेशने॥<br><br>7227: सायं च भीमस्तु रिपुप्रमाथी जिष्णुर्यमौ चापि महानुभावौ। भैक्षं चरित्वा तु युधिष्ठिराय निवेदयाञ्चकुरदीनसत्त्वाः॥<br><br>7228: ततस्तु कुन्ती दुपदात्मजां तामुवाच काले वचनं वदान्या। त्वमग्रमादाय कुरुष्व भद्रे बलिं च विप्राय च देहि भिक्षाम्॥<br><br>7229: ये चान्नमिच्छन्ति ददस्व तेभ्यः परिश्रिता ये परितो मनुष्याः। मधु चतुर्धा मम चात्मनश्च॥<br><br>7230: अर्धं तु भीमाय च देहि भद्रे य एष नागर्षभतुल्यरूपः। गौरो युवा संहननोपपन्न एषो हि वीरो बहुभुक् सदैव॥<br><br>7231: सा हृष्टरूपेव तु राजपुत्री। तस्या वचः साधु विशङ्कमाना। यथावदुक्तं प्रचकार साध्वी ते चापि सर्वे बुभुजस्तदन्नम्॥<br><br>7232: कुशैस्तु भूमौ शयनं चकार माद्रीपुत्रः सहदेवस्तरस्वी। यथा स्वकीयान्यजिनानि सर्वे संस्तीर्य वीराः सुषुपुर्धरण्याम्॥<br><br>7233: अगस्त्यशास्तामभितो दिशं तु शिरांसि तेषां कुरुसत्तमानाम्। कुन्ती पुरस्तात् तु बभूव तेषां पादान्तरे चाथ बभूव कृष्णा॥<br><br>7234: अशेत भूमौ सह पाण्डुपुत्रैः पादोपधानीव कृता कुशेषु। न तत्र दुःखं मनसापि तस्या न चावमेने कुरुपुङ्गवांस्तान्॥<br><br>7235: ते तत्र शूराः कथयान्बभूवुः कथा विचित्राः पृतनाधिकाराः। अस्त्राणि दिव्यानि रथांश्च नागान् खङ्गान् गदाश्चापि परश्वधांश्च॥<br><br>7236: तेषां कथास्ताः परिकीर्त्यमानाः पाञ्चालराजस्य सुतस्तदानीम्। शुश्राव कृष्णां च तदा विषण्णां ते चापि सर्वे ददृशुर्मनुष्याः॥<br><br>7237: धृष्टद्युम्नो राजपुत्रस्तु सर्वं वृत्तं तेषां कथितं चैव रात्रौ। सर्वं राज्ञे दुपदायाखिलेन निवेदयिष्यंस्त्वरितो जगाम॥<br><br>7238: स्तान् पाण्डवानप्रतिविन्दमानः। धृष्टद्युम्नं पर्यपृच्छन्महात्मा क्व सा गता केन नीता च कृष्णा॥<br><br>7239: कचिन्न शूद्रेण न हीनजेन वैश्येन वा करदेनोपपन्ना। कच्चित् पदं मूर्ध्नि न परूदिग्धं कच्चिन्न माला पतिता श्मशाने॥<br><br>7240: वदस्व तत्त्वेन कच्चित् सवर्णप्रवरो मनुष्य उद्रिक्तवर्णोऽप्युत एव कच्चित्। कच्चिन्न वामो मम मूर्ध्नि पादः कृष्णाभिमर्शेन कृतोऽद्य पुत्र॥<br><br>7241: कश्चिन्न तप्स्ये परमप्रतीतः। संयुज्य पार्थेन नरर्षभेण महानुभाव कोऽसौ विजेता दुहितुर्ममाद्य॥<br><br>7242: विचित्रवीर्यस्य सुतस्य कच्चित्। कुरुप्रवीरस्य ध्रियन्ति पुत्राः। कच्चित् तु पार्थेन यवीयसाद्य धनुर्गृहीतं निहतं च लक्ष्यम्॥<br><br>7243: वैशम्पायन उवाच ततस्तथोक्तः परिहृष्टरूपः पित्रे शशंसाथ स राजपुत्रः। धृष्टद्युम्न: सोमकानां प्रवों वृत्तं यथा येन हृता च कृष्णा॥<br><br>7244: धृष्टद्युम्न उवाच योऽसौ युवा व्यायतलोहिताक्षः कृष्णाजिनी देवसमानरूपः। यः कार्मुकाग्र्यं कृतवानधिज्यं लक्ष्यं च यः पातितवान् पृथिव्याम्॥<br><br>7245: असज्जमानश्च ततस्तरस्वी वृतो द्विजाग्र्यैरभिपूज्यमानः। चक्राम वज्रीव दितेः सुतेषु सर्वेश्च देवै ऋषिभिश्च जुष्टः॥<br><br>7246: कृष्णा प्रगृह्याजिनमन्वयात् तं नागं यथा नागवधूः प्रहृष्टा। अमृष्यमाणेषु नराधिपेषु क्रुद्धेषु वै तत्र समापतत्सु॥<br><br>7247: ततोऽपरः पार्थिवसङ्घमध्ये प्रवृद्धमारुज्य महीप्ररोहम्। प्रकालयन्नेव स पार्थिवौघान् क्रुद्धोऽन्तकः प्राणभृतो यथैव॥<br><br>7248: तौ पार्थिवानां मिषतां नरेन्द्र कृष्णामुपादाय गतौ नराग्यौ। विभ्राजमानाविव चन्द्रसूर्यो बाह्यां पुराद् भार्गवकर्मशालाम्॥<br><br>7249: तत्रोपविष्टार्जिरिवानलस्य तेषां जनित्रीति मम प्रतर्कः। रुपोपविष्टैस्त्रिभिरग्निकल्पैः॥<br><br>7250: तस्यास्ततस्तावभिवाद्य पादौ उक्ता च कृष्णा त्वभिवादयेति। स्थितां च तत्रैव निवेद्य कृष्णां भिक्षाप्रचाराय गता नराग्र्याः॥<br><br>7251: तेषां तु भैक्षं प्रतिगृह्य कृष्णा दत्त्वा बलिं ब्राह्मणसाच्च कृत्वा। तां चैव वृद्धां परिवेष्य तांश्च नरप्रवीरान् स्वयमष्यभुक्त। ॥<br><br>7252: सुप्तास्तु ते पार्थिव सर्व एवं कृष्णा च तेषां चरणोपधाने। आसीत् पृथिव्यां शयनं च तेषां दर्भाजिनानास्तरणोपपन्नम्॥<br><br>7253: ते नर्दमाना इव कालमेधाः कथा विचित्राः कथयाम्बभूवुः। न वैश्यशूद्रौपयिकी: कथास्ता न च द्विजानां कथयन्ति वीराः॥<br><br>7254: नि:संशयं क्षत्रियपुङ्गवास्ते यथा हि युद्धं कथयन्ति राजन्। आशा हि नो व्यक्तमियं समृद्धा मुक्तान् हि पार्थाञ्छृणुमोऽग्निदाहात्॥<br><br>7255: यथा हि लक्ष्यं निहतं धनुश्च सज्यं कृतं तेन तथा प्रसा। यथा हि भापन्ति परस्परं ते छन्ना ध्रुवं ते प्रचरन्ति पार्थाः॥<br><br>7256: ततः स राजा दुपदः प्रहृष्टः पुरोहितं प्रेषयामास तेषाम्। विद्याम् युष्मानिति भाषमाणो महात्मानः पाण्डुसुतास्तु कच्चित्॥<br><br>7257: गृहीतवाक्यो नृपतेः पुरोधा गत्वा प्रंशसामभिधाय तेषाम्। दुवाच चानुक्रमविक्रमेण॥<br><br>7258: विज्ञातुमिच्छत्यवनीश्वरो वः पाञ्चालराजो वरदो वरार्हाः। लक्ष्यस्य वेद्धारमिमं हि दृष्ट्वा हर्षस्य नान्तं प्रतिपद्यते सः॥<br><br>7259: आख्यात च ज्ञातिकुलानुपूर्वी पदं शिरस्सु द्विषतां कुरुध्वम्। प्रह्लादयध्वं हृदयं ममेदं पाञ्चालराजस्य च सानुगस्य॥<br><br>7260: पाण्डुर्हि राजा द्रुपदस्य राज्ञः प्रियः सखा चात्मसमो बभूव। तस्यैष कामो दुहिता ममेयं स्नुषां प्रदास्यामि हि कौरवाय॥<br><br>7261: अयं हि कामो दुपदस्य राज्ञो हदि स्थितो नित्यमनिन्दिताङ्गाः। धर्मेण विन्देत सुतां ममैताम्॥<br><br>7262: कृतं हि तत्स्यात् सत्कृतं ममेदं यशश्च पुण्यं च हितं तदेतत्। अथोक्तवाक्यं हि पुरोहितं स्थितं ततो विनीतं समुदीक्ष्य राजा॥<br><br>7263: समीपतो भीममिदं शशास प्रदीयतां पाद्यमर्थ्य तथास्मै। मान्यः पुरोधा द्रुपदस्य राज्ञः तस्मै प्रयोज्याभ्यधिका हि पूजा॥<br><br>7264: भीमस्ततस्तत् कृतवान् नरेन्द्र तां चैव पूजां प्रतिगृह्य हर्षात्। सुखोपविष्टं तु पुरोहितं तदा युधिष्ठरो ब्राह्मणमित्युवाच॥<br><br>7265: पाञ्चालराजेन सुता निसृष्टा स्वधर्मदृष्टेन यथा न कामात्। प्रदिष्टशुल्का द्रुपदेन राज्ञा सा तेन वीरेण तथानुवृत्ता॥<br><br>7266: न तत्र वर्णेषु कृता विवक्षा न चापि शीले न कुले न गोत्रे। कृतेन सज्येन हि कार्मुकेण विद्धन लक्ष्येण हि सा विसृष्टा॥<br><br>7267: सेयं तथानेन महात्मनेह कृष्णा जिता पार्थिवसङ्घमध्ये। नैवंगते सौमकिरद्य राजा संतापमहत्यसुखाय कर्तुम्॥<br><br>7268: कामश्च योऽसौ दुपदस्य राज्ञः स चापि सम्पत्स्यति पार्थिवस्य। मिमामहं ब्राह्मण साधु मन्ये॥<br><br>7269: न तद् धनुर्मन्दबलेन शक्यं मौळ समायोजयितुं तथा हि। न चाकृतास्त्रेण न हीनजेन लक्ष्यं तथा पातयितुं हि शक्यम्॥<br><br>7270: तस्मान्न तापं दुहितुर्निमित्तं पाञ्चालराजोऽर्हति कर्तुमद्या न चापि तत्पातनमन्यथेह कर्तुं हि शक्यं भुवि मानवेन॥<br><br>7271: एवं ब्रुवत्येव युधिष्ठिरे तु पाञ्चालराजस्य समीपतोऽन्यः। तत्राजगामाशु नरो द्वितीयो निवेदयिष्यनिह सिद्धमन्नम्॥<br><br>7272: दूत उवाच जन्यार्थमन्नं दुपदेन राज्ञा विवाहहेतोरुपसंस्कृतं च। तदाप्नुवध्वं कृतसर्वकार्याः कृष्णां च तत्रैव चिरं न कार्यम्॥<br><br>7273: इमे रथाः काञ्चनपद्मचित्राः सदश्वयुक्ता वसुधाधिपार्हाः। एतान् समारुह्य समेत सर्वे पाञ्चालराजस्य निवेशनं तत्॥<br><br>7274: वैशंपायन उवाच ततः प्रयाताः कुरुपुङ्गवास्ते पुरोहितं तं परियाप्य सर्वे। आस्थाय यानानि महान्ति तानि कुन्ती च कृष्णा च सहैकयाने॥<br><br>7275: श्रुत्वा तु वाक्यानि पुरोहितस्य यान्युक्तवान् भारत धर्मराजः। जिज्ञासयैवाथ कुरूत्तमानां द्रव्याण्यनेकान्युपसंजहार॥<br><br>7276: फलानि माल्यानि च संस्कृतानि वर्माणि चर्माणि तथाऽऽसनानि। जानि चान्यानि कृषीनिमित्तम्॥<br><br>7277: अन्येषु शिल्पेषु च यान्यपि स्युः सर्वाणि कृत्यान्यखिलेन तत्र। क्रीडानिमित्तान्यपि यानि तत्र सर्वाणि तत्रोपजहार राजा॥<br><br>7278: वर्माणि चर्माणि च भानुमन्ति खड्गा महान्तोऽश्वरथाश्च चित्राः। धनूंषि चाडयाणि शराच चित्राः शक्त्य॒ष्टयः काञ्चनभूषणाश्च॥<br><br>7279: प्रासा भुशुण्ड यश्च परश्वधाश्च सांग्रामिकं चैव तथैव सर्वम्। शय्यस्नान्युत्तमवस्तुवन्ति तथैव वासो विविधं च तत्र॥<br><br>7280: मन्तःपुरं दुपदस्याविवेश। स्त्रियश्च तां कौरवराजपत्नी प्रत्यर्चयामासुरदीनसत्त्वाः॥<br><br>7281: तान् सिंहविक्रान्तगतीन् निरीक्ष्य महर्षभाक्षानजिनोत्तरीयान्। प्रलम्बबाहून् पुरुषप्रवीरान्॥<br><br>7282: राजा च राज्ञः सचिवाश्च सर्वं पुत्राश्च राज्ञः सुहृदस्तथैव च। प्रेष्याश्च सर्वे निखिलेन राजन् हर्षं समापेतुरतीव तत्र॥<br><br>7283: ते तत्र वीराः परमासनेषु सपादपीद्देप्वविशरूमानाः। यथानुपूर्वं विविशुनराग्र्या: तथा महार्हेषु न विस्मयन्तः॥<br><br>7284: उच्चावचं पार्थिवभोजनीयं पात्रीषु जाम्बूनदराजतीषु। दासाश्च दास्यश्च सुमृष्टवेषाः सम्भोजकाश्चाप्युपजहरन्नम्॥<br><br>7285: ते तत्र भुक्त्वा पुरुषवीरा यथाऽऽत्मकामं सुभृशं प्रतीताः। उत्क्रम्य सर्वाणि वसूनि राजन् सांग्रामिकं ते विविशुनूवीराः॥<br><br>7286: तल्लक्षयित्वा दुपदस्य पुत्रो राजा च सर्वैः सह मन्त्रिमुख्यैः। समर्थयामासुरुपेत्य हृष्टाः कुन्तीसुतान् पार्थिव राजपुत्रान्॥<br><br>7287: वैशम्पायन उवाच तत आहूय पाञ्चाल्यो राजपुत्रं युधिष्ठिरम्। परिग्रहेण ब्राह्मण परिगृह्य महाद्युतिः॥<br><br>7288: पर्यपृच्छददीनात्मा कुन्तीपुत्रं सुवर्चसम्। कथं जानीम भवतः क्षत्रियान् ब्राह्मणानुत॥<br><br>7289: वैश्यान् वा गुणसम्पन्नानथवा शूद्रयोनिजान्। मायामास्थाय वा विप्रांश्चरतः सर्वतोदिशम्॥<br><br>7290: कृष्णाहेतोरनुप्राप्ता देवा: संदर्शनार्थिनः। ब्रवीतु नो भवान् सत्यं संदेहो ह्यत्र नो महान्॥<br><br>7291: अपि नः संशयस्यान्ते मनः संतुष्टिमावहेत्। अपि नो भागधेयानि शुभानि स्युः परंतप॥<br><br>7292: इच्छया ब्रूहि तत् सत्यं सत्यं राजसु शोभते। इष्टापूर्तेन च तथा वक्तव्यमनृतं न तु॥<br><br>7293: श्रुत्वा ह्यमरसंकाश तव वाक्यमरिंदम। ध्रुवं विवाहकरणमास्थास्यामि विधानतः॥<br><br>7294: युधिष्ठिर उवाच मा राजन् विमना भूस्त्वं पाञ्चाल्य प्रीतिरस्तु ते। ईप्सितस्ते ध्रुवः कामः संवृत्तोऽयमसंशयम्॥<br><br>7295: वयं हि क्षत्रिया राजन् पाण्डोः पुत्रा महात्मनः। ज्येष्ठं मां विद्धि कौन्तेयं भीसेनार्जुनाविमौ॥<br><br>7296: आभ्यां तव सुता राजन् निर्जिता राजसंसदि। यमौ च तत्र कुन्ती च यत्र कृष्णा व्यवस्थिता॥<br><br>7297: व्येतु ते मानसं दुःखं क्षत्रिया स्मो नरर्षभ। पद्मिनीव सुतेयं ते ह्रदादन्यह्रदं गता॥<br><br>7298: इति तथ्यं महाराज सर्वमेतद् ब्रवीमि ते। भवान् हि गुरुरस्माकं परमं च परायणम्॥<br><br>7299: वैशम्पायन उवाच ततः स द्रुपदो राजा हर्षव्याकुललोचनः। प्रतिवक्तुं मुदा युक्तो नाशकत् तं युधिष्ठिरम्॥<br><br>7300: यत्नेन तु स तं हर्षं संनिगृह्य परंतपः। अनुरूपं तदा वाचा प्रत्युवाच युधिष्ठिरम्॥<br><br>7301: पप्रच्छ चैनं धर्मात्मा यथा प्रदुताः पुरात्। स तस्मै सर्वमाचख्यावानुपूर्वेण पाण्डवः॥<br><br>7302: तच्छ्रुत्वा दुपदो राजा कुन्तीपुत्रस्य भाषितम्। विगर्हयमास तदा धृतराष्ट्रं नरेश्वरम्॥<br><br>7303: आश्वासयामास च तं कुन्तीपुत्रं युधिष्ठिरम्। प्रतिजज्ञे च राज्याय दुपदो वदतां वरः॥<br><br>7304: ततः कुन्ती च कृष्णा च भीमसेनार्जुनावपि। यमौ च राज्ञा संदिष्टं विविशुर्भवनं महत्॥<br><br>7305: तत्र ते न्यवसन् राजन् यज्ञसेनेन पूजिताः। प्रत्याश्वस्तस्ततो राजा सह पुत्रैरुवाच तम्॥<br><br>7306: गृह्णतु विधिवत् पाणिमद्यायं कुरुनन्दनः। पुण्येऽहनि महाबाहुरर्जुनः कुरुतां क्षणम्॥<br><br>7307: वैशम्पायन उवाच तमब्रवीत् ततो राजा धर्मात्मा च युधिष्ठिरः। ममापि दारसम्बन्धः कार्यस्तावद् विशाम्पते॥<br><br>7308: दुपद उवाच भवान् वा विधिवत् पाणिं गृहणतु दुहितुर्मम्। यस्य वा मन्यसे वीर तस्य कृष्णामुपादिश॥<br><br>7309: युधिष्ठिर उवाच सर्वेषां महिषी राजन् द्रौपदी नो भविष्यति। एवं प्रव्याहृतं पूर्वं मम मात्रा विशाम्पते॥<br><br>7310: अहं चाप्यनिविष्टिो वै भीमसेनश्च पाण्डवः। पार्थेन विजिता चैषा रत्नभूता सुता तव॥<br><br>7311: एष नः समयो राजन् रत्नस्य सह भोजनम्। न च तं हातुमिच्छामः समयं राजसत्तम। ॥<br><br>7312: सर्वेषां धर्मतः कृष्णा महिषी नो भविष्यति। आनुर्पूव्र्येण सर्वेषां गृहणतु ज्वलने करान्॥<br><br>7313: दुपद उवाच एकस्य बढ्यो विहिता महिष्य कुरुनन्दन। नैकस्या बहवः पुंसः श्रूयन्ते पतयः क्वचित्॥<br><br>7314: लोकवेदविरुद्धं त्वं नाधर्मं धर्मविच्छुचिः। कर्तुमर्हसि कौन्तेय कस्मता ते बुद्धिरीदृशी॥<br><br>7315: युधिष्ठिर उवाच सूक्ष्मो धर्मो महाराज नास्य विद्मो वयं गतिम्। पूर्वेषामानुपूर्येण यातं वानुयामहे॥<br><br>7316: न मे वागनृतं प्राह नाधर्मे धीयते मतिः। एवं चैव वदत्यम्बा मम चैतन्मनोगतम्॥<br><br>7317: एष धर्मो धर्मो ध्रुवो राजंश्चरैनमविचारयन्। मा च शङ्का तत्र ते स्यात् कथंचिदपि पार्थिव॥<br><br>7318: द्रुपद उवाच त्वं च कुन्ती च कौन्तेय धृष्टद्युम्नश्च मे सुतः। कथयन्त्विति कर्तव्यं श्वः काले करवामहे॥<br><br>7319: वैशम्पायन उवाच ते समेत्य ततः सर्वे कथयन्ति स्म भारत। अथ द्वैपायनो राजन्नभ्यागच्छद् यदृच्छया। ॥<br><br>7320: वैशम्पायन उवाच ततस्ते पाण्डवाः सर्वे पाञ्चाल्यश्च महायशाः। प्रत्युत्थाय महात्मानं कृष्णं सर्वेऽभ्यवादयन्॥<br><br>7321: प्रतिनन्द्य स तां पूजां पृष्ट्वा कुशलमन्ततः। आसने काञ्चने शुद्धे निषसाद महामनाः॥<br><br>7322: अनुज्ञातास्तु ते सर्वे कृष्णेनामिततेजसा। आसनेषु महार्हेषु निषेदुर्द्विपदां वराः॥<br><br>7323: ततो मुहूर्तान्मधुरां वाणीमुच्चार्य पार्षतः। पप्रच्छ तं महात्मानं द्रौपद्यर्थं विशाम्पते॥<br><br>7324: कथमेका बहूनां स्याद् धर्मपत्नी न संकरः। एतन्मे भगवान् सर्वं प्रब्रवीतु यथातथम्॥<br><br>7325: व्यास उवाच अस्मिन् धर्मे विप्रलब्धे लोकवेदविरोधके। यस्य यस्य मतं यद् यच्छ्रोतुमिच्छामि तस्य तत्॥<br><br>7326: दुपद उवाच अधर्मोऽयं मम मतो विरुद्धो लोकवेदयोः। न ह्येका विद्यते पत्नी बहुनां द्विजसत्तम॥<br><br>7327: न चाप्याचरितः पूर्वैरयं धर्मो महात्मभिः। न चाप्यधर्मो विद्वद्भिश्चरितव्यः कथंचन॥<br><br>7328: ततोऽहं न करोम्येनं व्यवसायं क्रियां प्रति। धर्मः सदैव संदिग्धः प्रतिभाति हि मे त्वयम्॥<br><br>7329: धृष्टद्युम्न उवाच यवीयसः कथं भार्या ज्येष्ठो भ्राता द्विजर्षभ। ब्रह्मन् समभिवर्तेन सवृत्तः संस्तपोधन॥<br><br>7330: न तु धर्मस्य सूक्ष्मत्वाद् गतिं विद्म कथंचन। अधर्मो धर्म इति वा व्यवसायो न शक्यते॥<br><br>7331: कर्तुमस्मद्विधैर्ब्रह्मस्ततोऽयं न व्यवस्यते। पञ्चानां महिषी कृष्णा भवत्विति कथंचन॥<br><br>7332: युधिष्ठिर उवाच न मे वागनृतं प्राह नाधर्मे धीयते मतिः। वर्तते हि मनो मेऽत्र नैषोऽधर्मः कथंचन॥<br><br>7333: श्रूयते हि पुराणेऽपि जटिला नाम गौतमी। ऋषीनध्यासितवती सप्त धर्मभृतां वरा॥<br><br>7334: तथैव मुनिजा वाक्षी तपोभिर्भावितात्मनः। संगताभूद् दश भ्रातहनेकनाम्नः प्रचेतसः॥<br><br>7335: गुरोर्हि वचनं प्राहुर्धर्म्य धर्मसत्तम। गुरूणां चैव सर्वेषां माता परमको गुरुः॥<br><br>7336: सा चाप्युक्तवती वाचं भैक्षवद् भुज्यतामिति। तस्मादेतदहं मन्ये परं धर्मं द्विजोत्तम॥<br><br>7337: कुत्युवाच एवमेतद् यथा प्राह धर्मचारी युधिष्ठिर। अनृतान्मे भयं तीव्र मुच्येऽहमनृतात् कथम्॥<br><br>7338: व्यास उवाव अनृतान्मोक्ष्यसे भद्रे धर्मश्चैष सनातनः। न तु वक्ष्यामि सर्वेषां पाञ्चाल शृणु मे स्वयम्॥<br><br>7339: यथायं विहितो धर्मो यतश्चायं सनातनः। यथा च प्राह कौन्तेय स्तथा धर्मो न संशयः॥<br><br>7340: वैशम्पायन उवाच तत उत्थाय भगवान् व्यासो द्वैपायनः प्रभुः। करे गृहीत्वा राजानं राजवेश्म समाविशत्॥<br><br>7341: पाण्डवाश्चापि कुन्ती च धृष्टद्युम्नश्च पार्षतः। विविशुर्यत्र तत्रैव प्रतीक्षन्ते स्म तावुभौ॥<br><br>7342: ततो द्वैपायनस्तस्मै नरेन्द्राय महात्मने। आचख्यौ तद् यथा धर्मो बहूनामेकपत्निता॥<br><br>7343: व्यास उवाच पुरा वै नैमिषारण्ये देवाः सत्रमुपासते। तत्र वैवस्वतो राजशामित्रमकरोत् तदा॥<br><br>7344: ततो यमो दीक्षितस्तत्र राजन् नामारयत् कंचिदपि प्रजानाम्। ततः प्रजास्ता बहुला बभूवुः। कालातिपातान्मरणप्रहीणाः॥<br><br>7345: सोमश्च शक्रो वरुणः कुबेरः साध्या रुद्रा वसवोऽथाश्चिनौ च। प्रजापतिर्भुवनस्य प्रणेता समाजग्मुस्तत्र देवास्तथान्ये॥<br><br>7346: ततोऽब्रुवन् लोकगुरुं समेता भयात् तीव्रान्मानुषाणां च वृद्ध्या। तस्माद् भयादुद्विजन्तः सुखेप्सवः प्रयाम सर्वं शरणं भवन्तम्॥<br><br>7347: पितामह उवाच किं वो भय मानुषेभ्यो यूयं सर्वे यदामराः। मा वो मर्त्यसकाशाद् वै भयं भवितुमर्हति॥<br><br>7348: देवा ऊचुः मा अमर्त्याः संवृत्ता न विशेषोऽस्ति कश्चन। अविशेषादुद्विजन्तो विशेषार्थमिहागताः॥<br><br>7349: श्रीभगवानुवाच स्तेन त्विमे न म्रियन्ते मनुष्याः। तस्मिन्नेकाग्रे कृतसर्वकार्ये तत एषां भवितैवान्तकालः॥<br><br>7350: वैवस्वतस्यैव तनुर्विभक्ता वीर्येण युष्माकमुत प्रयुक्ता। सैषामन्तो भविता ह्यन्तकाले न तत्र वीर्यं भविता नरेषु॥<br><br>7351: व्यास उवाच ततस्तु ते पूर्वजदेववाक्यं श्रुत्वा जग्मुर्यत्र देवा यजन्ते। समासीनास्ते समेता महाबला भागीरथ्यां ददृशुः पुण्डरीकम्॥<br><br>7352: स्तेषामिन्द्रस्तत्र शूरो जगाम। सोऽपश्यद् योषामथ पावकप्रभां यत्र देवी गङ्गा सततं प्रसूता॥<br><br>7353: सा तत्र योषा रुदती जलार्थिनी गङ्गां देवीं व्यवगाह्य व्यतिष्ठत्। स्तत् पद्ममासीदथ तत्र काञ्चनम्॥<br><br>7354: मपृच्छत् तां योषितमन्तिकाद् वै। र्वाक्यं तथ्यं कामयेऽहं ब्रवीहि॥<br><br>7355: स्त्र्युवाच त्वं वेत्स्यसे मामिह यास्मि शक्र चदर्थं चाहं रोदिमि मन्दभाग्या। आगच्छ राजन् पुरतो गमिष्ये द्रष्टासि तद् रोदिमि यत्कृतेऽहम्॥<br><br>7356: व्यास उवाच तां गच्छन्तीमन्वगच्छत् तदानीं सोऽपश्यदारात् तरुणं दर्शनीयम्। सिद्धासनस्थं युवतीसहायं क्रीडन्तमैक्षद् गिरिराजमूर्तीि॥<br><br>7357: तमब्रवीद् देवराजो ममेदं त्वं विद्धि विद्वन् भुवनं वशे स्थितम्। ईशोऽहमस्मीति समन्युरब्रवीद् दृष्ट्वा तमक्षैः सुभृशं प्रमत्तम्॥<br><br>7358: क्रुद्धं च शक्रं प्रसमीक्ष्य देवो जहास शक्रं च शनैरुदैक्षत। स्तेनेक्षितः स्थाणुरिवावतस्थे। ॥<br><br>7359: यदा तु पर्याप्तमिहास्य क्रीडया तदा देवीं रुदतीं तामुत्राच! नैनं दर्पः पुनरप्याविशेत॥<br><br>7360: ततः शक्रः स्पृष्टमात्रस्तया तु सस्तैरङ्गैः पतितोऽभूद् धरण्याम्। तमब्रवीद् भगवानुग्रतेजा मैवं पुनः शक्र कृथाः कथंचित्॥<br><br>7361: निवर्तयैनं च महाद्रिराज बलं च वीर्यं च तवाप्रमेयम्। छिद्रस्य चैवाविश मध्यमस्य यत्रासते त्वद्धिधाः सूर्यभासः॥<br><br>7362: स्तुल्याश्चितुरोऽन्यान् ददर्श। स तानभिप्रेक्ष्य बभूव दुःखितः कच्चिनाहं भविता वै यथेमे॥<br><br>7363: ततो देवो गिरिशो वज्रपाणि विवृत्य नेत्रे कुपितोऽभ्युवाच। दरीमेतां प्रविश त्वं शतक्रतो यन्मां बाल्यादवमंस्थाः पुरस्तात्॥<br><br>7364: उक्तस्त्वेवं विभुना देवराजः प्रावेपता” भृशमेवाभिषङ्गात्। मश्वत्थपत्रं गिरिराजमूर्ध्नि॥<br><br>7365: स प्राञ्जलिः वृषवाहनेन प्रवेपमानः सहसैवमुक्तः। उवाच देवं बहुरूपमुग्रस्रष्टाशेषस्य भुवनस्य त्वं भवाद्यः॥<br><br>7366: तमब्रवीदुग्रवर्चाः प्रहस्य नैवंशीला: शेषमिहाप्नुवन्ति। एतेऽप्येवं भवितारः पुरस्तात् तस्मादेतां दरीमाविश्य शेष्व॥<br><br>7367: तत्र ह्येवं भवितारो न संशयो योनि सर्वे मानुषीमाविशध्वम्। तत्र यूयं कर्म कृत्वाविषह्यं बहूनन्यान् निधनं प्रापयित्वा॥<br><br>7368: आगन्तारः पुनरेवेन्द्रलोकं स्वकर्मणा पूर्वजितं महार्हम्। सर्वं मया भाषितमेतदेवं कर्तव्यमन्यद् विविधार्थयुक्तम्॥<br><br>7369: पूर्वेन्द्रा ऊचुः गमिष्यामो मानुषं देवलोकाद् दुराधरो विहितो यत्र मोक्षः। देवास्त्वस्मानादधीरञ्जनन्यां धर्मो वायुर्मघावानश्विनौ च। अस्त्रैर्दिव्यैर्मानुषान् योधयित्वा आगन्तारः पुनरेवेन्द्रलोकम्॥<br><br>7370: व्यास उवाच एतच्छ्रुत्वा वज्रपाणिर्वचस्तु देवश्रेष्ठं पुनरेवेदमाह। दद्यामेषां पञ्चमं मत्प्रसूतम्॥<br><br>7371: विश्वभुग्भूतधामा च शिविरिन्द्रः प्रतापवान्। शातिश्चतुर्थस्तेषां वै तेजस्वी पञ्चमः स्मृतः॥<br><br>7372: तेषां कामं भगवानुग्रधन्वा प्रादादिष्टं संनिसर्गाद् यथोक्तम्। तां चाप्येषां योषितं लोककान्तां श्रियं भार्यां व्यदधान्मानुषेषु॥<br><br>7373: तैरेव सार्धं तु ततः स देवो जगाम नारायणमप्रमेयम्। अनन्तमव्यक्तमजं पुराणं सनातनं विश्वमरन्तरूपम्॥<br><br>7374: स चापि तद् व्यदधात् सर्वमेव ततः सर्वे सम्बभूबुर्धरण्याम्। स चापि केशौ हरिरुद्धबह शुक्लमेकमपरं चापि कृष्णम्॥<br><br>7375: तौ चापि केशौ निविशेतां यदूनां कुले स्त्रियौ देवकी रोहिणीं च। तयोरेको बलदेवो बभूव योऽसौ श्वेतस्तस्य देवस्य केशः। कृष्णो द्वितीयः केशवः सम्बभूव केशो योऽसौ वर्णतः कृष्ण उक्तः॥<br><br>7376: स्तस्यां दर्यां पर्वतस्योत्तरस्य। इहैव ते पाण्डवा वीर्यवन्तः शक्रस्यांशः पाण्डवः सव्यसाची॥<br><br>7377: र्ये ते राजन् पूर्वमिन्द्रा बभूवुः। लक्ष्मीश्चैषां पूर्वमेवोपदिष्टा भार्या यैषा द्रौपदी दिव्यरूपा॥<br><br>7378: कथं हि स्त्री कर्मणा ते महीतलात् समुत्तिष्ठेदन्यतो दैवयोगात्। यस्या रूपं सोमसूर्यप्रकाशं गन्धश्चास्याः क्रोशमात्रात् प्रवाति॥<br><br>7379: इदं चान्यत् प्रीतिपूर्वं नरेन्द्र ददानि ते वरमत्यद्भुतं च। दिव्यं चक्षुः पश्य कुन्तीसुतांस्त्वं पुण्यैर्दिव्यैः पूर्वदेहैरुपेतान्॥<br><br>7380: वैशम्पायन उवाच ततो व्यासः परमोदारकर्मा शुचिर्विप्रस्तपसा तस्य राज्ञः। चक्षुर्दिव्यै प्रददौ तांश्च सर्वान् राजाऽपश्यत् पूर्वदेहैर्यथावत्॥<br><br>7381: ततो दिव्यान् हेमकिरीटमालिनः शक्रप्रख्यान् पावकादित्यवर्णान्। बद्धापीडांश्चारुरूपांश्च यूनो व्यूढोरस्कांस्तालमात्रान् ददर्श॥<br><br>7382: र्माल्यैश्चावयैः शोभमानानतीव। नादित्यान् वा सर्वगुणोपपन्नान्॥<br><br>7383: तान् पूर्वेन्द्रानभिवीक्ष्याभिरूपान् शक्रात्मजं चेन्द्ररूपं निशम्य। प्रीतो राजा दुपदो विस्मितश्च दिव्यां मायां तामवेक्ष्याप्रमेयाम्॥<br><br>7384: तां चैवावयां स्त्रियमतिरूपयुक्तां दिव्यां साक्षात् सोमवह्निप्रकाशाम्। योग्यां तेषां रूपतेजोयशोभिः पत्नी मत्वा दृष्टवान् पार्थिवेन्द्रः॥<br><br>7385: स तद् दृष्ट्वा महदाश्चर्यरूपं जग्राह पादौ सत्यवत्याः सुतस्य। नैतच्चित्रं परमर्षे त्वयीति प्रसन्नचेताः स उवाच चैनम्॥<br><br>7386: व्यास उवाच आसीत् तपोवने काचिदृषेः कन्या महात्मनः। नाध्ययगच्छत् पतिं सा तु कन्या रूपवती सती॥<br><br>7387: ४४। तोषयामास तपसा सा किलोग्रेण शंकरम्। तामुवाचेश्वरः प्रीतो वृणु काममिति स्वयम्॥<br><br>7388: सैवमुक्ताब्रवीत् कन्या देवं वरदमीश्वरम्। पतिं सर्वगुणोपेतमिच्छामीति पुनः पुनः॥<br><br>7389: ददौ तस्यै स देवेशस्तं वरं प्रीतमानसः। पञ्च ते पतयो भद्रे भविष्यन्तीति शंकरः॥<br><br>7390: सा प्रसादयती देवमिदं भूयोऽभ्यभाषत। एकं पतिं गुणोपेतं त्वत्तोऽर्हामीति शंकर॥<br><br>7391: तां देवदेवः प्रीतात्मा पुनः प्राह शुभं वचः। पञ्चकृत्वस्त्वयोक्तोऽहं पतिं देहीति वै पुनः॥<br><br>7392: तत् तथा भविता भद्रे वचस्तद् भद्रमस्तु ते। देहमन्यं गतायास्ते सर्वमेतद् भविष्यति॥<br><br>7393: दुपदैषा हि सा जज्ञे सुता वै देवरूपिणी। पञ्चानां विहिता पत्नी कृष्णा पार्षत्यनिन्दिता॥<br><br>7394: स्वर्गश्रीः पाण्डवार्थं तु समुत्पन्ना महामखे। सेह तप्त्वा तपो घोरं दुहितृत्वं तवागता॥<br><br>7395: सैषा देवी रुचिरा देवजुष्टा पञ्चानामेका स्वकृतेनेह कर्मणा। सृष्टा स्वयं देवपत्नी स्वयम्भुवा श्रुत्वा राजन् दुपदेष्टं कुरुष्व॥<br><br>7396: दुपद उवाच अश्रुत्वैवं वचनं ते महर्षे मया पूर्वं यतितं संविधातुम्। न वै शक्यं विहिस्यापयानं तदेवेदमुपपन्नं विधानम्॥<br><br>7397: दिष्टस्य ग्रन्थिरनिवर्तनीयः स्वकर्मणा विहितं नेह किंचित् स्तदेवेदमुपपन्नं विधानम्॥<br><br>7398: नैकं पतिं मे भगवान् ददातु। स चाप्येवं वरमित्यब्रवीत् तां देवो हि वेत्ता परमं यदत्र॥<br><br>7399: यदि चैवं विहितः शंकरेण धर्मोऽधर्मो वा नात्र ममापराध:। गृहणन्त्विमे विधिवत् पाणिमस्या यथोपजोषं विहितैषां हि कृष्णा॥<br><br>7400: वैशम्पायन उवाच मद्यैव पुण्याहमुत वः पाण्डवेया अद्य पौष्यं योगमुपैति चन्द्रमाः पाणिं कृष्णायास्त्वं गृहाणाद्य पूर्वम्॥<br><br>7401: ततो राजा यज्ञसेनः सपुत्रो जन्यार्थमुक्तं बहु तत् तदग्र्यम्। माप्लाव्य रत्नैर्बहुभिर्विभूष्य॥<br><br>7402: ततस्तु सर्वे सुहदो नृपस्य समाजग्मुः सहिता मन्त्रिणश्च। द्रष्टुं विवाहं परमप्रतीता द्विजाश्च पौराश्च यथा प्रधाना॥<br><br>7403: ततोऽस्य वेश्मावयजनोपशोभितं विस्तीर्णपद्मोत्पलभूषिताजिरम्। बलौघररत्नौघविचित्रमाबभौ नभो यथा निर्मलतारकान्वितम्॥<br><br>7404: ततस्तु ते कौरवराजपुत्रा विभूषिताः कुण्डलिनो युवानः। महार्हवस्त्राम्बरचन्दनोक्षिताः कृताभिषेकाः कृतमङ्गलक्रियाः॥<br><br>7405: पुरोहितेनाग्निसमानवर्चसा सहैव धौम्येन यथाविधि प्रभो। क्रमेण सर्वे विविशुस्ततः सदो महर्षभा गोष्ठमिवाभिनन्दितः॥<br><br>7406: ततः समाधाय स वेदपारगो जुहाव मन्त्रैर्ध्वलितं हुताशनम्। ततोऽभ्यनुज्ञाय नियोजयामास सहैव कृष्णया॥<br><br>7407: प्रदक्षिणं तौ प्रगृहीतपाणी समानयामास स वेदपारगः। तमाजिशोभिनं पुरेहितो राजगृहाद् विनिर्ययौ॥<br><br>7408: क्रमेण चानेन नराधिपात्मजा वरस्त्रियस्ते जगृहस्तदा करम्। अहन्यहन्युत्तमरूपधारिणो महारथाः कौरववंशवर्धनाः॥<br><br>7409: इदं च तत्राद्भुतरूपमुत्तम जगाद देवर्षिरतीतमानुषम्। महानुभावा किल सा सुमध्यमा बभूव कन्यैव गते गतेऽहनि॥<br><br>7410: कृते विवाहे द्रुपदो धनं ददौ महारथेभ्यो बहुरूपसमुत्तमम्। शतं रथानां वरहेममालिनां चतुर्युजां हेमखलीनमालिनाम्॥<br><br>7411: शतं गजानामपि पद्मिनां तथा शतं गिरीणामिव हेमशृङ्गिणाम्। तथैव दासीशतमग्र्ययौवनं महार्हवेषाभरणाम्बरस्रजम्॥<br><br>7412: पृथक् पृथग् दिव्यदृशां पुनर्ददौ तदा धनं सौमकिरग्निसाक्षिकम्। तथैव वस्त्राणि विभूषणानि प्रभावयुक्तानि महानुभावः॥<br><br>7413: कृते विवाहे च ततस्तु पाण्डवाः। प्रभूतरत्नामुपलभ्यं तां श्रियम्। विजहरिन्द्रप्रतिमा महाबलाः पुरे च पाञ्चालनृपस्य तस्य ह॥<br><br>7414: वैशम्पायन उवाच पाण्डवैः सह संयोगं गतस्य दुपदस्य ह। न बभूव भयं किंचिद् देवेभ्योऽपि कथंचन॥<br><br>7415: कुन्तीमासाद्य ता नार्यो द्रुपदस्य महात्मनः। नाम संकीर्तयन्त्योऽस्या जग्मुः पादौ स्वमूर्धभिः॥<br><br>7416: कृष्णा च क्षौमसंवीता कृतकौतुकमङ्गला। कृताभिवादना श्वश्र्वास्तस्थौ प्रह्वा कृताञ्जलिः॥<br><br>7417: रूपलक्षणसम्पन्नां शीलाचारसमन्विताम्। द्रौपदीमवदत् प्रेम्णा पृथाऽऽशीवर्चनं स्नुषाम्॥<br><br>7418: यथेन्द्राणी हरिहये स्वाहा चैव विभावसो। रोहिणी च यथा सोमे दमयन्ती यथा नले॥<br><br>7419: यथा वैश्रवणे भद्रा वसिष्ठे चाप्यरुन्धती। यथा नारायणे लक्ष्मीस्तथा त्वं भव भर्तृषु॥<br><br>7420: जीवसूर्वीरसूर्भद्रे बहुसौख्यसमन्विता। सुभगा भोगसम्पन्ना यज्ञपत्नी पतिव्रता॥<br><br>7421: अतिथीनागतान् साधून् वृद्धान् बालांस्तथा गुरून्। पूजयन्त्या यथान्यायं शश्वद् गच्छन्तु ते समाः॥<br><br>7422: कुरुजाङ्गलमुख्येषु राष्ट्रेषु नगरेषु च। अनु त्वमभिषिच्यस्व नृपति धर्मवत्सला॥<br><br>7423: पतिभिर्निर्जितामुर्वी विक्रमेण महाबलैः। कुरु ब्राह्मणसात् सर्वामश्वमेधे महाक्रतौ॥<br><br>7424: पृथिव्यां यानि रत्नानि गुणवन्ति गुणान्विते। तान्याप्नुहि त्वं कल्याणि सुखिनी शरदां शतम्॥<br><br>7425: यथा च त्वाभिनन्दामि वध्वद्य क्षौमसंवृताम्। तथा भूयोऽभिनन्दिष्ये जातपुत्रां गुणान्विताम्॥<br><br>7426: वैशम्पायन उवाच ततस्तु कृतदारेभ्यः पाण्डुभ्यः प्राहिणोद्वरिः। वैदूर्यमणिचित्राणि हैमान्याभरणानि च॥<br><br>7427: वासांसि च महार्हाणि नानादेश्यानि माधवः। कम्बलाजिनरत्नानि स्पर्शवन्ति शुभानि च॥<br><br>7428: शयनासनयानानि विविधानि महान्ति च। वैदूर्यवज्रचित्राणि शतशो भाजनानि च॥<br><br>7429: रूपयौवनदाक्षिण्यैरुपेताश्च स्वलंकृताः। प्रेष्याः सम्प्रददौ कृष्णो नाना देश्याः स्वलंकृताः। । १६। गजान् विनीतान् भद्राश्च सदश्वांश्च स्वलंकृतान्। रथांश्च दान्तान् सौवर्णैः शुभैः पट्टैरलंकृतान्॥<br><br>7430: कोटिशश्च सुवर्णं च तेषामकृतकं तथा। वीथीकृतममेयात्मा प्राहिणोन्मधुसूदनः॥<br><br>7431: तत् सर्वं प्रतिजग्राह धर्मराजो युधिष्ठिरः। मुदा परमया युक्तो गोविन्दप्रियकाम्यया॥<br><br>7432: वैशम्पायन उवाच ततो राज्ञां चरैराप्तैः प्रवृत्तिरुपनीयत। पाण्डवैरुपसम्पन्ना द्रौपदी पतिभिः शुभा॥<br><br>7433: येन तद् धनुरादाय लक्ष्यं विद्धं महात्मना। सोऽर्जुनो जयतां श्रेष्ठो महाबाणधनुर्धरः॥<br><br>7434: यः शल्यं मद्रराजं वै प्रोक्षिप्यापातयद् बली। त्रासयामास संक्रुद्धो वृक्षेण पुरुषान् रणे॥<br><br>7435: न चास्य सम्भ्रमः कश्चिदासीत् तत्र महात्मनः। स भीमो भीमसंस्पर्शः शत्रुसेनाङ्गपातनः॥<br><br>7436: ब्रह्मरूपधराज्छ्रुत्वा प्रशान्तान् पाण्डुनन्दनान्। कौन्तेयान् मनुजेन्द्राणां विस्मयः समजायत॥<br><br>7437: सपुत्रा हि पुरा कुन्ती दग्धा जतुगृहे श्रुता। पुनर्जातानिव च तांस्तेऽमन्यन्त नराधिपाः॥<br><br>7438: धिगकुर्वंस्तदा भीष्मं धृतराष्ट्रं च कौरवम्। कर्मणातिनृशंसेन पुरोचनकृतेन वै॥<br><br>7439: वृत्ते स्वयंवरे चैव राजानः सव्र एव ते। यथागतं विप्रजग्मुर्विदित्वा पाण्डवान् वृतान्॥<br><br>7440: अथ दुर्योधनो राजा विमना भ्रातृभिः सह। अश्वत्थाम्ना मातुलेन कर्णेन च कृपेण च॥<br><br>7441: विनिवृत्तो वृतं दृष्ट्वा द्रौपद्या श्वेतवाहनम्। तं तु दुःशासनो वीडन मन्दं मन्दमिवाब्रवीत्॥<br><br>7442: यद्यसौ ब्राह्मणो न स्याद् विन्देत द्रौपदी न सः। न हि तं तत्त्वतो राजन् वेद कश्चिद् धनंजयम्॥<br><br>7443: दैवं च परमं मन्ये पौरुषं चाप्यनर्थकम्। धिगस्तु पौरुषं तात ध्रियन्ते यत्र पाण्डवाः॥<br><br>7444: एवं सम्भाषमाणास्ते निन्दन्तश्च पुरोचनम्। विविशुहा॑स्तिनपुरं दीना विगतचेतसः॥<br><br>7445: जस्ता विगतसंकल्पा दृष्ट्वा पार्थान् महौजसः। मुक्तान् हव्यभुजश्चैव संयुक्तान् द्रुपदेन च॥<br><br>7446: धृष्टद्युम्नं तु संचिन्त्य तथैव च शिखण्डिनम्। दुपदस्यात्मजांश्चान्यान् सर्वयुद्धविशारदान्॥<br><br>7447: विदुरस्त्वथ तां श्रुत्वा द्रौपदीं पाण्डवैर्वृतान्। वीडितान् धार्तराष्ट्रांश्च भग्नदर्पानुपागतान्॥<br><br>7448: ततः प्रीतमनाः क्षत्ता धृतराष्ट्र विशाम्पते। उवाच दिष्ट्या कुरवो वर्धन्त इति विस्मितः॥<br><br>7449: वैचित्रवीर्यस्तु वचो निशम्य विदुरस्य तत्। अब्रवीत् परमप्रीतो दिष्ट्या दिष्ट्येति भारत॥<br><br>7450: मन्यते स वृतं पुत्रं ज्येष्ठं दुपदकन्यया। दुर्योधनमविज्ञानात् प्रशाचक्षुर्नरेश्वरः॥<br><br>7451: अथ त्वाज्ञापयामास द्रौपद्या भूषणं बहु। आनीयतां वै कृष्णेति पुत्रं दुर्योधनं तदा॥<br><br>7452: अथास्य पश्चाद् विदुर आचख्यौ पाण्डवान् वृतान्। सर्वान् कुशलिनो वीरान् पूजितान् द्रुपदेन ह॥<br><br>7453: तेषां सम्बन्धिनश्चान्यान् बहून् बलसमन्वितान्। समागतान् पाण्डवेयैस्तस्मिन्नेव स्वयंवरे॥<br><br>7454: यथैव पाण्डोः पुत्रास्तु तथैवाभ्यधिका मम। यथा चाभ्यधिका बुद्धिर्मम तान् प्रति तच्छृणु॥<br><br>7455: यत् ते कृशलिनो वीरा मित्रवन्तश्च पाण्डवाः। तेषां सम्बन्धिनश्चान्ये बहवश्च महाबलाः॥<br><br>7456: को हि द्रुपदमासाद्य मित्रं क्षत्तः सबान्धवम्। न बुभूषेद् भवेनार्थी गतश्रीरपि पार्थिवः॥<br><br>7457: वैशम्पायन उवाच तं तथा भाषमाणं तु विदुरः प्रत्यभाषत। नित्यं भवतु ते बुद्धिरेषा राजञ्छतं समाः। इत्युक्तवा प्रययौ राजन् विदुरः स्वं निवेशनम्॥<br><br>7458: ततो दुर्योधनश्चापि राधेयश्च विशाम्पते। धृतराष्ट्रमुपागम्य वचोऽब्रूतामिदं तदा॥<br><br>7459: संनिधौ विदुरस्य त्वां वक्तुं न शक्नुवः। विविक्तमिति वक्ष्याव: किं तवेदं चिकीर्षितम्॥<br><br>7460: सपत्नवृद्धिं यत् तात मन्यसे वृद्धिमात्मनः। अभिष्टौषि च यत् क्षत्तुः समीपे द्विषतां वर॥<br><br>7461: अन्यस्मिन् नृप कर्तव्ये त्वमन्यत् कुरुषेऽनघ। तेषां बलविधातो हि कर्तव्यस्तात नित्यशः॥<br><br>7462: ते वयं प्राप्तकालस्य चिकीर्षा मन्त्रयामहे। यथा नो न गसेयुस्ते सपुत्रवलबान्धवान्॥<br><br>7463: धृतराष्ट्र उवाच अहमप्येवमेवैतच्चिकीर्षामि यथा युवाम्। विवेक्तुं नाहमिच्छामि त्वाकारं विदुरं प्रति॥<br><br>7464: ततस्तेषां गुणानेव कीर्तयामि विशेषतः। नावबुध्येत विदुरो ममाभिप्रायमिङ्गितैः॥<br><br>7465: यच्च त्वं मन्यसे प्राप्तं तद् ब्रवीहि सुयोधन। राधेय मन्यसे यच्च प्राप्तकालं वदाशु मे॥<br><br>7466: दुर्योधन उवाच अद्य तान् कुशलैर्विप्रैः सुगुप्तैराप्तकारिभिः। कुन्तीपुत्रान् भेदयामो माद्रीपुत्रौ च पाण्डवौ॥<br><br>7467: अथवा द्रुपदो राजा महद्भिर्वित्तसंचयैः। पुत्राश्चास्य प्रलोभ्यन्ताममात्याश्चैव सर्वशः॥<br><br>7468: परित्यजेद् यथा राजा कुन्तीपुत्रं युधिष्ठिरम्। अथ तत्रैव वा तेषां निवासं रोचयन्तु ते॥<br><br>7469: इहैषां दोषवद्वासं वर्णयन्तु पृथक् पृथक्। ते भिद्यमानास्तत्रैव मनः कुर्वन्तु पाण्डवाः॥<br><br>7470: अथवा कुशलाः केचिदुपायनिपुणा नराः। इतरेतरतः पार्थान् भेदयन्त्वनुरागतः॥<br><br>7471: व्युत्थापयन्तु वा कृष्णां बहुत्वात् सुकरं हि तत्। अथवा पाण्डवांस्तस्यां भेदयन्तु ततश्च ताम्॥<br><br>7472: भीमसेनस्य वा राजन्नुपायकुशलैनरैः। मृत्युर्विधीयतां छन्नैः स हि तेषां बलाधिकः॥<br><br>7473: तमाश्रित्य हि कौन्तेयः पुरा चास्मान् न मन्यते। स हि तीक्ष्णाश्च शूरश्च तेषां चैव परायणम्॥<br><br>7474: तस्मिंस्त्वभिहते राजन् हतोत्साहा हतौजसः। यतिष्यन्ते न राज्याय स हि तेषां व्यपाश्रयः॥<br><br>7475: अजेयो ह्यर्जुनः संख्ये पृष्ठगोपे वृकोदरे। तमृते फाल्गुनो युद्धे राधेयस्य न पादभाक्॥<br><br>7476: जानानास्तु दौर्बल्यं भीमसेनमृते महत्। अस्मान् बलवतो ज्ञात्वा न यतिष्यन्ति दुर्बलाः॥<br><br>7477: इहागतेषु वा तेषु निदेशवशवर्तिषु। प्रवर्तिष्यामहे राजन् यथाशास्त्रं निबर्हणम्॥<br><br>7478: अथवा दर्शनीयाभिः प्रमदाभिर्विलोभ्यताम्। एकैकस्तत्र कौन्तेयस्ततः कृष्णा विरज्यताम्॥<br><br>7479: प्रेष्यतां चैव राधेयस्तेषामागमनाय वै। तैस्तैः प्रकारैः संनीय पात्यन्तामाप्तकारिभिः॥<br><br>7480: एतेषामप्युपायानां यस्ते निर्दोषवान् मतः। तस्य प्रयोगमातिष्ठ पुरा कालोऽतिवर्तते॥<br><br>7481: यावद्ध्यकृतविश्वासा दुपदे पार्थिवर्षभे। तावदेव हि ते शक्या न शक्यास्तु ततः परम्॥<br><br>7482: एषा मम मतिस्तात निग्रहाय प्रवर्तते। साध्वी वा यदि वासाध्वी किं वा राधेय मन्यसे॥<br><br>7483: कर्ण उवाच दुर्योधन तव प्रज्ञा न सम्यगिति मे मतिः। न ह्युपायेन ते शक्याः पाण्डवाः कुरुवर्धन॥<br><br>7484: पूर्वमेव हि ते सूक्ष्मैरुपायैर्यतितास्त्वया। निग्रहीतुं तदा वीर न चैव शकितास्त्वया। ॥<br><br>7485: इहैव वर्तमानास्ते समीपे तव पार्थिव। अजातपक्षाः शिशवः शकिता नैव बाधितुम्॥<br><br>7486: जातपक्षा विदेशस्था विवृद्धाः सर्वशोऽद्य ते। नोपायसाध्याः कौन्तेया ममैषा मतिरच्युत॥<br><br>7487: न च ते व्यसनैर्योक्तुं शक्या दिष्टकृतेन च। शकिताश्चेप्सवश्चैव पितृपैतामहं पदम्॥<br><br>7488: परस्परेण भेदश्च नाधातुं तेषु शक्यते। एकस्यां ये रताः पन्यां न भिद्यन्ते परस्परम्॥<br><br>7489: न चापि कृष्णा शक्येत तेभ्यो भेदयितुं परैः। परियूनान् वृतवती किमुताद्य मृजावतः॥<br><br>7490: ईप्सितश्च गुणः स्त्रीणामेकस्या बहुभर्तृता। तं च प्राप्तवती कृष्णा न सा भेदयितुं क्षमा॥<br><br>7491: आर्यव्रतश्च पाञ्चाल्यो न स राजा धनप्रियः। न संत्यक्ष्यति कौन्तेयान् राज्यदानैरपि ध्रुवम्॥<br><br>7492: यथास्य पुत्रो गुणवाननुरक्तश्च पाण्डवान्। तस्मान्नो पायसाध्यांस्तानहं मन्ये कथंचन॥<br><br>7493: इदं त्वद्य क्षमं कर्तुमस्माकं पुरुषर्षभ। यावन्न कृतमूलास्ते पाण्डवेया विशाम्पते॥<br><br>7494: तावत् प्रहरणीयास्ते तत् तुभ्यं तात रोचताम्। अस्मत्पक्षो महान् यावद् यावत् पाञ्चालको लघुः। तावत् प्रहरणं तेषां क्रियतां मा विचारय॥<br><br>7495: वाहनानि प्रभूतानि मित्राणि च कुलानि च। यावन्न तेषां गान्धारे तावद् विक्रम पार्थिव॥<br><br>7496: यावच्च राजा पाञ्चाल्यो नोद्यमे कुरुते मनः। सह पुत्रैर्महावीर्य स्तावद् विक्रम पार्थिव॥<br><br>7497: यावन्नायाति वार्ष्णेयः कर्षन् यादववाहिनीम्। राज्यार्थे पाण्डवेयानां पाञ्चाल्यसदनं प्रति॥<br><br>7498: वसूनि विविधान् भोगान् राज्यमेव च केवलम्। नात्याज्यमस्ति कृष्णस्य पाण्डवार्थं कथंचन॥<br><br>7499: विक्रमेण मही प्राप्ता भरतेन महात्मना। विक्रमेण च लोकांस्त्रीञ्जितवान् पाकशासनः॥<br><br>7500: विक्रमं च प्रशंसन्ति क्षत्रियस्य विशाम्पते। स्वको हि धर्मः शूराणां विक्रमः पार्थिवर्षभ॥<br><br>7501: ते बलेन वयं राजन् महता चतुरङ्गिणा। प्रमथ्य दुपदं शीघ्रमानयामेह पाण्डवान्॥<br><br>7502: न हि साम्ना न दानेन न भेदेन च पाण्डवाः। शक्याः साधयितुं तस्माद् विक्रमेणैव ताञ्जहि॥<br><br>7503: तान् विक्रमेण जित्वेमामखिलां भुक्ष्व मेदिनीम्। अतो नान्यं प्रपश्यामि कार्योपायं जनाधिप॥<br><br>7504: वैशम्पायन उवाच श्रुत्वा तु राधेयवचो धृतराष्ट्रः प्रतापवान्। अभिपूज्य ततः पश्चादिदं वचनमब्रवीत्॥<br><br>7505: उपपन्नं महाप्राज्ञे कृतास्त्रे सूतनन्दने। त्वयि विक्रमसम्पन्नमिदं वचनमीदृशम्॥<br><br>7506: भूय एव तु भीष्मश्च द्रोणो विदुरएव च। युवां च कुरुतं बुद्धिं भवेद् या नः सुखोदया॥<br><br>7507: तत आनाय्य तान् सर्वान् मन्त्रिणः सुमहायशाः। धृतराष्ट्रो महाराज मन्त्रयामास वै तदा॥<br><br>7508: भीष्म उवाच न रोचते विग्रहो मे पाण्डुपुत्रैः कथंचन। यथैव धृतराष्ट्रो मे तथा पाण्डुरसंशयम्॥<br><br>7509: गान्धार्याश्च यथा पुत्रास्तथा कुन्तीसुता मम। यथा च मम ते रक्ष्या धृतराष्ट्र तथा तव॥<br><br>7510: यथा च मम राज्ञश्च तथा दुर्योधनस्य ते। तथा कुरूणां सर्वेषामन्येषामपि पार्थिव॥<br><br>7511: एवं गते विग्रहं तैर्न रोचे संधाय वीरैर्दीयतामर्धभूमिः। तेषामपीदं प्रपितामहानां राज्यं पितुश्चैव कुरूत्तमानाम्॥<br><br>7512: दुर्योधन यथा राज्यं त्वमिदं तात पश्यसि। मम पैतृकमित्येवं तेऽपि पश्यन्ति पाण्डवाः॥<br><br>7513: यदि राज्यं न ते प्राप्ताः पाण्डवेया यशस्विनः। कुत एव तवापीदं भारतस्यापि कस्यचित्॥<br><br>7514: अधर्मेण च राज्यं त्वं प्राप्तवान् भरतर्षभ। तेऽपि राज्यमनुप्राप्ताः पूर्वमेवेति मे मतिः॥<br><br>7515: मधुरेणैव राज्यस्य तेषामधु प्रदीयताम्। एतद्धि पुरुषव्याघ्र हितं सर्वजनस्य च॥<br><br>7516: अतोऽन्यथा चेत् क्रियते न हितं नो भविष्यति। तवाप्यकीर्तिः सकला भविष्यति न संशयः॥<br><br>7517: कीर्तिरक्षणमातिष्ठ कीर्तिर्हि परमं बलम्। नष्टकीर्तेर्मनुष्यस्य जीवितं ह्यफलं स्मृतम्॥<br><br>7518: यावत्कीर्तिर्मनुष्यस्य न प्रणश्यति कौरव। तावज्जीवति गान्धारे नष्टकीर्तिस्तु नश्यति॥<br><br>7519: तमिमं समुपातिष्ठ धर्मं कुरुकुलोचितम्। अनुरूपं महाबाहो पूर्वेषामात्मनः कुरु॥<br><br>7520: दिष्ट्या ध्रियन्ते पार्था हि दिष्ट्या जीवति सा पृथा। दिष्ट्या पुरोचनः पापो न सकामोऽत्ययं गतः॥<br><br>7521: यदा प्रभृति दग्धास्ते कुन्तिभोजसुतासुताः। तदा प्रभृति गान्धारे न शक्नोम्यभिवीक्षितुम्॥<br><br>7522: लोके प्राणभृतां कंचिच्छ्रुत्वा कुन्ती तथागताम्। न चापि दोषेण तथा लोको मन्येत् पुरोचनम्। यथा त्वां पुरुषव्याघ्र लोको दोषेण गच्छति॥<br><br>7523: तदिदं जीवितं तेषां तव किल्विपनाशनम्। सम्मन्तव्यं महाराज पाण्डवानां च दर्शनम्॥<br><br>7524: न चापि तेषां वीराणां जीवतां कुरुनन्दन। पित्र्योंऽशः शक्य आदातुमपि वज्रभृता स्वयम्॥<br><br>7525: ते सर्वेऽवस्थिता धर्मे सर्वे चैवैकचेतसः। अधर्मेण निरस्ताश्च तुल्ये राज्ये विशेषतः॥<br><br>7526: यदि धर्मस्त्वया कार्यो यदि कार्यं प्रियं च मे। क्षेमं च यदि कर्तव्यं तेषामधु प्रदीयताम्॥<br><br>7527: द्रोण उवाच मन्त्राय समुपानीतैर्धराष्ट्र हितैर्नृप। धर्म्यमर्थ्य यशस्यं च वाच्यमित्यनुशुश्रुम्॥<br><br>7528: ममाप्येषा मतिस्तात या भीष्मस्य महात्मनः। संवभिज्यास्तु कौन्तेया धर्म एष सनातनः॥<br><br>7529: प्रेष्यतां द्रुपदायाशु नरः कश्चित् प्रियंवदः। बहुलं रत्नमादाय तेषामर्थाय भारत। ॥<br><br>7530: मिथः कृत्यं च तस्मै च आदाय वसु गच्छतु। वृद्धिं च परमां ब्रूयात् त्वत्संयोगोद्भवां तथा॥<br><br>7531: सम्प्रीयमाणं त्वां ब्रूयाद् राजन् दुर्योधनं तथा। असकृद् द्रुपदे चैव धृष्टद्युम्ने च भारत॥<br><br>7532: उचितत्वं प्रियत्वं च योगस्यापि च वर्णयेत्। पुनः पुनश्च कौन्तेयान् माद्रीपुत्रौ च सान्त्वयन्॥<br><br>7533: हिरण्मयानि शुभ्राणि बहून्याभरणानि च। वचनात् तव राजेन्द्र द्रौपद्याः सम्प्रयच्छतु॥<br><br>7534: तथा दुपदपुत्राणां सर्वेषां भरतर्षभ। पाण्डवानां च सर्वेषां कुन्त्या युक्तानि यानि च॥<br><br>7535: एवं सान्त्वसमायुक्तं द्रुपदं पाण्डवैः सह। उक्त्वा सोऽनन्तरं ब्रूयात् तेषामागमनं प्रति॥<br><br>7536: अनुज्ञातेषु वीरेषु बलं गच्छतु शोभनम्। दुःशासनो विकर्णश्चाप्यानेतुं पाण्डवानिह॥<br><br>7537: ततस्ते पाण्डवाः श्रेष्ठाः पूज्यमानाः सदा त्वया। प्रकृतीनामनुमते पदे स्थास्यन्ति पैतृके॥<br><br>7538: एतत् तव महाराज पुत्रेषु तेषु चैव हि। वृत्तयौपयिकं मन्ये भीष्मेण सह भारत॥<br><br>7539: कर्ण उवाच योजितावर्थमानाभ्यां सर्वकार्येष्वनन्तरौ। न मन्त्रयेतां त्वच्छ्रेयः किमद्भुततरं ततः॥<br><br>7540: दुष्टेन मनसा यो वै प्रच्छन्नेनान्तरात्मना। ब्रूयान्निःश्रेयसं नाम कथं कुर्यात् सतां मतम्॥<br><br>7541: न मित्राण्यर्थकृच्छ्रेषु श्रेयसे चेतराय वा। विधिपूर्वं हि सर्वस्य दुःखं वा यदि वा सुखम्॥<br><br>7542: कृतप्रज्ञोऽकृतप्रज्ञो बालो वृद्धश्च मानवः। ससहायोऽसहायश्च सर्वं सर्वत्र विन्दति॥<br><br>7543: श्रूयते हि पुरा कश्चिदम्बुवीच इतीश्वरः। आसीद् राजगृहे राजा मागधानां महीक्षिताम्॥<br><br>7544: स हीनः करणैः सर्वैरुच्छ्वासपरमो नृपः। अमात्यसंस्थ: सर्वेषु कार्येष्वेवाभवत् तदा॥<br><br>7545: तस्यामात्यो महाकर्णिर्बभूवैकेश्वरस्तदा। स लब्धवलमात्मानं मन्यमानोऽवमन्यते॥<br><br>7546: स राज्ञ उपभोग्यानि स्त्रियो रत्नधनानि च। आददे सर्वशो मूढ ऐश्वर्यं च स्वयं तदा॥<br><br>7547: तदादाय च लुब्धस्य लोभाल्लोभोऽप्यवर्धत। तथा हि सर्वमादाय राज्यमस्य जिहीर्षति॥<br><br>7548: हीनस्य करणैः सर्वैरुच्छ्वासपरमस्य च। यतमानोऽपि तद् राज्यं न शशाकेति नः श्रुतम्॥<br><br>7549: किमन्यद् विहिता नूनं तस्य सा पुरुषेन्द्रता। यदि ते विहितं राज्यं भविष्यति विशाम्पते॥<br><br>7550: मिषतः सर्वलोकस्य स्थास्यते त्वयि तद् ध्रुवम्। अतोऽन्यथा चेद् विहितं यतमानो न लप्स्यसे॥<br><br>7551: एवं विद्वन्नपादत्स्व मन्त्रिणां साध्वसाधुताम्। दुष्टानां चैव बोद्धव्यमदुष्टानां च भाषितम्॥<br><br>7552: द्रोण उवाच विद्म ते भावदोषेण यदर्थमिदमुच्यते। दुष्ट पाण्डवहेतोस्त्वं दोषमाख्यापयस्युत॥<br><br>7553: हितं तु परमं कर्ण ब्रवीमि कुलवर्धनम्। अथ त्वं मन्यसे दुष्टं ब्रूहि यत् परमं हितम्॥<br><br>7554: अतोऽन्यथा चेत् क्रियते यद् ब्रवीमि परं हितम्। कुरवो वै विनक्षयन्ति नचिरेणैव मे मतिः॥<br><br>7555: विदुर उवाच राजन् नि:संशयं श्रेयो वाच्यस्त्वमसि बान्धवैः। न त्वशुश्रूषमाणे वै वाक्यं सम्प्रतिष्ठिति॥<br><br>7556: प्रियं हितं च तद् वाक्यमुक्तवान् कुरुसत्तमः। भीष्मः शांतनवो राजन् प्रतिगृहणसि तन्न च॥<br><br>7557: तथा द्रोणेन बहुधा भाषितं हितमुत्तमम्। तच्च राधासुतः कर्णो मन्यते न हितं तव॥<br><br>7558: चिन्तयंश्च न पश्यामि राजंस्तव सुहृत्तमम्। आभ्यां पुरुषसिंहाभ्यं यो वा स्यात् प्रज्ञयाधिकः॥<br><br>7559: इमौ हि वृद्धौ वयसा प्रज्ञया च श्रुतेन च। समौ च त्वयि राजेन्द्र तथा पाण्डुसुतेषु च॥<br><br>7560: धर्मे चानवरौ राजन् सत्यतायां च भारत। रामाद् दाशरथेश्चैव गयाच्चैव न संशयः॥<br><br>7561: न चोक्तवन्तावश्रेय पुरस्तादपि किंचन। न चाप्यपकृतं किंचिदनयोर्लक्ष्यते त्वयि॥<br><br>7562: तावभौ पुरुषव्याघ्रावनागसि नृपे त्वयि। न मन्त्रयेतां त्वच्छ्रेयः कथं सत्यपराक्रमौ॥<br><br>7563: प्रज्ञावन्तौ नरश्रेष्ठावस्मॅिल्लोके नराधिप। त्वन्निमित्तपतो नेमौ किंचिज्जिा वदिष्यतः॥<br><br>7564: इति मे नैष्ठिकी बुद्धिवर्तते कुरुनन्दन। न चार्थहेतोर्धर्मौ वक्ष्यतः पक्षसंश्रितम्॥<br><br>7565: एतद्धि परमं श्रेयो मन्येऽहं तव भारत। दुर्योधनप्रभृतयः पुत्रा राजन् यथा तव॥<br><br>7566: तथैव पाण्डवेयास्ते पुत्रा राजन् न संशयः। तेषु चेदहितं किंचिन्मन्त्रयेयुरतद्विदः॥<br><br>7567: मन्त्रिणस्ते न च श्रेयः प्रपश्यन्ति विशेषतः। अथ ते हृदये राजन् विशेष: स्वेषु वर्तते। ते॥<br><br>7568: अन्तरस्थं वितृण्वानाः श्रेयः कुर्युर्न ते ध्रुवम्॥<br><br>7569: एतदर्थमिमौ राजन् महात्मानौ महाद्युती। नोचतुर्विवृतं किंचिन्न ह्येष तव निश्चयः॥<br><br>7570: यच्चाप्यशक्यतां तेषामहतुः पुरुषर्षभौ। कथं हि पाण्डवः श्रीमान् सव्यसाची धनंजयः। शक्यो विजेतुं संग्रामे राजन् मघवतापि हि॥<br><br>7571: भीमसेनो महाबाहुर्नागायुतबलो महान्। कथं स्म युधि शक्येत विजेतुममरैरपि॥<br><br>7572: तथैव कृतिनौ युद्धे यमौ यमसुताविव। कथं विजेतुं शक्यौ तौ रणे जीवितुमिच्छता॥<br><br>7573: यस्मिन् धृतिरनुक्रोशः क्षमा सत्यं पराक्रमः। नित्यानि पाण्डवे ज्येष्ठे स जीयेत रणे कथम्॥<br><br>7574: येषां पक्षधरो रामो येषां मन्त्री जनार्दनः। किं न तैरजितं संख्ये येषां पक्षे च सात्यकिः॥<br><br>7575: द्रुपदः श्वशुरो येषां येषां श्यालाश्च पार्षताः। धृष्टद्युम्नमुखा वीरा भ्रातरो द्रुपदात्मजाः॥<br><br>7576: सोऽशक्यतां च विज्ञाय तेषामग्रे च भारता दायाद्यतां च धर्मेण सम्यक् तेषु समाचर॥<br><br>7577: इदं निर्दिष्टमयशः पुरोचनकृतं महत्। तेषामनुग्रहेणाद्य राजन् प्रक्षालयात्मनः॥<br><br>7578: तेषामनुग्रहश्चायं सर्वेषां चैव नः कुले। जीवितं च परं श्रेयः क्षत्रस्य च विवर्धनम्॥<br><br>7579: दुपदोऽपि महान् राजा कृतवैस्च नः पुरा। तस्य संग्रहणं राजन् स्वपक्षस्य विवर्धनम्॥<br><br>7580: बलवन्तश्च दाशार्हा बहवश्च विशाम्पते। यतः कृष्णस्ततः सर्वे यतः कृष्णस्ततो जयः॥<br><br>7581: यच्च साम्नैव शक्येत कार्यं साधयितुं नृप। को दैवशप्तस्तत् कार्यं विग्रहेण समाचरेत्॥<br><br>7582: श्रुत्वा च जीवतः पार्थान् पौरजानपदा जनाः। बलवद् दर्शने हृष्टास्तेषां राजन् प्रियं कुरु॥<br><br>7583: दुर्योधनश्च कर्णश्च शकुनिश्चापि सौबलः। अधर्मयुक्ता दुष्प्रज्ञा बाला मैषां वचः कृथाः॥<br><br>7584: उक्तमेतत् पुरा राजन् मया गुणवतस्तव। दुर्योधनापराधेन प्रजेयं वै विनक्ष्यति॥<br><br>7585: धृतराष्ट्र उवाच भीष्मः शांतनवो विद्वान् द्रोणश्च भगवानृषिः। हितं च परमं वाक्यं त्वं च सत्यं ब्रवीषि माम्॥<br><br>7586: यथैव पाण्डोस्ते वीराः कुन्तीपुत्रा महारथाः। तथैव धर्मतः सर्वे मम पुत्रा न संशयः॥<br><br>7587: यथैव मम पुत्राणामिदं राज्यं विधीयते। तथैव पाण्डुपुत्राणामिदं राज्यं न संशयः॥<br><br>7588: क्षत्तरानय गच्छैतान् सह मात्रा सुसत्कृतान्। तया च देवरूपिण्या कृष्णया सह भारत॥<br><br>7589: दिष्ट्या जीवन्ति ते पार्था दिष्ट्या जीवति सा पृथा। दिष्ट्या दुपदकन्यां च लब्धवन्तो महारथाः॥<br><br>7590: दिष्ट्या वर्धामहे सर्वे दिष्ट्या शान्तः पुरोचनः । दिष्ट्या मम परं दुःखमपनीतं महाद्युते॥<br><br>7591: वैशम्पायन उवाच ततो जगाम विदुरो धृतराष्ट्रस्य शासनात्। सकाशं यज्ञसेनम्य पाण्डवानां च भारत॥<br><br>7592: समुपादाय रत्नानि वसूनि विविधानि च। द्रौपद्याः पाण्डवानां च यज्ञसेनस्य चैव ह॥<br><br>7593: तत्र गत्वा स धर्मज्ञः सर्वशास्त्रविशारदः। दुपदं न्यायतो राजन् संयुक्तमुपतस्थिवान्॥<br><br>7594: स चापि प्रतिजग्राह धर्मेण विदुरं ततः। चक्रतुश्च यथान्यायं कुशलप्रश्नसंविदम्॥<br><br>7595: ददर्श पाण्डवांस्तत्र वासुदेवं च भारत। स्नेहात् परिष्वज्य स तान् पप्रच्छानामयं ततः॥<br><br>7596: तैश्चाप्यमितबुद्धिः स पूजितो हि यथाक्रमम्। वचनाद् धृतराष्ट्रस्य स्नेहयुक्तं पुनः पुनः॥<br><br>7597: पप्रच्छानामयं राजंस्ततस्तान् पाण्डुनन्दनान्। प्रददौ चापि रत्नानि विविधानि वसूनि च॥<br><br>7598: पाण्डवानां च कुन्त्याश्च द्रौपद्याश्च विशाम्पते। द्रुपदस्य च पुत्राणां यथा दत्तानि कौरवैः॥<br><br>7599: प्रोवाच चामितमतिः प्रश्रितं विनयान्वितः। द्रुपदं पाण्डुपुत्राणां संनिधौ केशवस्य च॥<br><br>7600: विदुर उवाच राजञ्छृणु सहामात्यः सपुत्रश्च वचो मम। धृतराष्ट्रः सपुत्रस्त्वां सहामात्यः सबान्धवः॥<br><br>7601: अब्रवीत् कुशलं राजन् प्रीयमाणः पुनः पुनः। प्रीतिमांस्ते दृढं चापि सम्बन्धेन नराधिप॥<br><br>7602: तथा भीष्मः शांतनवः कौरवैः सह सर्वशः। कुशलं त्वां महाप्राज्ञः सर्वतः परिपृच्छति॥<br><br>7603: भारद्वाजो महाप्राज्ञो द्रोणः प्रियसखस्तव। समाश्लेषमुपेत्य त्वां कुशलं परिपृच्छति॥<br><br>7604: धृतराष्ट्रश्च पाञ्चाल्य त्वया सम्बन्धमीयिवान्। कृतार्थं मन्यतेऽत्मानं तथा सर्वेऽपि कौरवाः॥<br><br>7605: न तथा राज्यसम्प्राप्तिस्तेषां प्रीतिकरी मता। यथा सम्बन्धकं प्राप्य यज्ञसेन त्वया सह॥<br><br>7606: एतद् विदित्वा तुभवान् प्रस्थापयतु पाण्डवान्। द्रष्टुं हि पाण्डुपुत्रांश्च त्वरन्ति कुरवो भृशम्॥<br><br>7607: विप्रोषिता दीर्घकालमेते चापि नरर्षभाः। उत्सुका नगरं द्रष्टुं भविष्यन्ति तथा पृथा॥<br><br>7608: कृष्णामपि च पाञ्चालीं सर्वाः कुरुवरस्त्रियः। द्रष्टुकामाः प्रतीक्षन्ते पुरं च विषयाश्च नः॥<br><br>7609: स भवान् पाण्डुपुत्राणामाज्ञापयतु मा चिरम्। गमनं सहदाराणामेतदत्र मतं मम॥<br><br>7610: निसृष्टेषु त्वया राजन् पाण्डवेषु महात्मसु। ततोऽहं प्रेषयिष्यामि धृतराष्ट्रस्य शीघ्रगान्। आगमिष्यन्ति कौन्तेयाः कुन्ती च सह कृष्णया॥<br><br>7611: दुपद उवाच एवमेतन्महाप्राज्ञ यथाऽऽत्थ विदुराद्य माम्। ममापि परमो हर्षः सम्बन्धेऽस्मिन् कृते प्रभो॥<br><br>7612: गमनं चाप युक्तं स्याद् दृढमेषां महात्मनाम्। न तु तावन्मया युक्तमेतद् वक्तुं स्वयं गिरा। ॥<br><br>7613: यदा तु मन्यते वीरः कुन्तीपुत्रो युधिष्ठिरः। भीमसेनार्जुनो चैव यमौ च पुरुषर्षभौ॥<br><br>7614: रामकृष्णौ च धर्मज्ञो तदा गच्छन्तु पाण्डवाः। एतौ हि पुरुषव्याघ्रावेषां प्रियहिते रतौ॥<br><br>7615: युधिष्ठिर उवाच परवन्तो वयं राजंस्त्वयि सर्वे सहानुगाः। यथा वक्ष्यसि नः प्रीत्या तत् करिष्यामहे वयम्॥<br><br>7616: वैशम्पायन उवाच ततोऽब्रवीद् वासुदेवो गमनं रोचते मम। यथा वा मन्यते राजा दुपदः सर्वधर्मवित्॥<br><br>7617: दुपद उवाच यथैव मन्यते वीरो दाशार्हः पुरुषोत्तमः। प्राप्तकालं महाबाहुः सा बुद्धिनिश्चिता मम॥<br><br>7618: यथैव हि महाभागाः कौन्तेया मम समाप्रतम्। तथैव वासुदेवस्य पाण्डुपुत्रा न संशयः॥<br><br>7619: न तद् ध्यायति कौन्तेयः पाण्डुपुत्रो युधिष्ठिरः। यथैषां पुरुषव्याघ्रः श्रेयो ध्यायति केशवः॥<br><br>7620: वैशाम्पायन उवाच ततस्ते समनुज्ञाता दुपदेन महात्मना। पाण्डवाश्चैव कृष्णश्च विदुरश्च महीपते॥<br><br>7621: आदाय द्रौपदी कृष्णां कुन्तीं चैव यशस्विनीम्। सविहारं सुर जग्मुर्नगरं नागसाह्वयम्॥<br><br>7622: श्रुत्वा चाप्यागतान् वीरान् धृतराष्ट्रो जनेश्वरः। प्रतिग्रहाय पाण्डूनां प्रेषयामास कौरवान्॥<br><br>7623: विकर्णं च महेष्वासं चित्रसेनं च भारत। द्रोणं च परमेष्वासं गौतमं कृपमेव च। ॥<br><br>7624: तैस्ते परिवृता वीराः शोभमाना महाबलाः। नगरं हास्तिनपुरं शनैः प्रविविशुस्तदा॥<br><br>7625: कौतूहलेन नगरं दीप्यमानमिवाभवत्। तत्र ते पुरुषव्याघ्राः शोकदुःखविनाशनाः॥<br><br>7626: तत उच्चावचा वाचः पौरैः प्रियचिकीर्षुभिः। उदीरिता अशृण्वंस्ते पाण्डवा हृदयंगमाः॥<br><br>7627: अयं स पुरुषव्याघ्रः पुनरायाति धर्मवित्। यो नः स्वानिव दायादान् धर्मेण परिरक्षति॥<br><br>7628: अद्य पाण्डुर्महाराजो वनादिव जनप्रियः। आगतः प्रियमस्माकं चिकीर्षुर्नात्र संशयः॥<br><br>7629: किं नु नाद्य कृतं तात सर्वेषां नः परं प्रियम्। यन्नः कुन्तीसुता वीरा नगरं पुनरागताः॥<br><br>7630: यदि दत्तं यदि हुतं विद्यते यदि नस्तपः। तेन तिष्ठन्तु नगरे पाण्डवाः शरदां शतम्॥<br><br>7631: ततस्ते धृतराष्र्ण्य भीष्मस्य च महात्मनः। अन्येषां च तदर्हाणां चक्रुः पादाभिवन्दनम्॥<br><br>7632: कृत्वा तु कुशलप्रश्नं सर्वेण नगरेण च। न्यविशन्ताथ वेश्मानि धृतराष्ट्रस्य शासनात्॥<br><br>7633: विश्रान्तास्ते महात्मान: कंचित् कालं महाबलाः। आहूता धृतराष्ट्रेण राज्ञा शांतनवेन च॥<br><br>7634: धृतराष्ट्र उवाच भ्रातृभिः सह कौन्तेय निबोध गदतो मम। पुनर्वो विग्रहो मा भूत् खाण्डवप्रस्थमाविश॥<br><br>7635: न च वो वसतस्तत्र कश्चिच्छक्तः प्रबाधितुम्। संरक्ष्यमाणान् पार्थेन त्रिदशानिव वज्रिणा॥<br><br>7636: अर्धं राज्यस्य सम्प्राप्य खाण्डवप्रस्थमाविश। वैशम्पायन उवाच प्रतिगृह्य तु तद् वाक्यं नृपं सर्वे प्रणम्य च॥<br><br>7637: प्रतस्थिरे ततो घोरं वनं तन्मनुजर्षभाः। अर्धं राज्यस्य सम्प्राप्य खाण्डवप्रस्थमाविशन्॥<br><br>7638: ततस्ते पाण्डवास्तत्र गत्वा कृष्णपुरोगमाः। मण्डयां चक्रिरे तद् वै परं स्वर्गवदच्युताः॥<br><br>7639: ततः पुण्ये शिवे देशे शान्तिं कृत्वा महारथाः। नगरं मापयामासुद्वैपायनपुरोगमाः॥<br><br>7640: सागरप्रतिरूपाभिः परिखाभिरलंकृतम्। प्राकारेण च सम्पन्नं दिवमावृत्य तिष्ठता॥<br><br>7641: पाण्डुराभ्रप्रकाशेन हिमरश्मिनिभेन च। शुशुभे तत् पुरश्रेष्ठं नागैर्भोगवती यथा॥<br><br>7642: द्विपक्षगरुडप्रख्यारैः सौधैश्च शोभितम्। गुप्तमभ्रचयप्रख्यैर्गोपुरैर्मन्दरोपमैः॥<br><br>7643: विविधैरपि निर्विः शस्त्रोपेतैः सुसंवृतैः। शक्तिभिश्चावृतं तद्धि द्विजिलैरिव पन्नगैः॥<br><br>7644: तल्पैश्चाभ्यासिकैर्युक्तं शुशुभे योधरक्षितम्। तीक्ष्णारूशशतघ्नीभिर्यन्त्रजालैश्च शोभितम्॥<br><br>7645: आयसैश्च महाचक्रैः शुशुभे तत् पुरोत्तमम्। सुविभक्तमहारथ्यं देवतावाधवर्जितम्॥<br><br>7646: विरोचमानं विविधैः पाण्डुरैर्भवनोत्तमैः। तत् त्रिविष्टपसंकाशमिन्द्रप्रस्थं व्यरोचत॥<br><br>7647: मेघवृन्दमिवाकाशे विद्धं विद्युत्समावृतम्। तत्र रम्ये शिवे देशे कौरव्यस्य निवेशनम्॥<br><br>7648: शुशुभे धनसम्पूर्ण धनाध्यक्षक्षयोपमम्। तत्रागच्छन् द्विजा राजन् सर्ववेदविदां वराः॥<br><br>7649: निवासं रोचयन्ति स्म सर्वभाषाविस्तथा। वणिजश्चाययुस्तत्र नानादिग्भ्यो धनार्थिनः॥<br><br>7650: सर्वशिल्पविदस्तत्र वासायाभ्यागमंस्तदा। उद्यानानि च रम्याणि नगरस्य समन्ततः॥<br><br>7651: आप्रैराम्रातकैनीपैरशोकैश्चम्पकैस्तथा। पुन्नागैर्नागपुष्पैश्च लकुचैः पनसैस्तथा॥<br><br>7652: शालतालतमालैश्च बकुलैश्च सकेतकैः। मनोहरैः सुपुष्पैश्च फलभारावनामितैः॥<br><br>7653: प्राचीनामलकैलॊधेरकोलैश्च सुपुष्पितैः। जम्बूभिः पाटलाभिश्च कुब्जकैरतिमुक्तकैः॥<br><br>7654: करवीरैः पारिजातैरन्यैश्च विविधैर्दुमैः। नित्यपुष्पफलोपेते नाद्विजगणायुतैः॥<br><br>7655: मत्तवहिणसंघुष्टकोकिलैश्च सदामदैः। गृहैरादर्शविमलैर्विविधैश्च लतागृहैः॥<br><br>7656: मनोहरैचित्रगृहैस्तथाजगतिपर्वतैः। वापीभिर्विविधाभिश्च पूर्णाभिः परमाम्भसा॥<br><br>7657: सरोभिरतिरम्यैश्च पद्मोत्पलसुगन्धिभिः। हंसकारण्डवयुतैश्चक्रवाकोपशोभितैः॥<br><br>7658: रम्याश्च विविधास्तत्र पुष्करिण्यो वनावृताः। तडागानि च रम्याणि बृहन्ति सुबहूनि च॥<br><br>7659: तेषां पुण्यजनोपेतं राष्ट्रमाविशतां महत्। पाण्डवानां महाराज शश्वत् प्रीतिरवर्धत्॥<br><br>7660: तत्र भीष्मेण राज्ञा च धर्मप्रणयने कृते। पाण्डवाः समपद्यन्त खाण्डवप्रस्थवासिनः॥<br><br>7661: पञ्चभिस्तैर्महेष्वासैरिन्द्रकल्पैः समन्वितम्। शुशुभे तत् पुरश्रेष्ठं नागैर्भोगवती यथा॥<br><br>7662: तां निवेश्य ततो वीरो रामेण सह केशवः। ययौ द्वारवती राजन् पाण्डवानुमते तदा॥<br><br>7663: जनमेजय उवाच एवं सम्प्राप्य राज्यं तदिन्द्रप्रस्थं तपोधन। अत ऊर्ध्वं महात्मानः किमकुर्वत पाण्डवाः॥<br><br>7664: सर्व एव महासत्त्वा मम पूर्वपितामहाः। द्रौपदी धर्मपत्नी च कथं तानन्ववर्तत। ॥<br><br>7665: कथं च पञ्च कृष्णायामेकस्यां ते नराधिपाः। वर्तमाना महाभागा नाभिद्यन्त परस्परम्॥<br><br>7666: श्रोतुमिच्छाम्यहं सर्वं विस्तरेण तपोधन। तेषां चेष्टितमन्योन्यं युक्तानां कृष्णया सह॥<br><br>7667: वैशम्पायन उवाच धृतराष्ट्राभ्यनुज्ञाता: कृष्णया सह पाण्डवाः। रेमिरे खाण्डवप्रस्थे प्राप्तराज्या: परंतपाः॥<br><br>7668: प्राप्य राज्यं महातेजाः सत्यसंधो युधिष्ठिरः। पालयामास धर्मेण पृथिवीं भ्रातृभिः सह॥<br><br>7669: जितारयो महाप्रज्ञाः सत्यधर्मपरायणाः। मुदं परमिकां प्राप्तास्तत्रोषुः पाण्डुनन्दनाः॥<br><br>7670: कुर्वाणां पौरकार्याणि सर्वाणि पुरुषर्षभाः। आसांचक्रुर्महार्हेषु पार्थिवेष्वासनेषु च॥<br><br>7671: अथ तेषूपविष्टेषु सर्वेष्वेव महात्मसु। नारदस्त्वथ देवर्षिराजगाम यदृच्छया॥<br><br>7672: तमागतमृर्षि दृष्ट्वा प्रत्युद्गम्याभिवाद्यच। आसनं रुचिरं तस्मै प्रददौ स्वं युधिष्ठिरः। देवर्षेरुपविष्टस्य स्वयमर्थ्य यथाविधि॥<br><br>7673: प्रादाद् युधिष्ठिरो धीमान् राज्यं तस्मै न्यवेदयत्। प्रतिगृह्य तु तां पूजामृषिः प्रीतमनास्तदा॥<br><br>7674: आशीभिर्वर्धयित्वा च तमुवाचास्यतामिति। निषसादाभ्यनुज्ञातस्ततो राजा युधिष्ठिरः॥<br><br>7675: कथयामास कृष्णायै भगवन्तमुपस्थितम्। श्रुत्वैतद् द्रौपदी चापि शुचिर्भूत्वा समाहिता॥<br><br>7676: जगाम तत्र यत्रास्ते नारदः पाण्डवैः सह। तस्याभिवाद्य चरणौ देवर्षेर्धर्मचारिणी॥<br><br>7677: कृताञ्जलिः सुसंवीता स्थिताथ दुपदात्मजा। तस्याश्चापि स धर्मात्माः सत्यवागृषिसत्तमः॥<br><br>7678: आशिषो विविधाः प्रोच्य राजपुत्र्यास्तु नारदः। गम्यतामिति होवाच भगवांस्तामनिन्दिताम्॥<br><br>7679: गतायामथ कृष्णायां युधिष्ठिरपुरोगमान्। विविक्ते पाण्डवान् सर्वानुवाच भगवानृपिः॥<br><br>7680: नारद उवाच पाञ्चाली भवतामेका धर्मपत्नी यशस्विनी। यथा वो नात्र भेदः स्यात् तथा नीतिविधीयताम्॥<br><br>7681: सुन्दोपसुन्दौ हि पुरा भ्रातरौ सहितावुभौ। आस्तामवध्यावन्येषां त्रिषु लोकेषु विश्रुतौ॥<br><br>7682: एकराज्यावेकगृहावेकश्यायसनाशनौ। तिलोत्तमायास्तौ हेतोरन्योन्यमभिजघ्नतुः॥<br><br>7683: रक्ष्यतां सौहृदं तस्मादन्योन्यप्रीतिभावकम्। यथा वो नात्र भेदः स्यात् तत् कुरुष्व युधिष्ठिर॥<br><br>7684: युधिष्ठिर उवाच सुन्दोपसुन्दावसुरौ कस्य पुत्रौ महामुने। उत्पन्नश्च कथं भेदः कथं चान्योन्यमनताम्॥<br><br>7685: अप्सरा देवकन्या वा कस्य चैषा तिलोत्तमा। यस्याः कामेन सम्मत्तौ जघ्नतुस्तौ परस्परम्॥<br><br>7686: एतत् सर्वं यथावृत्तं विस्तरेण तपोधन। श्रोतुमिच्छामहे ब्रह्मन् परं कौतूहलं हि नः॥<br><br>7687: नारद उवाच शृणु मे विस्तरेणेममितिहासं पुरातनम्। भ्रातृभिः सहितः पार्थ यथावृत्तं युधिष्ठिर॥<br><br>7688: महासुरस्यान्ववाये हिरण्यकशिपोः पुरा। निकुम्भो नाम दैत्येन्द्रस्तेजस्वी बलवानभूत्॥<br><br>7689: तस्य पुत्रौ महावी? जातौ भीमपराक्रमौ। सुन्दोपसुन्दौ दैत्येन्द्रौ दारुणौ क्रूरमानसौ॥<br><br>7690: तावेकनिश्चयौ दैत्यावेककार्यार्थसम्मतौ। निरन्तरमवर्तेतां समदुःखसुखावुभौ॥<br><br>7691: विनान्योन्यं न भुञ्जाते विनान्योन्यं न जल्पतः। अन्योन्यस्य प्रियकरावन्योन्यस्य प्रियंवदौ॥<br><br>7692: एकशीलसमाचारौ द्विधैवैकोऽभवत् कृतः। तौ विवृद्धौ महावीर्यो कार्येष्वप्येकनिश्चयौ॥<br><br>7693: त्रैलोक्यविजयार्थाय समाधायैकनिश्चयम्। दीक्षां कृत्वा गतौ विन्ध्यं तावुनं तेपतुस्तपः॥<br><br>7694: तौ त दीर्पण कालेन तपोयुक्तौ बभूवतुः। क्षुत्पिपासापरिश्रान्तौ जटावल्कलधारिणौ। मलोपचितसर्वाङ्गौ वायुभक्षौ बभूवतुः। आत्ममांसानि जुह्वन्तौ पादाङ्गुष्ठाग्रविष्ठितौ। ऊर्ध्ववाहू चानिमिषौ दीर्घकालं धृतव्रतौ॥<br><br>7695: तयोस्तपःप्रभावेण दीर्घकालं प्रतापितः। धूमं प्रमुमुचे विन्ध्यस्तद्भुतमिवाभवत्॥<br><br>7696: ततो देवा भयं जग्मुरुयं दृष्ट्वा तयोस्तपः। तपोविधातार्थमथो देवा विनानि चक्रिरे॥<br><br>7697: रत्नैः प्रलोभयामासुः स्त्रीभिश्चोभौ पुनः पुनः। न च तौ चक्रतुर्भङ्गं व्रतस्य सुमहाव्रतौ॥<br><br>7698: अथ मायां पुनर्देवास्तयोश्चक्रुर्महात्मनोः। भगिन्यो मातरो भार्यास्तयोश्चात्मजनस्तथा। ॥<br><br>7699: प्रपात्यमाना विस्रस्ताः शूलहस्तेन रक्षसा। भ्रष्टाभरणकेशान्ता भ्रष्टाभरणवाससः॥<br><br>7700: अभिभाष्य ततः सर्वास्तौ त्राहीति विचुक्रुशुः। न च तौ चक्रतुर्भङ्गं व्रतस्य सुमहाव्रतौ॥<br><br>7701: यदा क्षोभं नोपयाति नार्तिमन्यतरस्तयोः। ततः स्त्रियस्ता भूतं च सर्वमन्तरधीयत॥<br><br>7702: ततः पितामहः साक्षादभिगम्य महासुरौ। वरेणच्छन्दयामास सर्वलोकहितः प्रभुः॥<br><br>7703: ततः सुन्दोपसुन्दौ तौ भ्रातरौ दृढविक्रमौ। दृष्ट्वा पितामहं देवं तस्थतुः प्राञ्जली तदा॥<br><br>7704: ऊचतुश्च प्रभुं देवं ततस्तौ सहितौ तदा। आवयोस्तपसानेन यदि प्रीतः पितामहः॥<br><br>7705: मायाविदावस्त्रविदौ बलिनौ कामरूपिणौ। उभावप्यमरौ स्यावः प्रसन्नो यदि नौ प्रभुः। ॥<br><br>7706: ब्रह्मोवाच ऋतेऽमरत्वं युवयोः सर्वमुक्तं भविष्यति। अन्यद् वृणीतं मृत्योश्च विधानममरैः समम्॥<br><br>7707: प्रभविष्याव इति यन्महदभ्युद्यतं तपः। युवयोर्हेतुनानेन नामरत्वं विधीयते॥<br><br>7708: त्रैलोक्यविजयार्थाय भवद्भ्यामास्थितं तपः। हेतुनानेन दैत्येन्द्रौ न वा कामं करोम्यहम्॥<br><br>7709: सुन्दोपसुन्दावूचतुः त्रिषु लोकेषु यद् भूतं किंचित् स्थावरजङ्गमम्। सर्वस्मान्नो भयं न स्यादृतेऽन्योन्यं पितामह॥<br><br>7710: पितामह उवाच यत् प्रार्थितं यथोक्तं च काममेतद् ददानि वाम्। मृत्योर्विधानमेतच्च यथावद् वा भविष्यति॥<br><br>7711: नारद उवाच ततः पितामहो दत्त्वा वरमेतत् तदा तयोः। निवर्त्य तपसस्तौ च ब्रह्मलोकं जगाम ह॥<br><br>7712: लब्ध्वा वराणि दैत्येन्द्रावथ तौ भ्रातरावुभौ। अवध्यौ सर्वलोकस्य स्वमेव भवनं गतौ॥<br><br>7713: तौ तु लब्धवरौ दृष्ट्वा कृतकामौ मनस्विनौ। सर्वः सुहृज्जनस्ताभ्यां प्रहर्षमुपजग्मिवान्॥<br><br>7714: ततस्तौ तु जटा भित्त्वा मौलिनौ सम्बभूवतुः। महार्हाभरणोपेतौ विरजोऽम्बरधारिणौ॥<br><br>7715: अकालकौमुदी चैव चक्रतुः सार्वकालिकीम्। नित्यप्रमुदितः सर्वस्तयोश्चैव सुहृज्जनः॥<br><br>7716: भक्ष्यतां भुज्यतां नित्यं दीयतां रम्यतामिति। गीयतां पीयतां चेति शब्दश्चासीद् गृहे गृहे॥<br><br>7717: तत्र तत्र महानादैरुत्कृष्टतलनादितैः। हृष्टं प्रमुदितं सर्वं दैत्यानामभवत् पुरम्॥<br><br>7718: तैस्तैर्विहारैर्बहुभिर्दैत्यानां कारुपिणाम्। समाः संक्रीडतां तेषामहरेकमिवाभवत्॥<br><br>7719: नारद उवाच उत्सवे वृत्तमात्रे तु त्रैलोक्याकाक्षिणावुभौ। मन्त्रयित्वा ततः सेनां तावाज्ञापयतां तदा॥<br><br>7720: सुहृद्भिरप्यनुज्ञातौ दैत्यैर्वृद्धैश्च मन्त्रिभिः। कृत्वा प्रास्थानिकं रात्रौ मघासु ययतुस्तदा॥<br><br>7721: गदापट्टिशधारिण्या शूलमुद्गरहस्तया। प्रस्थितौ सह वर्मिण्या महत्या दैत्यसेनया॥<br><br>7722: मङ्गलैः स्तुतिभिश्चापि विजयप्रतिसंहितैः। चारणैः स्तूयमानो तौ जग्मतुः परया मुदा॥<br><br>7723: तावन्तरिक्षमुत्प्लुत्य दैत्यौ कामगमावुभौ। देवानामेव भवनं जग्मतुर्युद्धदुर्मदौ॥<br><br>7724: तयोरागमनं ज्ञात्वा वरदानं च तत् प्रभोः। हित्वा त्रिविष्टपं जग्मुर्ब्रह्मलोकं ततः सुराः॥<br><br>7725: ताविन्द्रलोकं निर्जिय यक्षरक्षोगणांस्तदा। खेचराण्यपि भूतानि जनतुस्तीव्रविक्रमौ॥<br><br>7726: अन्तर्भूमिगतान् नागाञ्जित्वा तौ च महारथौ। समुद्रवासिनीः सर्वा म्लेच्छजातीर्विजिग्यतुः॥<br><br>7727: ततः सर्वां महीं जेतुमारब्धावुग्रशासनौ। सैनिकांश्च समाहूय सुतीक्ष्णं वाक्यमूचतुः॥<br><br>7728: राजर्षयो महायज्ञैर्हव्यकव्यैर्द्विजातयः। तेजो बलं च देवानां वर्धयन्ति श्रियं तथा॥<br><br>7729: तेषामेवंप्रवृत्तानां सर्वेषामसुरद्विषाम्। सम्भूय सर्वैरस्माभिः कार्यः सर्वात्मना वधः॥<br><br>7730: एवं सर्वान् समादिश्य पूर्वतीरे महोदधेः। क्रूरां मतिं समास्थाय जग्मतुः सर्वतोमुखौ॥<br><br>7731: यज्ञैर्यजन्ति ये केचिद् याजयन्ति च ये द्विजाः। तान् सर्वान् प्रसभं हत्वा बलिनौ जग्मतुस्ततः॥<br><br>7732: आश्रमेष्वग्निहोत्राणि मुनीनां भावितात्मनाम्। गृहीत्वा प्रक्षिपन्त्यप्सु विश्रब्धं संनिकास्तयोः॥<br><br>7733: तपोधनैश्च ये क्रुद्धैः शापा उक्ता महात्मभिः। नाक्रामन्त तयोस्तेऽपि वरदाननिराकृताः॥<br><br>7734: नाक्रामन्त यदा शापा बाणा मुक्ताः शिलास्विव। नियमान् सम्परित्यज्य व्यद्रवन्त द्विजातयः॥<br><br>7735: पृथिव्यां ये तप:सिद्धा दान्ताः शमपरायणाः। तयोर्भयाद् दुदुवुस्ते वैनतेयादिवोरगाः॥<br><br>7736: मथितैराश्रमैर्भग्नैर्विकीर्णकलशनुवैः। शून्यमासीज्जगत् सर्वं कालेनेव हतं तदा॥<br><br>7737: ततो राजन्नदृश्यद्भिर्ऋषिभिश्च महासुरौ। उभौ विनिश्चयं कृत्वा विकुर्वाते वधैषिणौ॥<br><br>7738: प्रभिन्नकरटौ मत्तौ भूत्वा कुञ्जररूपिणौ। संलीनमपि दुर्गेषु निन्यतुर्यमसादनम्॥<br><br>7739: सिंहौ भूत्वा पुनर्व्याघ्रौ पुनश्चान्तर्हितावुभौ। तैस्तैरुपायैस्तौ क्रूरावृषीन् दृष्ट्वा निजजतुः॥<br><br>7740: निवृत्तयज्ञस्वाध्याया प्रणष्टनृपतिद्विजा। उत्सन्नोत्सवयज्ञा च बभूव वसुधा तदा॥<br><br>7741: हाहाभूता भयार्ता च निवृत्तविपणापणा। निवृत्तदेवकार्या च पुण्योद्वाहविवर्जिता॥<br><br>7742: निवृत्तकृषिगोरक्षा विध्वस्तनगराश्रमा। अस्थिकङ्कालसंकीर्णा भूर्वभूवोग्रदर्शना॥<br><br>7743: निवृत्तपितृकार्यं च निर्वषट्कारमङ्गलम्। जगत् प्रतिभयाकारं दुष्प्रेक्ष्यमभवत् तदा॥<br><br>7744: चन्द्रादित्यौ ग्रहास्तारा नक्षत्राणि दिवौकसः। जग्मुर्विषादं तत् कर्म दृष्ट्वा सुन्दोपसुन्दयोः॥<br><br>7745: एवं सर्वा दिशो दैत्यौ जित्वा क्रूरेण कर्मणा। निःसप्नौ कुरुक्षेत्रे निवेशमभिचक्रतुः॥<br><br>7746: नारद उवाच ततो देवर्षयः सर्वे सिद्धाश्च परमर्षयः। जग्मुस्तदा परामार्ति दृष्ट्वा तत् कदनं महत्॥<br><br>7747: तेऽभिजग्मुर्जितक्रोधा जितात्मानो जितेन्द्रियाः। पितामहस्य भवनं जगतः कृपया तदा॥<br><br>7748: ततो ददृशुरासीनं सह देवैः पितामहम्। सिद्धैर्ब्रह्मर्षिभिश्चैव समन्तात् परिवारितम्॥<br><br>7749: तत्र देवो महादेवस्तत्राग्निर्वायुना सह। चन्द्रादित्यौ च शक्रश्च पारमेष्ठ्यास्तथर्षयः॥<br><br>7750: वैखानसा बालखिल्या वानप्रस्था मरीचिपाः। अजाश्चैवाविमूढाश्च तेजोग स्तपस्विनः॥<br><br>7751: ऋषयः सर्व एवैते पितामहमुपागमन्। ततोऽभिगम्य ते दीनाः सर्व एव महर्षयः॥<br><br>7752: सुन्दोपसुन्दयोः कर्म सर्वमेव शशंसिरे। यथा हृतं यथा चैव कृतं येन क्रमेण च॥<br><br>7753: न्यवेदयंस्ततः सर्वमखिलेन पितामहे। ततो देवगणाः सर्वे ते चैव परमर्षयः॥<br><br>7754: तमेवार्थं पुरस्कृत्य पितामहमचोदयन्। ततः पितामहः श्रुत्वा सर्वेषां तद् वचस्तदा॥<br><br>7755: मुहूर्तमिव संचिन्त्य कर्तव्यस्य च निश्चयम्। तयोर्वधं समुद्दिश्य विश्वकर्माणमाह्वयत्॥<br><br>7756: दृष्ट्वा च विश्वकर्माणं व्यादिदेश पितामहः। सृज्यतां प्रार्थनीयैका प्रमदेति महातपाः॥<br><br>7757: पितामहं नमस्कृत्य तद्वाक्यमभिनन्द्य च। निर्ममे योषितं दिव्यां चिन्तयित्वा पुनः पुनः॥<br><br>7758: त्रिषु लोकेषु यत् किंचिद् भूतं स्थावरजङ्गम्। समानयद् दर्शनीयं तत् तदत्र स विश्वजित्॥<br><br>7759: कोटिशश्चैव रत्नानि तस्या गात्रे न्यवेशयत्। तां रत्नसंघातमयीमसृजद् देवरूपिणीम्॥<br><br>7760: सा प्रयत्नेन महता निर्मिता विश्वकर्मणा। त्रिषु लोकेषु नारीणां रूपेणाप्रतिमाभवत्॥<br><br>7761: न तस्याः सूक्ष्ममप्यस्ति यद् गात्रे रूपसम्पदा। नियुक्ता यत्र वा दृष्टिर्न सज्जति निरीक्षताम्॥<br><br>7762: सा विग्रहवतीव श्रीः कामरूपा वपुष्मती। जहार सर्वभूतानां चढूंषि च मनांसि च॥<br><br>7763: तिलं तिलं समानीय रत्नानां यद् विनिर्मित। । तिलोत्तमेति तत् तस्या नाम चक्रे पितामहः॥<br><br>7764: ब्रह्माणं सा नमस्कृत्य प्राञ्जलिर्वाक्यमब्रवीत्। किं कार्यं मयि भूतेश येनास्म्योह निर्मिता॥<br><br>7765: पितामह उवाच गच्छ सुन्दोपसुन्दाभ्यामसुराभ्यां तिलोत्तमे। प्रार्थनीयेन रूपेण कुरु भद्रे प्रलोभनम्॥<br><br>7766: त्वत्कृते दर्शनादेव रूपसम्पत्कृतेन वै। विरोधः : स्याद् यथा ताभ्यामन्योन्येन तथा कुरु॥<br><br>7767: नारद उवाच सा तथेति प्रतिज्ञाय नमस्कृत्य पितामहम्। चकार मण्डलं तत्र विबुधानां प्रदक्षिणम्॥<br><br>7768: प्राङ्मुखो भगवानास्ते दक्षिणेन महेश्वरः। देवाश्चैवोत्तरेणासन् सर्वतस्त्वृषयोऽभवन्॥<br><br>7769: कुर्वत्या तु तदा तत्र मण्डलं तत् प्रदक्षिणम्। इन्द्रः स्थाणुश्च भगवान् धैर्येण प्रत्यवस्थितौ॥<br><br>7770: द्रष्टुकामस्य चात्यर्थं गतया पार्श्वतस्तया। अन्यदञ्चितपद्माक्षं दक्षिणं निःसृतं मुखम्॥<br><br>7771: पृष्ठतः परिवर्तन्त्या पश्चिमं निःसृतं सुखम्। गतया चोत्तरं पार्श्वमुत्तरं निःसृतं मुखम्॥<br><br>7772: महेन्द्रस्यापि नेत्राणां पृष्ठतः पार्श्वतोऽग्रतः। रक्तान्तानां विशालानां सहस्रं सर्वतोऽभवत्॥<br><br>7773: एवं चतुर्मुखः स्थाणुर्महादेवोऽभवत् पुरा। तथा सहस्रनेत्रश्च बभूव बलसूदनः॥<br><br>7774: तथा देवनिकायानां महर्षीणां च सर्वशः। मुखानि चाभ्यवर्तन्त येन याति तिलोत्तमा॥<br><br>7775: तस्या गात्रे निपतिता दृष्टिस्तेषां महात्मनाम्। सर्वेषामेव भूयिष्ठमृते देवं पितामहम्॥<br><br>7776: गच्छन्त्या तु तया सर्वे देवाश्च परमर्षयः कृतमित्येव तत् कार्य मेनिरे रूपसम्पदा॥<br><br>7777: तिलोत्तमायां तस्यां तु गतायां लोकभावनः। सर्वान् विसर्जयामास देवानृषिगणांश्च तान्॥<br><br>7778: नारद उवाच जित्वा तु पृथिवीं दैत्यौ निःसपत्नौ गतव्यथौ। कृत्वा त्रैलोक्यमव्यग्रं कृतकृत्यौ बभूवतुः॥<br><br>7779: देवगन्धर्वयक्षाणां नागपार्थिवरक्षसाम्। आदाय सर्वरत्नानि परां तुष्टिमुपागतौ॥<br><br>7780: यदा न प्रतिषेद्धारस्तयोः सन्तीह केचन। निरुद्योगौ तदा भूत्वा विजह्रातेऽमराविव॥<br><br>7781: स्त्रीभिर्माल्यैश्च गन्धैश्च भक्ष्यभोज्यैः सुपुष्कलैः। पानैश्च विविधैर्हद्यैः परां प्रीतिमवापतुः॥<br><br>7782: अन्तःपुरवनोद्याने पर्वतेषु वनेषु च। यथेप्सितेषु देशेषु विजह्रातेऽमराविव॥<br><br>7783: ततः कदाचिद् विन्ध्यस्य प्रस्थे समशिलातले। पुष्पिताग्रेषु शालेषु विहारमभिजग्मतुः॥<br><br>7784: दिव्येषु सर्वकामेषु समानीतेषु तावुभौ। वरासनेषु संहृष्टौ सह स्त्रीभिर्निषीदतुः॥<br><br>7785: ततो वादिनृत्याभ्यामुपातिष्ठन्त तौ स्त्रियः। गीतेश्च स्तुतिसंयुक्तैः प्रीत्या समुपजग्मिरे॥<br><br>7786: ततस्तिलोत्तमा तत्र बने पुष्पाणि चिन्वती। वेशं साऽऽक्षिप्तमाधाय रक्तेनैकेन वाससा॥<br><br>7787: नदीतीरेषु जातान् सा कर्णिकारान् प्रचिन्वती। शनैर्जगाम तं देशं यत्रास्तां तौ महासुरौ॥<br><br>7788: तौ तु पीत्वा वरं पानं मदरक्तान्तलोचनौ। दृष्ट्वैव तां वरारोहां व्यथितौ सम्बभूवतुः॥<br><br>7789: तावुत्थायासनं हित्वा जग्मतुर्यत्र सा स्थिता। उभौ च कामसम्मत्तावुभौ प्राथर्यतश्च ताम्॥<br><br>7790: दक्षिणे तां करे सुभ्रं सुन्दो जग्राह पाणिना। उपसुन्दोऽपि जग्राह वामे पाणौ तिलोत्तमाम्॥<br><br>7791: वरप्रदानमत्तौ तावौरसेन बलेन च। धनरत्नमदाभ्यां च सुरापानमदेन च॥<br><br>7792: सवैरतैर्मदैर्मत्तावन्योन्यं भृकुटीकृतौ। मदकामसमाविष्टौ परस्परमथोचतुः॥<br><br>7793: मम भार्या तव गुरुरिति सुन्दोऽभ्यभाषत। मम भार्या तव वधूरुपसुन्दोऽभ्यभाषत॥<br><br>7794: नैषा तव ममैषेति ततस्तौ मन्युराविशत्। तस्या रूपेण सम्पत्तौ विगतस्नेहसौहृदौ॥<br><br>7795: तस्या हेतोर्गदे भीमे संगृहणीतावुभौ तदा। प्रगृह्य च गदे भीमे तस्यां तौ काममोहितौ॥<br><br>7796: अहं पूर्वमहं पूर्वमित्यन्योन्यं निजघ्नतुः। तौ गदाभिहतौ भीमौ पेततुर्धरणीतले॥<br><br>7797: रुधिरेणावसिक्ताङ्गौ द्वाविवाौं नभश्च्युतौ। ततस्ता विद्रुता नार्यः स च दैत्यगणस्तथा॥<br><br>7798: पातालमगमत् सर्वो विषाद्भयकम्पितः। ततः पितामहस्तत्र सह देवैर्महर्षिभिः॥<br><br>7799: आजगाम विशुद्धात्मा पूजयंश्च तिलोत्तमाम्। वरेणच्छन्दयामास भगवान् प्रपितामहः॥<br><br>7800: वरं दित्सुः स तत्रैनां प्रीतः प्राह पितामहः। आदित्यचरिताल्लोकान् विचरिष्यसि भाविनि॥<br><br>7801: तेजसा च सुदृष्टां त्वां न करिष्यति कश्चन। एवं तस्यै वरं दत्त्वा सर्वलोकपितामहः॥<br><br>7802: इन्द्रे त्रैलोक्यमाधाय ब्रह्मलोकं गतः प्रभुः। नारद उवाच एवं तौ सहितौ भूत्वा सर्वार्थेष्वेकनिश्चयौ॥<br><br>7803: तिलोत्तमार्थं संक्रुद्धावन्योन्यमभिजघ्नतुः। तस्माद् ब्रवीमि वः स्नेहात् सर्वान् भरतसत्तमाः॥<br><br>7804: यथा वो नात्र भेदः स्यात् सर्वेषां द्रौपदीकृते। तथा कुरुत भद्रं वो मम चेत् प्रियमिच्छथ॥<br><br>7805: वैशम्पायन उवाच एवमुक्ता महात्मानो नारदेन महर्षिणा। समयं चक्रिरे राजस्तेऽन्योन्यवशमागताः। समक्षं तस्य देवर्षेनारदस्यामितौजसः॥<br><br>7806: द्रौपद्या नः सहासीनानन्योन्यं योऽभिदर्शयत्। स नो द्वादश वर्षाणि ब्रह्मचारी वने वसेत्॥<br><br>7807: कृते तु समये तस्मिन् पाण्डवैर्धर्मचारिभिः। नारदोऽप्यगमत् प्रीत इष्टं देशं महामुनिः॥<br><br>7808: एवं तैः समयः पूर्वं कृतो नारदचोदितैः। न चाभिद्यन्त ते सर्वे तदान्योन्येन भारत॥<br><br>7809: वैशम्पायन उवाच एवं ते समयं कृत्वा न्यवसंस्तत्र पाण्डवाः। वशे शस्त्रप्रतापेन कुर्वन्तोऽन्यान् महीक्षितः॥<br><br>7810: तेषां मनुजसिंहानां पञ्चानाममितौजसाम्। बभूव कृष्णा सर्वेषां पार्थानां वशवर्तिनी॥<br><br>7811: ते तया तैश्च सा वीरैः पतिभिः सह पञ्चभिः। बभूव परमप्रीता नागैर्भोवती यथा॥<br><br>7812: वर्तमानेषु धर्मेण पाण्डवेषु महात्मसु। व्यवर्धन् कुरवः सर्वे हीनदोषा: सुखान्विताः॥<br><br>7813: अथ दीर्घेण कालेन ब्राह्मणस्य विशाम्पते। कस्यचित् तस्करा जह्वः केचिद् गा नृपसत्तम॥<br><br>7814: ह्रियमाणे धने तस्मिन् ब्राह्मणः क्रोधमूर्च्छितः। आगम्य खाण्डवप्रस्थमुद क्रोशत् स पाण्डवान्॥<br><br>7815: ह्रियते गोधनं क्षुदैर्नृशंसैरकृतात्मभिः। प्रसह्य चास्मद्विषयादभ्यधावत पाण्डवाः॥<br><br>7816: ब्राह्मणस्य प्रशान्तस्य हविर्ध्वाक्षैः प्रलुप्यते। शार्दूलस्य गुहां शून्यां नीचः क्रोष्टाभिमर्दति॥<br><br>7817: अरक्षितारं राजानं बलिषड्भागहारिणम्। तमाहुः सर्वलोकस्य समग्रं पापचारिणम्॥<br><br>7818: ब्राह्मणस्वे हृते चौरेर्धर्मार्थे च विलोपिते। रोरूयमाणं च मयि क्रियतामस्त्रधारणम्॥<br><br>7819: वैशम्पायन उवाच रोरूयमाणस्याभ्याशे भृशं विप्रस्य पाण्डवः। तानि वाक्यानि शुश्राव कुन्तीपुत्रो धनंजयः॥<br><br>7820: श्रुत्वैव च महाबाहुर्मा भैरित्याह तं द्विजम्। आयुधानि च यत्रावसन् पाण्डवानां महात्मनाम्॥<br><br>7821: कृष्णया सह तत्रास्ते धर्मराजो युधिष्ठिरः। सम्प्रवेशाय चाशक्तो गमनाय च पाण्डवः॥<br><br>7822: तस्य चार्तस्य तैर्वाक्यैश्चोद्यमानः पुनः पुनः। आक्रन्दे तत्र कौन्तेयश्चिन्तयामास दुःखितः॥<br><br>7823: ह्रियमाणे धने तस्मिन् ब्राह्मणस्य तपस्विनः। अश्रुप्रमार्जनं तस्य कर्तव्यमिति निश्चयः॥<br><br>7824: उपक्षेपणजोऽधर्मः सुमहान् स्यान्महीपतेः। यद्यस्य रुदतां द्वारि न करोम्यद्य रक्षणम्॥<br><br>7825: अनास्तिक्यं च सर्वेषामस्माकमपि रक्षणे। प्रतितिष्ठेत लोकेऽस्मिन्नधर्मश्चैव नो भवेत्॥<br><br>7826: अनादृत्य तु राजानं गते मयि न संशयः। अजातशत्रोर्नृपतेर्मम चैवानृतं भवेत्॥<br><br>7827: अनुप्रवेशे राज्ञस्तु वनवासो भवेन्मम। सर्वमन्यत् परिहतं धर्षणात् तु महीपतेः॥<br><br>7828: अधर्मो वै महानस्तु वने वा मरणं मम। शरीरस्य विनाशेन धर्म एव विशिष्यते॥<br><br>7829: एवं विनिश्चित्य ततः कुन्तीपुत्रो धनंजयः। अनुप्रविश्य राजानमापृच्छ्य च विशाम्पते॥<br><br>7830: धनुरादाय संहृष्टो ब्राह्मण प्रत्यभाषत। ब्राह्मणागम्यतां शीघ्रं यावत् परधनैषिणः॥<br><br>7831: न दूरे ते गताः क्षुद्रास्तावद् गच्छावहे सह। यावनिवर्तयाम्यद्य चौरहस्ताद् धनं तव॥<br><br>7832: सोऽनुसृत्य महाबाहुर्धन्वी वर्मी रथी ध्वजी। शरैर्विध्वस्य तांश्चौरानवजित्य च तद् धनम्॥<br><br>7833: ब्राह्मणं समुपाकृत्य यशः प्राप्य च पाण्डवः। ततस्तद् गोधनं पार्थो दत्त्वा तस्मै द्विजातये॥<br><br>7834: आजगाम पुरं वीरः सव्यसाची धनंजयः। सोऽभिवाद्य गुरून् सर्वान् सर्वैश्चाप्यभिनन्दितः॥<br><br>7835: धर्मराजमुवाचेदं व्रतमादिश मे प्रभो। समयः समतिक्रान्तो भवत्संदर्शने मया। ॥<br><br>7836: वनवासो गमिष्यामि समयो ह्येष नः कृतः। इत्युक्तो धर्मराजस्तु सहसा वाक्यमप्रियम्॥<br><br>7837: कथमित्यब्रवीद् वाचा शोकार्तः सज्जमानया। युधिष्ठिरो गुडाकेशं भ्राता भ्रातरमच्युतम्॥<br><br>7838: उवाच दीनो राजा च धनंजयमिदं वचः। प्रमाणमस्मि यदि ते मत्तः शृणु वचोऽनघ॥<br><br>7839: अनुप्रवेशे यद् वीर कृतवांस्त्वं मम प्रियम्। सर्वं तदनुजानामि व्यलीकं न च मे हृदि॥<br><br>7840: गुरोरनुप्रवेशो हि नोपघातो यवीयसः। यवीयसोऽनुप्रवेशो ज्येष्ठभ्य विधिलोपकः॥<br><br>7841: निवर्तस्व महाबाहो कुरुष्व वचनं मम। न हि ते धर्मलोपोऽस्ति न च ते धर्षणा कृता॥<br><br>7842: अर्जुन उवाच न व्याजेन चरेद् धर्ममिति मे भवतः श्रुतम्। न सत्याद् विचलिष्यामि सत्येनायुधमालभे॥<br><br>7843: वैशम्पायन उवाच सोऽभ्यनुज्ञाय राजानं वनचर्याय दीक्षितः। वने द्वादश वर्षाणि वासायानुजगाम ह॥<br><br>7844: वैशम्पायन उवाच तं प्रयान्तं महाबाहुं कौरवाणां यशस्करम्। अनुजग्मुर्महात्मानो ब्राह्मणा वेदपारगाः॥<br><br>7845: वेदवेदाङ्गविद्वांसस्तथैवाध्यात्मचिन्तकाः। भैक्षाश्च भगवद्भक्ताः सूताः पौराणिकाश्च ये॥<br><br>7846: कथकाश्चापरे राजन् श्रमणाश्च वनौकसः। दिव्याख्यानानि ये चापि पद्दन्ति मधुरं द्विजाः॥<br><br>7847: एतैश्चान्यैश्च बहुभिः सहायैः पाण्डुनन्दनः। वृतः श्लक्ष्णकथैः प्रायान्मरुद्भिरिव वासवः॥<br><br>7848: रमणीयानि चित्राणि वनानि च सरांसि च। सरितः सागरांश्चैव देशानपि च भारत॥<br><br>7849: पुण्यान्यपि च तीर्थानि ददर्श भरतर्षभः। स गङ्गाद्वारमाश्रित्य निवेशमकरोत् प्रभुः॥<br><br>7850: तत्र तस्याद्भुतं कर्म शृणु त्वं जनमेजय। कृतवान् यद् विशुद्धात्मा पाण्डूनां प्रवरो हि सः॥<br><br>7851: निविष्टे तत्र कौन्तेये ब्राह्मणेषु च भारत। अग्निहोत्राणि विप्रास्ते प्रादुश्चक्रुनेकशः॥<br><br>7852: तेषु प्रबोध्यमानेषु ज्वलितेषु हुतेषु च। कृतपुष्पोपहारेषु तीरान्तरगतेषु च। ॥<br><br>7853: कृताभिषेकैर्विद्वद्भिर्नियतैः सत्पथि स्थितैः। शुशुभेऽतीव तद् राजन् गङ्गाद्वारं महात्मभिः॥<br><br>7854: तथा पर्याकुले तस्मिन् निवेशे पाण्डवर्षभः। अभिषेकाय कौन्तेयो गङ्गामवततार ह॥<br><br>7855: तत्राभिषेकं कृत्वा स तर्पयित्वा पितामहान्। उत्तितीर्घर्जलाद् राजन्नग्निकार्यचिकीर्षया॥<br><br>7856: अपकृष्टो महाबाहुर्नागराजस्य कन्यया। अन्तर्जले महाराज उलूप्या कामयानया॥<br><br>7857: ददर्श पाण्डवस्तत्र पावकं सुसमाहितः। कौरव्यस्याथ नागस्य भवने परमार्चिते॥<br><br>7858: तत्राग्निकार्यं कृतवान् कुन्तीपुत्रो धनंजयः। अशरूमानेन हुतस्तेनातुष्यद्भुताशनः॥<br><br>7859: अग्निकार्यं स कृत्वा तु नागराजसुतां तदा। प्रहसन्निव कौन्तेय इदं वचनमब्रवीत्॥<br><br>7860: किमिदं साहसं भीरु कृतवत्यसि भाविनि। कश्चायं सुभगे देशः का च त्वं कस्य वाऽत्मजा॥<br><br>7861: उलूप्युवाच ऐरावतकुले जातः कौरव्यो नाम पन्नगः। तस्यास्मि दुहिता राजन्नुलूपी नाम पन्नगी॥<br><br>7862: साहं त्वामभिषेकार्थमवतीर्णं समुद्रगाम्। दृष्टैव पुरुषव्याघ्र कन्दर्पणाभिमूर्छिता॥<br><br>7863: तां मामनङ्गग्लपितां त्वत्कृते कुरुनन्दन। अनन्यां नन्दयस्वाद्य प्रदानेनात्मनोनघ॥<br><br>7864: अर्जुन उवाच ब्रह्मचर्यमिदं भद्रे मम द्वादशवार्षिकम्। धर्मराजेन चादिष्टं नाहमस्मि स्वयंवशः॥<br><br>7865: तव चापि प्रियं कर्तुमिच्छामि जलचारिणि। अनृतं नोक्तपूर्वं च मया किंचन कर्हिचित्॥<br><br>7866: कथं च नानृतं मे स्यात् तव चापि प्रियं भवेत्. न च पीड्येत मे धर्मस्तथा कुर्या भुजङ्गमे॥<br><br>7867: उलूप्युवाच जानाम्यहं पाण्डवेय यथा चरसि भेदिनीम्। यथा च ते ब्रह्मचर्यमिदमादिष्टवान् गुरुः॥<br><br>7868: परस्परं वर्तमानान् दुपदस्यात्मजां प्रति। यो नोऽनुप्रविशेन्मोहात् स वै द्वादशवार्षिकम्॥<br><br>7869: वने चरेद् ब्रह्मचर्यमिति वः समयः कृतः। तदिदं द्रौपदीहेतोरन्योन्यस्य प्रवासनम्॥<br><br>7870: कृतवांस्तत्र धर्मार्थमत्र धर्मो न दुष्यति। परित्राणं च कर्तव्यमार्तानां पृथुलोचन॥<br><br>7871: कृत्वा मम परित्राणं तव धर्मो न लुप्यते। यदि वाप्यस्य धर्मस्य सूक्ष्मोऽपि स्याद् व्यतिक्रमः॥<br><br>7872: स च ते धर्म एव स्याद् दत्त्वा प्राणान् ममार्जुन। भक्तां च भज मां पार्थ सतामेतन्मतं प्रभो॥<br><br>7873: न करिष्यसि चेदेवं मृतां मामुपधारय। प्राणदानान्महाबाहो चर धर्ममनुत्तमम्॥<br><br>7874: शरणं च प्रपन्नास्मि त्वामद्य पुरुषोत्तम। दीनाननाथान् कौन्तेय परिरक्षसि नित्यशः॥<br><br>7875: साहं शरणमभ्येमि रोरवीमि च दुःखिता। याचे त्वां चाभिकामाहं तस्मात् कुरु मम प्रियम्। स त्वमात्मप्रदानेन सकामां कर्तुमर्हसि॥<br><br>7876: वैशम्पायन उवाच एवमुक्तस्तु कौन्तेयः पन्नगेश्वरकन्यया। कृतवांस्तत् तथा सर्वं धर्ममुद्दिश्य कारणम्॥<br><br>7877: स नागभवने रात्रिं तामुषित्वा प्रतापवान्। उदितेऽभ्युत्थितः सूर्ये कौरव्यस्य निवेशनात्॥<br><br>7878: आगतस्तु पुनस्तत्र गङ्गाद्वारं तया सह। परित्यज्य गता साध्वी उलूपी निजमन्दिरम्॥<br><br>7879: दत्त्वा वरमजेयत्वं जले सर्वत्र भारत। साध्या जलचराः सर्वे भविष्यन्ति न संशयः॥<br><br>7880: वैशम्पायन उवाच कथयित्वा च तत् सव ब्राह्मणेभ्यः स भारत। प्रययौ हिमवत्पार्वं ततो वज्रधरात्मजः॥<br><br>7881: अगस्त्यवटमासाद्य वसिष्ठस्य च पर्वतम्। भृगुतुङ्गे च कौन्तेयः कृतवाञ्छौचमात्मनः॥<br><br>7882: प्रददौ गोसहस्राणि सुबहूनि च भारत। निवेशांश्च द्विजातिभ्यः सोऽददत् कुरुसत्तमः॥<br><br>7883: हिरण्यबिन्दोस्तीर्थे च स्नात्वा पुरुषसत्तमः। दृष्टवान् पाण्डवश्रेष्ठः पुण्यान्यायतनानि च॥<br><br>7884: अवतीर्य नरश्रेष्ठो ब्राह्मणैः सह भारत। प्राची दिशमभिप्रेत्सुर्जगाम भरतर्षभः॥<br><br>7885: आनुपूर्वेण तीर्थानि दृष्टवान् कुरुसत्तमः। नदी चोत्पलिनी रम्यामरण्यं नैमिषं प्रति॥<br><br>7886: नन्दामपरनन्दां च कौशिकी च यशस्विनीम्। महानदीं गयां चैव गङ्गामपि च भारत॥<br><br>7887: एवं तीर्थानि सर्वाणि पश्यमानस्तथाऽऽश्रमान्। आत्मनः पावनं कुर्वन् ब्राह्मणेभ्यो ददौ च गाः॥<br><br>7888: अगवङ्गकलिङ्गेषु यानि तीर्थानि कानिचित्। जगाम तानि सर्वाणि पुण्यान्यायतनानि च॥<br><br>7889: दृष्ट्वा च विधिवत् तानि धनं चापि ददौ ततः। कलिङ्गराष्ट्रद्वारेषु ब्राह्मणाः पाण्डवानुगाः। अभ्यनुज्ञाय कौन्तेयमुपावर्तन्त भारत॥<br><br>7890: स तु तैरभ्यनुज्ञातः कुन्तीपुत्रो धनंजयः। सहायैरल्पकैः शूरः प्रययौ यत्र सागरः॥<br><br>7891: स कलिङ्गानतिक्रम्य देशानायतनानि च। हाणि रमणीयानि प्रेक्षमाणो ययौ प्रभुः॥<br><br>7892: महेन्द्रपर्वतं दृष्ट्वा तापसैरुपशोभितम्। समुद्रतीरेण शनैर्मणिपूरं जगाम ह॥<br><br>7893: तत्र सर्वाणि तीर्थानि पुण्यान्यायतनानि च। अभिगम्य महाबाहुरभ्यगच्छन्महीपतिम्॥<br><br>7894: मणिपूरेश्वरं राजन् धर्मज्ञं चित्रवाहनम्। तस्य चित्राङ्गदा नाम दुहिता चारुदर्शना॥<br><br>7895: तां ददर्श पुरे तस्मिन् विचरन्तीं यदृच्छया। दृष्ट्वा च तां वरारोहां चकमे चैत्रवाहनीम्॥<br><br>7896: अभिगम्य च राजानमवदत् स्वं प्रयोजनम्। देहि मे खल्विमा राजन् क्षत्रियाय महात्मने॥<br><br>7897: तच्छ्रुत्ा त्वब्रवीद् राजा कस्य पुत्रोऽसि नाम किम्। उवाच तं पाण्डवोऽहं कुन्तीपुत्रो धनंजयः॥<br><br>7898: तमुवाचाथ राजा स सान्त्वपूर्वमिदं वचः। राजा प्रभञ्जनो नाम कुलेऽस्मिन् सम्बभूव ह॥<br><br>7899: अपुत्रः प्रसवेनार्थी तपस्तेपे स उत्तमम्। उग्रेण तपसा तेन देवदेवः पिनाकधृक्॥<br><br>7900: ईश्वरस्तोषितः पार्थ देवदेव उमापतिः। स तस्मै भगवान् प्रादादेकैकं प्रसवं कुले॥<br><br>7901: एकैकः प्रसवस्तस्माद् भवत्यस्मिन् कुले सदा। तेषां कुमारा: सर्वेषां पूर्वेषां मम जज्ञिरे॥<br><br>7902: एका च मम कन्येयं कुलस्योत्पादिनी भृशम्। पुत्रो ममायमिति मे भावना पुरुषर्षभ॥<br><br>7903: पुत्रिका हेतुविधिना संज्ञिता भरतर्षभ। तस्मादेकः सुतो योऽस्यां जायते भारत त्वया॥<br><br>7904: एतच्छुल्कं भवत्वस्याः कुलकृज्जायतामिह। एतेन समयेनेमां प्रतिगृहणीष्व पाण्डव। ॥<br><br>7905: स तथेति प्रतिज्ञाय तां कन्यां प्रतिगृह्य च। उवास नगरे तस्मिस्तिस्त्रः कुन्तीसुतः समाः॥<br><br>7906: तस्यां सुते समुत्पन्ने परिष्वज्य वराङ्गनाम्। आमन्त्र्य नृपतिं तं तु जगाम परिवर्तितुम्॥<br><br>7907: वैशम्पायन उवाच तत: समुद्रे तीर्थानि दक्षिणे भरतर्षभ। अभ्यगच्छत् सुपुण्यानि शोभितानि तपस्विभिः॥<br><br>7908: वर्जयन्ति स्म तीर्थानि तत्र पञ्च स्म तापसाः। अवकीर्णानि यान्यासन् पुरस्तात् तु तपस्विभिः॥<br><br>7909: अगस्त्यतीर्थं सौभद्रं पौलोमं च सुपावनम्। कारन्धमं प्रसन्नं च हयमेधफलं च तत्॥<br><br>7910: भारद्वाजस्य तीर्थं तु पापप्रशमनं महत्। एतानि पञ्च तीर्थानि ददर्श कुरुसत्तमः॥<br><br>7911: विविक्तान्युपलक्ष्याथ तानि तीर्थानि पाण्डवः। दृष्ट्वा च वय॑मानानि मुनिभिर्धर्मबुद्धिभिः॥<br><br>7912: तपस्विनस्ततोऽपृच्छत् प्राञ्जलिः कुरुनन्दनः। तीर्थानीमानि वय॑न्ते किमर्थं ब्रह्मवादिभिः॥<br><br>7913: तापसा ऊचुः ग्राहाः पञ्च वसन्त्येषु हरन्ति च तपोधनान्। तत एतानि वय॑न्ते तीर्थानि कुरुनन्दन। ॥<br><br>7914: वैशम्पायन उवाच तेषां श्रुत्वा महाबाहुर्वार्यमाणस्तपोधनैः। जगाम तानि तीर्थानि द्रष्टुं पुरुषसत्तमः॥<br><br>7915: ततः सौभद्रमासाद्य महर्षेस्तीर्थमुत्तमम्। विगाह्य सहसा शूरः स्नानं चक्रे परंतपः॥<br><br>7916: अथ तं पुरुषव्याघ्रमन्तर्जलचरो महान्। जग्राह चरणे ग्राहः कुन्तीपुत्रं धनंजयम्॥<br><br>7917: स तमादाय कौन्तेयो विस्फुरन्तं जलेचरम्। उदतिष्ठन्महाबाहुर्बलेन बलिनां वरः॥<br><br>7918: उत्कृष्ट एव ग्राहस्तु सोऽर्जुनेन यशस्विना। बभूव नारी कल्याणी सर्वाभरणभूषिता॥<br><br>7919: दीप्यमाना श्रिया राजन् दिव्यरूपा मनोरमा। तदद्भुतं महद् दृष्ट्वा कुन्तीपुत्रो धनंजयः॥<br><br>7920: तां स्त्रियं परमप्रीत इदं वचनमब्रवीत्। का वै त्वमसि कल्याणि कुतो वासि जलेचरी॥<br><br>7921: किमर्थं च महत् पापमिदं कृतवती पुरा। वर्गोवाच अप्सरास्मि महाबाहो देवारण्यविहारिणी॥<br><br>7922: इष्टा धनपतेनित्यं वर्गा नाम महाबल। मम सख्यश्चतस्रोऽन्याः सर्वाः कामगमाः शुभाः॥<br><br>7923: ताभिः सार्धं प्रयातास्मि लोकपालनिवेशनम्। ततः पश्यामहे सर्वा ब्राह्मणं संशितव्रतम्॥<br><br>7924: रूपवन्तमधीयानमेकमेकान्तचारिणम्। तस्यैव तपसा राजंस्तद् वनं तेजसाऽऽवृतम्॥<br><br>7925: आदित्य इव तं देशं कृत्स्नं सर्वं व्यकाशयत्। तस्य दृष्ट्वा तपस्तादृग् रूपं चाद्भुतमुत्तमम्॥<br><br>7926: अवतीर्णाः स्म तं देशं तपोविघ्नचिकीर्षया। अहं च सौरभेयी च समीची बुद्बुदा लता॥<br><br>7927: यौगपद्येन तं विप्रमभ्यगच्छाम भारत। गायन्त्योऽथ हसन्त्यश्च लोभयित्वा च तं द्विजम्॥<br><br>7928: स च नास्मासु कृतवान् मनो वीर कथंचन। नाकम्पत महातेजाः स्थितस्तपसि निर्मले। ॥<br><br>7929: सोऽशपत् कुपितोऽस्मासु ब्राह्मणः क्षत्रियर्षभ। ग्राहभूता जले यूयं चरिष्यथ शतं समाः॥<br><br>7930: वर्गोवाच ततो वयं प्रव्यथिताः सर्वा भारतसत्तम। अयाम शरणं विप्रं तं तपोधनमच्युतम्॥<br><br>7931: रूपेण वयसा चैव कन्दर्पण च दर्पिताः। अयुक्तं कृतवत्यः स्म क्षन्तुमर्हसि नो द्विज॥<br><br>7932: एष एव वधोऽस्माकं सुपर्याप्तस्तपोधन। यद् वयं संशितात्मानं प्रलोव्धुं त्वामिहागताः॥<br><br>7933: अवध्यास्तु स्त्रियः सृष्टा मन्यन्ते धर्मचारिणः। तस्माद् धर्मेण वर्ध त्वं नास्मान् हिंसितुमर्हसि॥<br><br>7934: सर्वभूतेषु धर्मज्ञ मैत्रो ब्राह्मण सत्यो भवतु कल्याण एष वादो मनीषिणाम्॥<br><br>7935: शरणं च प्रपन्नानां शिष्टाः कुर्वन्ति पालनाम्। शरणं त्वां प्रपन्नाः स्मस्तस्मात् त्वं क्षन्तुमर्हसि॥<br><br>7936: वैशम्पायन उवाच एवमुक्तः स धर्मात्मा ब्राह्मणः शुभकर्मकृत्। प्रसादं कृतवान् वीर रविसोमसमप्रभः॥<br><br>7937: उच्यते। ब्राह्मण उवाच शतं शतसहस्रं तु सर्वमक्षय्यवाचकम्। परिमाणं शतं वेतन्त्रेदमक्षय्यवाचकम्॥<br><br>7938: यदा च वो ग्राहभूता गृहणन्तीः पुरुषाञ्जले। उत्कर्षति जलात् तस्मात् स्थलं पुरुषसत्तमः॥<br><br>7939: तदा यूयं पुनः सर्वाः स्वं रूपं प्रतिपत्स्यथ। अनृतं नोक्तपूर्वं मे हसतापि कदाचन॥<br><br>7940: तानि सर्वाणि तीर्थानि ततः प्रभृति चैव ह। नारीतीर्थानि नाम्नेह ख्याति यास्यन्ति सर्वशः। पुण्यानि च भविष्यन्ति पावनानि मनीषिणाम्॥<br><br>7941: वर्गोवाच ततोऽभिवाद्य तं विप्रं कृत्वा चापि प्रदक्षिणम्। अचिन्तयामोऽपसृत्य तस्माद् देशात् सुदुःखिताः॥<br><br>7942: क्व नु नाम वयं सर्वाः कालेनाल्पेन तं नरम्। समागच्छेम यो नस्तद् रूपमापादयेत् पुनः॥<br><br>7943: ता वयं चिन्तयित्वैव मुहूर्तादिव भारत। दृष्टवत्यो महाभागं देवर्षिमुत नारदम्॥<br><br>7944: सम्प्रहृष्टाः स्म तं दृष्ट्वा देवर्षिममितद्युतिम्। अभिवाद्य च तं पार्थ स्थिताः स्म वीडिताननाः॥<br><br>7945: स नोऽपृच्छद् दुःखमूलमुक्तवत्यो वयं च तम्। श्रुत्वा तत्र यथावृत्तमिदं वचनमब्रवीत्॥<br><br>7946: दक्षिणे सागरानूपे पञ्च तीर्थानि सन्ति वै। पुण्यानि रमणीयानि तानि गच्छत मा चिरम्॥<br><br>7947: तत्राशु पुरुषव्याघ्रः पाण्डवेयो धनंजयः। मोक्षयिष्यति शुद्धात्मा दुःखादस्मान्न संशयः॥<br><br>7948: तस्य सर्वा वयं वीर श्रुत्वा वाक्यमिहागताः। तदिदं सत्यमेवाद्य मोक्षिताहं त्वयानघ॥<br><br>7949: एतास्तु मम ताः सख्यश्चतस्रोऽन्या जले श्रिताः। कुरु कर्म शुभं वीर एता: सर्वा विमोक्षय॥<br><br>7950: वैशम्पायन उवाच ततस्ताः पाण्डवश्रेष्ठः सर्वा एव विशाम्पते। तस्माच्छापाददीनात्मा मोक्षयामास वीर्यवान्॥<br><br>7951: उत्थाय च जलात् तस्मात् प्रतिलभ्य वपुः स्वकम्। तास्तदाप्सरसो राजन्नदृश्यन्त यथा पुरा॥<br><br>7952: तीर्थानि शोधयित्वा तु तथानुज्ञाय ताः प्रभुः। चित्राङ्गदां पुनर्द्रष्टुं मणिपूरं पुनर्ययौ॥<br><br>7953: तस्यामजनयत् पुत्रं राजानं बभ्रुवाहनम्। तं दृष्ट्वा पाण्डवो राजंश्चित्रवाहनमब्रवीत्॥<br><br>7954: चित्राङ्गदायाः शुल्कं त्वं गृहाण बभ्रुवाहनम्। अनेन च भविष्यामि ऋणान्मुक्तो नराधिप॥<br><br>7955: चित्राङ्गदां पुनर्वाक्यमब्रवीत् पाण्डुनन्दनः। इह वै भव भद्रं ते वर्धथा बभ्रुवाहनम्॥<br><br>7956: इन्द्रप्रस्थनिवासं मे त्वं तत्रागत्य रंस्यसि। कुन्तीं युधिष्ठिरं भीमं भ्रातरौ मे कनीयसौ॥<br><br>7957: आगत्य तत्र पश्येथा अन्यानपि च बान्धवान्। बान्धवैः सहिताः सर्वैनन्दसे त्वमनिन्दिते॥<br><br>7958: धर्मे स्थितः सत्यधृतिः कौन्तेयोऽथ युधिष्ठिरः। जित्वा तु पृथिवीं सर्वां राजसूयं करिष्यति॥<br><br>7959: तत्रागच्छन्ति राजानः पृथिव्यां नृपसंज्ञिताः। बहूनि रत्नान्यादाय आगमिष्यति ते पिता॥<br><br>7960: एकसार्थं प्रयातासि चित्रवाहनसेवया। द्रक्ष्यामि राजसूये त्वां पुत्रं पालय मा शुचः॥<br><br>7961: बभ्रुवाहननाम्ना तु मम प्राणो महीचरः। तस्माद् भरस्व पुत्रं वै पुरुषं वंशवर्धनम्॥<br><br>7962: चित्रवाहनदायादं धर्मात् पौरवनन्दनम्। पाण्डवानां प्रियं पुत्रं तस्मात् पालय सर्वदा॥<br><br>7963: विप्रयोगेन संतापं मा कृथास्त्वमनिन्दिते। चित्राङ्गदामेवमुक्त्वा गोकर्णमभितोऽगमत्॥<br><br>7964: आद्यं पशुपतेः स्थानं दर्शनादेव मुक्तिदम्। यत्र पापोऽपि मनुजः प्राप्नोत्यभयदं पदम्॥<br><br>7965: वैशम्पायन उवाच सोऽपरान्तेषु तीर्थानि पुण्यान्यायतनानि च। सर्वाण्येवानुपूर्येण जगामामितविक्रमः॥<br><br>7966: समुद्रे पश्चिमे यानि तीर्थान्यायतनानि च। तानि सर्वाणि गत्वा स प्रभासमुपजग्मिवान्॥<br><br>7967: प्रभासदेशं सम्प्राप्तं बीभत्सुमपराजितम्। सुपुण्यं रमणीयं च शुश्राव मधुसूदनः॥<br><br>7968: ततोऽभ्यगच्छत् कौन्तेयं सखायं तत्र माधवः। ददृशाते तदान्योन्यं प्रभासे कृष्णपाण्डवौ॥<br><br>7969: तावन्योन्यं समाश्लिष्य पृष्ट्वा च कुशलं वने। आस्तां प्रियसखायौ तौ नरनारायणावृषी॥<br><br>7970: ततोऽर्जुनं वासुदेवस्तां चर्यां पर्यपृच्छत। किमर्थं पाण्डवैतानि तीर्थान्यनुचरस्युत॥<br><br>7971: ततोऽर्जुनो यथावृत्तं सर्वमाख्यातवांस्तदा। श्रुत्वोवाच च वार्ष्णेय एवमेतदिति प्रभुः॥<br><br>7972: तौ विहृत्य यथाकामं प्रभासे कृष्णपाण्डवौ। महीधरं रैवतकं वासायैवाभिजग्मतुः॥<br><br>7973: पूर्वमेव तु कृष्णस्य वचनात् तं महीधरम्। पुरुषा मण्डयाञ्चक्रुरुपजहश्च भोजनम्॥<br><br>7974: प्रतिगृह्यार्जुनः सर्वमुपभुज्य च पाण्डवः। सहैव वासुदेवेन दृष्ट्वान् नटनर्तकान्॥<br><br>7975: अभ्यनुज्ञाय तान् सर्वानर्चयित्वा च पाण्डवः। सत्कृतं शयनं दिव्यमभ्यगच्छन्महामतिः॥<br><br>7976: ततस्तत्र महाबाहुः शयानः शयने शुभे। तीर्थानां पल्वलानां च पर्वतानां च दर्शनम्। आपगानां वनानां च कथयामास सात्वते॥<br><br>7977: एवं स कथयन्नेव निद्रया जनमेजय। कौन्तेयोऽपि हृतस्तस्मिन् शयने स्वर्गसंनिभे॥<br><br>7978: मधुरेणैव गीतेन वीणाशब्देन चैव ह। प्रबोध्यमानो बुबुधे स्तुतिभिर्मङ्गलैस्तथा॥<br><br>7979: स कृत्वावश्यकार्याणि वार्ष्णेयेनाभिनन्दितः। रथेन काञ्चनाङ्गेन द्वारकामभिजग्मिवान्॥<br><br>7980: अलंकृता द्वारका तु बभूव जनमेजय। कुन्तीपुत्रस्य पूजार्थमपि निष्कुटकेष्वपि॥<br><br>7981: दिदृक्षन्तश्च कौन्तेयं द्वारकावासिनो जनाः। नरेन्द्रमार्गमाजग्मुस्तूर्णं शतसहस्रशः॥<br><br>7982: अवलोकेषु नारीणां सहस्राणि शतानि च। भोजवृष्ण्यन्धकानां च समवायो महानभूत्॥<br><br>7983: स तथा सत्कृतः सर्वैर्भोजवृष्ण्यन्धकात्मजैः। अभिवाद्याभिवाद्यांश्च सर्वेश्च प्रतिनन्दितः॥<br><br>7984: कुमारैः सर्वशो वीरः सत्कारेणाभिचोदितः। समानवयसः सर्वानाश्लिष्य स पुनः पुनः॥<br><br>7985: कृष्णस्य भवने रम्ये रत्नभोज्यसमावृते। उवास सह कृष्णेन बहुलास्तत्र शर्वरीः॥<br><br>7986: वैशम्पायन उवाच ततः कतिपयाहस्य तस्मिन् रैरतके गिरौ। वृष्ण्यन्धकानामभवदुत्सवो नृपसत्तम॥<br><br>7987: तत्र दानं ददुर्वीरा ब्राह्मणेभ्यः सहस्रशः। भोजवृष्ण्यन्धकाश्चैव महे तस्य गिरेस्तदा। ॥<br><br>7988: प्रासादै रत्नचित्रैश्च गिरेस्तस्य समन्ततः। स देशः शोभितो राजन् कल्पवृक्षैश्च सर्वशः॥<br><br>7989: वादित्राणि च तत्रान्ये वादकाः समवादयन्। ननृतुनर्तकाश्चैव जगुर्गेयानि गायनाः॥<br><br>7990: अलंकृताः कुमाराश्च वृष्णीनां सुमहौजसाम्। यानैर्हाटकचित्रैश्च चर्यन्ते स्म सर्वशः॥<br><br>7991: पौराश्च पादचारेण यानैरुच्चावचैस्तथा। सदाराः सानुयात्राश्च शतशोऽथ सहस्रशः॥<br><br>7992: ततो हलधरः क्षीबो रेवतीसहितः प्रभुः। अनुगम्यमानो गन्धर्वैरचरत् तत्र भारत॥<br><br>7993: तथैव राजा वृष्णीनामुग्रसेनः प्रतापवान्। अनुगीयमानो गन्धर्वैः स्त्रीसहस्रसहायवान्॥<br><br>7994: रौक्मिणेयश्च साम्बश्च क्षीबौ समरदुर्मदौ। दिव्यमाल्याम्बरधरौ विजह्वातेऽमराविव॥<br><br>7995: अक्रूरः सारणश्चैव गदो बभ्रुर्विदूरथः। निशश्चारुदेष्णाश्च पृथुर्विपृथुरेव च॥<br><br>7996: सत्यकः सात्यकिश्चैव भङ्गकारमहारवौ। हार्दिक्य उद्धवश्चैव ये चान्ये नानुकीर्तिताः॥<br><br>7997: एते परिवृताः स्त्रीभिर्गन्धर्वैश्च पृथक् पृथक्। तमुत्सवं रैवतके शोभयाञ्चक्रिरे तदा॥<br><br>7998: चित्रकौतूहले तस्मिन् वर्तमाने महाद्भुते। वासुदेवश्च पार्थश्च सहितौ परिजग्मतुः॥<br><br>7999: तत्र चक्रममाणौ तौ वसुदेवसुतां शुभाम्। अलंकृतां सखीमध्ये भद्रां ददृशतुस्तदा॥<br><br>8000: दृष्ट्वैव तामर्जुनस्य कन्दर्पः समजायत। तं तदैकाग्रमनसं कृष्णः पार्थमलक्षयत्॥<br><br>8001: अब्रवीत् पुरुषव्याघ्रः प्रहसन्निव भारत। वनेचरस्य किमिदं कामेनालोड्यते मनः॥<br><br>8002: ममैषा भगिनी पार्थ सारणस्य सहोदरा। सुभद्रा नाम भद्रं ते पितुर्मे दयिता सुता। यदि ते वर्तते बुद्धिर्वक्ष्यामि पितरं स्वयम्॥<br><br>8003: अर्जुन उवाच दुहिता वसुदेवस्य वासुदेवस्य च स्वसा। रूपेण चैष सम्पन्ना कमिवैषा न मोहयेत्॥<br><br>8004: कृतमेव तु कल्याणं सर्वं मम भवेद् ध्रुवम्। यदि स्यान्मम वार्ष्णेयी महिषीयं स्वसा तव॥<br><br>8005: प्राप्तौ तु क उपाय: स्यात् तं ब्रवीहि जनार्दन। आस्थास्यामि तदा सर्वं यदि शक्यं नरेण तत्॥<br><br>8006: वासुदेव उवाच स्वयंवरः क्षत्रियाणां विवाहः पुरुषर्षभः। स च संशयितः पार्थ स्वभावस्यानिमित्ततः॥<br><br>8007: प्रसह्य हरणं चापि क्षत्रियाणां प्रशस्यते। विवाहहेतुः शूराणामिति धर्मविदो विदुः॥<br><br>8008: स त्वमर्जुन कल्याणी प्रसह्य भगिनी मम। हर स्वयंवरे ह्यस्याः को वै वेद चिकीर्षितम्॥<br><br>8009: ततोऽर्जुनश्च कृष्णश्च विनिश्चित्येतिकृत्यताम्। शीघ्रगान् पुरुषानन्यान् प्रेषयामासतुस्तदा॥<br><br>8010: धर्मराजाय तत् सर्वमिन्द्रप्रस्थगताय वै। श्रुत्वैव च महाबाहुरनुजज्ञे स पाण्डवः॥<br><br>8011: वैशम्पायन उवाच ततः संवादिते तस्मिन्ननुज्ञातो धनंजयः। गतां रैवतके कन्यां विदित्वा जनमेजयः॥<br><br>8012: शा वासुदेवाभ्यनुज्ञातः कथयित्वेतिकृत्यताम्। कृष्णस्य मतमादायः प्रययौ भरतर्षभः॥<br><br>8013: रथेन काञ्चनाङ्गेन कल्पितेन यथाविधि। शैव्यसुग्रीवयुक्तेन किरूिणीजालमालिना॥<br><br>8014: सर्वशस्त्रोपपन्नेन जीमूतरवनादिना। ज्वलिताग्निप्रकाशेन द्विषतां हर्षघातिना॥<br><br>8015: संनद्धः कवची खड्गी बद्धगोधाङ्गुलित्रवान्। मृगयाव्यपदेशेन प्रययौ पुरुषर्षभः॥<br><br>8016: सुभद्रा त्वथ शैलेन्द्रमभ्ययैव रैवतम्। दैवतानि च सर्वाणि ब्राह्मणान् स्वस्ति वाच्य च॥<br><br>8017: प्रदक्षिणं गिरेः कृत्वा प्रययौ द्वारका प्रति। तामभिदुत्य कौन्तेयः प्रसह्यारोपयद् स्थम्। सुभद्रां चारुसर्वाङ्गी कामबाणप्रपीडितः॥<br><br>8018: ततः स पुरुषव्याघ्रस्तामादाय शुचिस्मिताम्। रथेन काञ्चना न प्रययौ स्वपुरं प्रति॥<br><br>8019: ह्वियमाणां तु तां दृष्ट्वा सुभद्रां सैनिका जनाः। विक्रोशन्तोऽद्रवन् सर्वे द्वारकामभितः पुरीम्॥<br><br>8020: ते समासाद्य सहिताः सुधर्मामभितः सभाम्। सभापालस्य तत् सर्वमाचख्युः पार्थविक्रमम्॥<br><br>8021: तेषां श्रुत्वा सभापालो भेरी सांनाहिकी ततः। समाजघ्ने महाघोषां जाम्बूनदपरिष्कृताम्॥<br><br>8022: क्षुब्धास्तेनाथ शब्देन भोजवृष्ण्यन्धकास्तदा। अन्नपानमपास्याथ समापेतुः समन्ततः॥<br><br>8023: तत्र जाम्बूनदाङ्गानि स्पर्ध्यास्तरणवन्ति च। मणिविदुमचित्राणि ज्वलिताग्निप्रभाणि च॥<br><br>8024: भेजिरे पुरुषव्याघ्रा वृष्ण्यन्धकमहारथाः। सिंहासनानि शतशो धिष्ण्यानीव हुताशनाः॥<br><br>8025: तेषां समुपविष्टानां देवानामिव संनये। आचख्यौ चेष्टितं जिष्णोः सभापाल: सहानुगः॥<br><br>8026: तच्छ्रुत्वा वृष्णिवीरास्ते मदसंरक्तलोचनाः। अमृष्यमाणाः पार्थस्य समुत्पेतुरहंकृताः॥<br><br>8027: योजयवं रथानाशु प्रासानाहरतेति च। धनूंषि च महार्हाणि कवचानि बृहन्ति च॥<br><br>8028: सूतानुच्चुक्रुशुः केचिद् रथान् योजयतेति च। स्वयं च तुरगान् केचिदयुञ्जन् हेमभूषितान्॥<br><br>8029: रथेष्वानीयमानेषु कवचेषु ध्वजेषु च। अभिक्रन्दे नृवीराणां तदासीत् तुमुलं महत्॥<br><br>8030: वनमाली ततः क्षीबः कैलासशिखरोपमः। नीलवासा मदोसिक्त इदं वचनमब्रवीत्॥<br><br>8031: किमिदं कुरुथाप्रज्ञास्तूष्णीभूते जनार्दने। अस्य भावमविज्ञाय संक्रुद्धा मोघगर्जिताः॥<br><br>8032: एष तावदभिप्रायमाख्यातु स्वं महामतिः। यदस्य रुचिरं कर्तुं तत् कुरुध्वमतन्द्रिताः॥<br><br>8033: ततस्ते तद् वचः श्रुत्वा ग्राह्यरूपं हलायुधात्। तूष्णीम्भूतास्ततः सर्वे साधु साध्विति चाब्रुवन्॥<br><br>8034: समं वचो निशम्यैव बलदेवस्य धीमतः। पुनरेव सभामध्ये सर्वे ते समुपाविशन्॥<br><br>8035: ततोऽब्रवीद् वासुदेवं वचो रामः परंतपः। किमवागुपविष्टोऽसि प्रेक्षमाणो जनार्दन॥<br><br>8036: सत्कृतस्त्वत्कृते पार्थः सर्वैरस्माभिरच्युत। न च सोऽर्हति तां पूजां दुर्बुद्धिः कुलपांसनः॥<br><br>8037: को हि तत्रैव भुक्त्वान्नं भाजनं भेत्तुमर्हसि। मन्यमानः कुले जातमात्मानं पुरुषः क्वचित्॥<br><br>8038: इच्छन्नेव हि सम्बन्धं कृतं पूर्वं च मानयन्। को हि नाम भवेनार्थी साहसेन समाचरेत्॥<br><br>8039: सोऽवमन्य तथास्माकमनादृत्य च केशवम्। प्रसह्य हृतवानद्य सुभद्रां मृत्युमात्मनः॥<br><br>8040: कथं हि शिरसो मध्ये कृतं तेन पदं मम। मर्षयिष्यामि गोविन्द पादस्पर्शमिवोरगः॥<br><br>8041: अद्य निष्कौरवामेकः करिष्यामि वसुंधराम्। न हि मे मर्षणीयोऽयमर्जुनस्य व्यतिक्रमः॥<br><br>8042: तं तथा गर्जमानं तु मेघदुन्दुभिनिःस्वनम्। अन्वपद्यन्त ते सर्वे भोजवृष्ण्यन्धकास्तदा॥<br><br>8043: वैशम्पायन उवाच उक्तवन्तो यथा वीर्यमसकृत् सर्ववृष्ण्यः। ततोऽब्रवीद् वासुदेवो वाक्यं धर्मार्थसंयुतम्॥<br><br>8044: नावमानं कुलस्यास्य गुडाकेशः प्रयुक्तवान्। सम्मानोऽभ्यधिकस्तेन प्रयुक्तोऽयं न संशयः॥<br><br>8045: अर्थलुब्धान् न वः पार्थो मन्यते सात्वतान् सदा। स्वयंवरमनाधृष्यं मन्यते चापि पाण्डवः॥<br><br>8046: प्रदानमपि कन्यायाः पशुवत् कोऽनुमन्यते। विक्रयं चाप्यपत्यस्य कः कुर्यात् पुरुषो भुवि॥<br><br>8047: एतान् दोषांस्तु कौन्तेयो दृष्टवानिति मे मतिः। अतः प्रसह्य हृतवान् कन्यां धर्मेण पाण्डवः॥<br><br>8048: उचितश्चैव सम्बन्धः सुभद्रां च यशस्विनीम्। एष चापीदृशः पार्थः प्रसह्य हृतवानिति॥<br><br>8049: भरतस्यान्वये जातं शान्तनोश्च यशस्विनः। कुन्तिभोजात्मजापुत्रं को बुभूषेत नार्जुनम्॥<br><br>8050: न च पश्यामि यः पार्थं विजयेत रणे बलात्। वर्जयित्वा विरूपाक्षं भगनेत्रहरं हरम्॥<br><br>8051: अपि सर्वेषु लोकेषु सेन्द्ररुद्रेषु मारिष। स च नाम रथस्तादृङ्मदीयास्ते च वाजिनः॥<br><br>8052: योद्धा पार्थश्च शीघ्रास्त्रः को नु तेन समो भवेत्। तमभिद्रुत्य सान्त्वेन परमेण धनंजयम्॥<br><br>8053: न्यवर्तयत् संहृष्टा ममैषा परमा मतिः। यदि निर्जित्य वः पार्थो बलाद् गच्छेत् स्वकं पुरम्। । ११ प्रणश्येद् वो यशः सद्यो न तु सान्त्वे पराजयः। तच्छ्रुत्वा वासुदेवस्य तथा चक्रुर्जनाधिप॥<br><br>8054: निवृत्तश्चार्जुनस्तत्र विवाहं कृतवान् प्रभुः। उषित्वा तत्र कौन्तेयः संवत्सरपराः क्षपाः॥<br><br>8055: विहत्य च यथाकामं पूजितो वृष्णिनन्दनैः। पुष्करे तु ततः शेषं कालं वर्तितवान् प्रभुः॥<br><br>8056: पूर्णे तु द्वादशे वर्षे खाण्डवप्रस्थमागतः। अभिगम्य च राजानं नियमेन समाहितः॥<br><br>8057: अभ्यर्च्य ब्राह्मणान् पार्थो द्रौपदीमभिजग्मिवान्। तं द्रौपदी प्रत्युवाच प्रणयात् कुरुनन्दनम्॥<br><br>8058: तत्रैव गच्छ कौन्तेय यत्र सा सात्वतात्मजा। सुबद्धस्यापि भारस्य पूर्वबन्धः श्लथायते॥<br><br>8059: तथा बहुविधं कृष्णां विलपन्ती धनंजयः सान्त्वयामास भूयश्च क्षमयामास चासकृत्॥<br><br>8060: सुभद्रां त्वरमाणश्च रक्तकौशेयवासिनीम्। पार्थः प्रस्थापयामास कृत्वा गोपालिकावपुः॥<br><br>8061: साधिकं तेन रूपेण शोभमाना यशस्विनी। भवनं श्रेष्ठमासाद्य वीरपत्नी वराङ्गना। ॥<br><br>8062: ववन्दे पृथुताम्राक्षी पृथां भद्रा यशस्विनी। तां कुन्ती चारुसर्वाङ्गीमुपाजिघ्रत मूर्धनि॥<br><br>8063: प्रीत्या परमया युक्ता आशीर्भिर्युञ्जतातुलाम्। ततोऽभिगम्य त्वरिता पूर्णेन्दुसदृशानना॥<br><br>8064: ववन्दे द्रौपदी भद्रा प्रेष्याहमिति चाब्रवीत्। प्रत्युत्थाय तदा कृष्णा स्वसारं माधवस्य च॥<br><br>8065: परिष्वज्यावदत् प्रीत्या निःसपत्नोऽस्तु ते पतिः। तथैव मुदिता भद्रा तामुवाचैवमस्त्विति॥<br><br>8066: ततस्ते हृष्टमनसः पाण्डवेया महारथाः। कुन्ती च परमप्रीता बभूव जनमेजय॥<br><br>8067: श्रुत्वा तु पुण्डरीकाक्षः सम्प्राप्तं स्वं पुरोत्तमम्। अर्जुनं पाण्डवश्रेष्ठमिन्द्रप्रस्थगतं तदा॥<br><br>8068: आजगाम विशुद्धात्मा सह रामेण केशवः। वृष्ण्यन्धकमहामात्रैः सह वीरैर्महारथैः॥<br><br>8069: भ्रातृभिश्च कुमारैश्च योधैश्च बहुभिर्वृतः। सैन्येन महता शौरिरभिगुप्तः परंतपः॥<br><br>8070: तत्र दानपतिर्धीमानाजगाम महायशाः। अक्रूरो वृष्णिवीराणां सेनापतिररिंदमः॥<br><br>8071: अनाधृष्टिर्महातेजा उद्धवश्च महायशाः। साक्षाद् बृहस्पतेः शिष्यो महाबुद्धिर्महामनाः॥<br><br>8072: सत्यकः सात्यकिश्चैव कृतवर्मा च सात्वतः। प्रद्युम्नश्चैव साम्बश्च निशद्दः शरुरेव च॥<br><br>8073: चारुदेष्णश्च विक्रान्तो झिल्ली विपृथुरेव च। सारणश्च महाबाहुर्गदश्च विदुषां वरः॥<br><br>8074: एते चान्ये च बहवो वृष्णिभोजान्धकास्तथा। आजग्मुः खाण्डवप्रस्थमादाय हरणं बहु॥<br><br>8075: ततो युधिष्ठिरो राजा श्रुत्वा माधवमागतम्। प्रतिग्रहार्थं कृष्णस्य यमौ प्रास्थापयत् तदा॥<br><br>8076: ताभ्यां प्रतिगृहीतं तु वृष्णिचक्रं महर्द्धिमत्। विवेश खाण्डवप्रस्थं पताकाध्वजशोभितम्॥<br><br>8077: सम्मृष्टसिक्तपन्थानं पुष्पप्रकरशोभितम्। चन्दनस्य रसैः शीतैः पुण्यगन्धैनिषेवितम्॥<br><br>8078: दह्यतागुरुणा चैव देशे देशे सुगन्धिना। हृष्टपुष्टजनाकीर्णं वणिम्भिरुपशोभितम्॥<br><br>8079: प्रतिपेदे महाबाहुः सह रामेण केशवः। वृष्ण्यन्धकैस्तथा भोजैः समेतः पुरुषोत्तमः॥<br><br>8080: सम्पूज्यमानः पौरेश्च ब्राह्मणैश्च सहस्रशः। विवेश भवनं राज्ञः पुरन्दरगृहोपमम्॥<br><br>8081: युधिष्ठिरस्तु रामेण समागच्छद् यथाविधि। मूर्षि केशवमाघ्राय बाहुभ्यां परिषस्वजे॥<br><br>8082: तं प्रीयमाणो गोविन्दो विनयेनाभिपूजयन्। भीमं च पुरुषव्याघ्रं विधिवत् प्रत्यपूजयत्॥<br><br>8083: तांश्च वृष्ण्यन्धक श्रेष्ठान् कुन्तीपुत्रो युधिष्ठिरः। प्रतिजग्राह सत्कारैर्यथाविधि यथागतम्॥<br><br>8084: गुरुवत् पूजयामास कांश्चित् कांश्चिद् वयस्यवत्। कांश्चिदभ्यवदत् प्रेम्णा कैश्चिदप्यभिवादितः॥<br><br>8085: तेषां ददौ हृषीकेशो जन्यार्थे धनमुत्तमम्। हरणं वै सुभद्राया ज्ञातिदेयं महायशाः॥<br><br>8086: रथानां काञ्चनाङ्गानां किरूिणीजालमालिनाम्। चतुर्युजामुपेतानां सूतैः कुशलशिक्षितैः॥<br><br>8087: सहस्रं प्रददौ कृष्णो गवामयुतमेव च। श्रीमान् माधुर देश्यानां दोग्ध्रीणां पुण्यवर्चसाम्॥<br><br>8088: वडवानां च शुद्धानां चन्द्रांशुसमवर्चसाम्। ददौ जनार्दनः प्रीत्या सहस्रं हेमभूषितम्॥<br><br>8089: तथैवाश्वतरीणां च दान्तानां वातरंहसाम्। शतान्यञ्जनकेशीनां श्वेतानां पञ्च पञ्च च॥<br><br>8090: स्नानपानोत्सवे चैव प्रयुक्तं वयसान्वितम्। स्त्रीणां सहस्रं गौरीणां सुवेषाणां सुवर्चसाम्॥<br><br>8091: सुवर्णशतकण्द्दीनामरोमाणां स्वलंकृताम्। परिचर्यासु दक्षाणां प्रददौ पुष्करेक्षणः॥<br><br>8092: पृष्ठ्यनामपि चाश्वानां बालिकानां जनार्दनः। ददौ शतसहस्राख्यं कन्याधनमुत्तमम्॥<br><br>8093: कृताकृतस्य मुख्यस्य कनकस्याग्निवर्चसः। मनुष्यभारान् दाशार्हो ददौ दश जनार्दनः॥<br><br>8094: गजानां तु प्रभिन्नानां त्रिधा प्रस्रवतां मदम्। गिरिकूटनिकाशानां समरेष्वनिवर्तिनाम्॥<br><br>8095: क्लृप्तानां पटुघण्टानां चारूणां हेममालिनाम्। हस्त्यारोहैरुपेतानां सहस्रं साहसप्रियः॥<br><br>8096: रामः पाणिग्रहणिकं ददौ पार्थाय लागली। प्रीयमाणो हलधरः सम्बन्धं प्रतिमानयन्॥<br><br>8097: स महाधनरत्नौघौ वस्त्रकम्बलफेनवान्। महागजमहाग्राहः पताकाशैवलाकुलः॥<br><br>8098: पाण्डुसागरमाविद्धः प्रविवेश महाधनः। पूर्णमापूरयंस्तेषां द्विषच्छोकावहोऽभवत्॥<br><br>8099: प्रतिजग्राह तत् सर्वं धर्मराजो युधिष्ठिरः। पूजयामास तांश्चैव वृष्ण्यन्धकमहारथान्॥<br><br>8100: ते समेता महात्मानः कुरुवृष्ण्यन्धकोत्तमाः। विजह्वरमरावासे नराः सुकृतिनो यथा॥<br><br>8101: तत्र तत्र महानादैरुत्कृष्टतलनादितैः। यथायोगं यथाप्रीति विजह्वः कुरुवृष्णयः॥<br><br>8102: एवमुत्तमवीर्यास्ते विहृत्य दिवसान् बहून्। पूजिताः कुरुभिर्जग्मुः पुनरवती प्रति॥<br><br>8103: राम पुरस्कृत्य ययुर्वृष्ण्यन्धकमहारथाः। रत्नान्यादाय शुभ्राणि दत्तानि कुरुसत्तमैः॥<br><br>8104: वासुदेवस्तु पार्थेन तत्रैव सह भारत। उवास नगरे रम्ये शक्रप्रस्थे महात्मना॥<br><br>8105: व्यचरद् यमुनातीरे मृगयां स महायशाः। मृगान् विध्यन् वराहांश्च रेमे सार्धं किरीटिना॥<br><br>8106: ततः सुभद्रा सौभद्रं केशवस्य प्रिया स्वसा। जयन्तमिव पौलोमी ख्यातिमन्तमजीजनत्॥<br><br>8107: दीर्घबाहुं महोरस्कं वृषभाक्षमरिंदमम्। सुभद्रा सुषुवे वीरमभिमन्युं नरर्षभम्॥<br><br>8108: अभिश्च मन्युमांश्चैव ततस्तमरिमर्दनम्। अभिमन्युमिति प्राहुरार्जुनि पुरुषर्षभम्॥<br><br>8109: स सात्वत्यामतिरथः सम्बभूव धनंजयात्। मखे निर्मथनेनेव शमीगर्भाद्भुतासनः॥<br><br>8110: यस्मिञ्जाते महातेजाः कुन्तीपुत्रो युधिष्ठिरः। अयुतं गा द्विजातिभ्यः प्रादान्निष्कांश्च भारत॥<br><br>8111: दयितो वासुदेवस्य बाल्यात् प्रभृति चाभवत्। पितृणामिव सर्वेषां प्रजानामिव चन्द्रमाः॥<br><br>8112: जन्मप्रभृति कृष्णाश्च चक्रे तस्य क्रियाः शुभाः। स चापि ववृधे बालः शुक्लपक्षे यथा शशी॥<br><br>8113: चतुष्पादं दशविधं धनुर्वेदमरिंदमः। अर्जुनाद् वेद वेदज्ञः सकलं दिव्यमानुषम्॥<br><br>8114: विज्ञानेष्वपि चास्त्राणां सौष्ठवे च महाबलः। क्रियास्वपि च सर्वासु विशेषानभ्यशिक्षयत्॥<br><br>8115: आगमे च प्रयोगे च चक्रे तुल्यमिवात्मना। तुतोष पुत्रं सौभद्रं प्रेक्षमाणो धनंजयः॥<br><br>8116: सर्वसंहननोपेतं सर्वलक्षणलक्षितम्। दुर्धर्षमृषभस्कन्धं व्यात्ताननमिवोरगम्॥<br><br>8117: सिंहदष महेष्वासं मत्तमातङ्गविक्रमम्। मेघदुन्दुभिनिर्घोषं पूर्णचन्द्रनिभाननम्॥<br><br>8118: कृष्णस्य सदृशं शौर्ये वीर्य रूपे तथाऽकृतौ। ददर्श पुत्रं बीभत्सुर्मघवानिव तं यथा॥<br><br>8119: पाञ्चाल्यपि तु पञ्चभ्यः पतिभ्यः शुभलक्षणा। लेभे पञ्च सुतान् वीराश्रेष्ठान् पञ्चाचलानिव॥<br><br>8120: युधिष्ठिरात् प्रतिविन्ध्यं सुतसोमं वृकोदरात्। अर्जुनाच्छुतकर्माणं शतानीकं च नाकुलिम्॥<br><br>8121: सहदेवाच्छ्रुतसेनमेतान् पञ्च महारथान्। पाञ्चाली सुषुवे वीरानादित्यानदितिर्यथा॥<br><br>8122: शास्त्रतः प्रतिविन्ध्यं तमूचुर्विप्रा युधिष्ठिरम्। परप्रहरणज्ञाने प्रतिविध्यो भवत्वयम्॥<br><br>8123: सुते सोमसहस्रे तु सोमार्कसमतेजसम्। सुतसोमं महेष्वासं सुषुवे भीमसेनतः॥<br><br>8124: श्रुतं कर्म महत् कृत्वा निवृत्तेन किरीटिना। जातः पुत्रस्तथेत्येवं श्रुतकर्मा ततोऽभवत्॥<br><br>8125: शतानीकस्य राजर्षेः कौरव्यस्य महात्मनः। चक्रे पुत्रं सनामानं नकुलः कीर्तिवर्धनम्॥<br><br>8126: ततस्त्वजजनत् कृष्णा नक्षत्रे वह्निदैवते। सहदेवात् सुतं तस्माच्छ्रुतसेनेति यं विदुः॥<br><br>8127: एकवर्षान्तरास्वेते द्रौपदेया यशस्विनः। अन्वजायन्त राजेन्द्र परस्परहितैषिणः॥<br><br>8128: जातकर्माण्यानुपूर्व्याच्चूडोपनयनानि च। चकार विधिवद् धौम्यस्तेषां भरतसत्तम॥<br><br>8129: कृत्वा च वेदाध्ययनं ततः सुचरितव्रताः। जगृहुः सर्वमिष्वस्त्रमर्जुनाद् दिव्यमानुषम्॥<br><br>8130: दिव्यगर्भोपमैः पुत्रैयूंढोरस्कैर्महारथैः। अन्वितो राजशार्दूल पाण्डवा मुदमाप्नुवन्॥<br><br>8131: वैशम्पायन उवाच इन्द्रप्रस्थे वसन्तस्ते जघ्नुरन्यान् नराधिपान्। शासनाद् धृराष्ट्रस्य राज्ञः शान्तनवस्य च॥<br><br>8132: आश्रित्य धर्मराजानं सर्वलोकोऽवसत् सुखम्। पुण्यलक्षणकर्माणं स्वदेहमिव देहिनः॥<br><br>8133: स समं धर्मकामार्थान् सिषेवे भरतर्षभ। त्रीनिवात्मसमान् बन्धून नीतिमानिव मानयन्॥<br><br>8134: तेषां समविभक्तानां क्षितौ देहवतामिव। बभौ धर्मार्थकामानां चतुर्थ इव पार्थिवः॥<br><br>8135: अध्येतारं परं वेदान् प्रयोक्तारं महाध्वरे। रक्षितारं शुभाँल्लोकान् लेभिरे तं जनाधिपम्॥<br><br>8136: अधिष्ठानवती लक्ष्मीः परायणवती मतिः। वर्धमानोऽखिलो धर्मस्तेनासीत् पृथिवीक्षिताम्॥<br><br>8137: भ्रातृभिः सहितो राजा चतुर्भिराधिकं बभौ। प्रयुज्यमानैर्विततो वेदैरिव महाध्वरः॥<br><br>8138: तं तु धौम्यादयो विप्राः परिवार्योपतस्थिरे। बृहस्पतीसमा मुख्याः प्रजापतिमिवामराः॥<br><br>8139: धर्मराजे ह्यतिप्रीत्या पूर्णचन्द्र इवामले। प्रजानां रेमिरे तुल्यं नेत्राणि हृदयानि च॥<br><br>8140: न त केवलदैवेन प्रजा भावेन रेमिरे। यद् बभूव मन:कान्तं कर्मणा स चकार तत्॥<br><br>8141: न ह्ययुक्तं न चासत्यं नासह्यं न च वाप्रियम्। भाषितं चारुभाषस्य जज्ञे पार्थस्य धीमतः॥<br><br>8142: स हि सर्वस्य लोकस्य हितमात्मन एव च। चिकीर्षन् सुमहातेजा रेमे भरतसत्तम। ॥<br><br>8143: तथा तु मुदिताः सर्वे पाण्डवा विगतज्वराः। अवसन् पृथिवीपालांस्तापयन्तः स्वतेजसा॥<br><br>8144: ततः कतिपयाहस्य बीभत्सुः कृष्णमब्रवीत्। उष्णानि कृष्ण वर्तन्तं गच्छावो यमुनां प्रति॥<br><br>8145: सुहृज्जनवृतौ तत्र विहृत्य मधुसूदन। सायाह्ने पुनरेष्यावो रोचतां ते जनार्दना॥<br><br>8146: वासुदेव उवाच कुन्तीमातर्ममाप्येतद् रोचते यद् वयं जले। सुहज रनवृतः पार्थ विहरेम यथासुखम्॥<br><br>8147: वैशंपायन उवाच आमन्त्र्य तौ धर्मराजमनुज्ञाष्य च भारत। जग्मतुः पार्थगोविन्दौ सुहृज्जनवृतौ ततः॥<br><br>8148: विहारदेशं सम्प्राप्य नानाद्रुममनुत्तमम्। गृहैरुच्चावचैयुक्तं पुरन्दरपुरोपमम्॥<br><br>8149: भक्ष्यैर्भोज्यैश्च पेयैश्च रसवद्भिर्महाधनैः। माल्यैश्च विविधैर्गधैर्युक्तं वार्ष्णेयपार्थयोः॥<br><br>8150: विवेशान्तःपुरं तूर्णं रत्नैरुच्चावचैः शुभैः। यथोपजोषं सर्वश्च जनश्चिनीड भारत॥<br><br>8151: स्त्रियश्च विपुलश्रोण्यश्चारुपीनपयोधराः। मदस्खलितगामिन्यश्चिक्रीडुर्वामलोचनाः॥<br><br>8152: वने काश्चिज्जले काश्चित् काश्चिद् वेश्मनु चाङ्गनाः। यथायोग्यं यथाप्रीति चिक्रीडुः पार्थकृष्णयोः॥<br><br>8153: द्रौपदी च सुभद्रा च वासांस्याभरणानि च। प्रायच्छतां महाराज ते तु तस्मिन् मदोत्कटे॥<br><br>8154: काश्चित् प्रहृष्टा ननृतुश्चक्रुशुश्च तथापराः। जगुश्चान्या वरस्त्रियः॥<br><br>8155: रुरुधुश्चापरास्तत्र प्रजघ्नुश्च परस्परम्। मन्त्रयामासुरन्याश्च रहस्यानि परस्परम्॥<br><br>8156: जहसुश्च परा नार्यो वेणुवीणामृदङ्गानां मनोज्ञानां च सर्वशः। शब्देन पूर्यते हh तद् वनं सुमहर्द्धिमत्॥<br><br>8157: तस्मिंस्तदा वर्तमाने कुरुदाशार्हनन्दनौ। समीपं जग्मतुः कंचिदुद्देशं सुमनोहरम्॥<br><br>8158: तत्र गत्वा महात्मानौ कृष्णौ परपुरंजयौ। महार्हासनयो राजंस्ततस्तौ संनिषीदतुः॥<br><br>8159: तत्र पूर्वव्यतीतानि विक्रान्तानीतराणि च। बहूनि कथयित्वा तौ रेमाते पार्थमाधवौ॥<br><br>8160: तत्रोपविष्टौ मुदितौ नाकपृष्ठेऽश्विनाविव। अभ्यागच्छत् तदा विप्रो वासुदेवधनंजयौ॥<br><br>8161: बृहच्छालप्रतीकाशः प्रतप्तकनकप्रभः। हरिपिङ्गोज्जवलश्मश्रुः प्रमाणायामतः समः॥<br><br>8162: तरुणादित्यसंकाशश्चीरवासा जटाधरः। पद्मपत्राननः पिङ्गस्तेजसा प्रज्वलन्निव॥<br><br>8163: उपसृष्टं तु तं कृष्णौ भ्राजमानं द्विजोत्तमम्। अर्जुनो वासुदेवश्च तूर्णमुत्पत्य तस्थतुः॥<br><br>8164: वैशम्पायन उवाच सोऽब्रवीदर्जुनं चैव वासुदेवं च सात्वतम्। लोकप्रवीरौ तिष्ठन्तौ खाण्डवस्य समीपतः॥<br><br>8165: ब्राह्मणो बहुभोक्तास्मि भुञ्जेऽपरिमितं सदा। भिक्षे वार्ष्णेयपार्थो वामेकां तृप्तिं प्रयच्छतम्॥<br><br>8166: एवमुक्तौ तमब्रूतां ततस्तौ कृष्णपाण्डवौ। केनान्नेन भवांस्तृप्येत् तस्यान्नस्य यतावहे॥<br><br>8167: एवमुक्तः स भगवानब्रवीत् तावुभौ ततः। भाषमाणौ तदा वीरौ किमन्नं क्रियतामिति॥<br><br>8168: ब्राह्मण उवाच नाहमन्नं बुभुक्षे वै पावकं मां निबोधतम्। यदन्नमनुरूपं मे तद् युवां सम्प्रयच्छतम्॥<br><br>8169: इदमिन्द्रः सदा दावं खाण्डवं परिरक्षति। न च शक्रोम्यहं दग्धुं रक्ष्यमाणं महात्मना॥<br><br>8170: वसत्यत्र सखा तस्य तक्षकः पन्नगः सदा। सगणस्तत्कृते दावं परिरक्षति वज्रभृत्॥<br><br>8171: तत्र भूतान्यनेकानि रक्षतेऽस्य प्रसङ्गतः। तं दिधक्षुर्न शक्नोमि दग्धुं शक्रस्य तेजसा॥<br><br>8172: स मां प्रज्वलितं दृष्ट्वा मेघाम्भोभिः प्रवर्षति। ततो दग्धुं न शक्नोमि दिधक्षुर्दावमीप्सिताम्॥<br><br>8173: स युवाभ्यां सहायाभ्यामस्त्रविद्भ्यां समागतः। दहेयं खाण्डवं दावमेतदन्नं वृतं मया॥<br><br>8174: युवां ह्यदकधारास्ता भूतानि च समन्ततः। उत्तमास्त्रविदौ सम्यक् सर्वतो वारयिष्यथः॥<br><br>8175: जनमेजय उवाच किमर्थं भगवानग्निः खाण्डवं दग्धुमिच्छति। रक्ष्यमाणं महेन्द्रेण नानासत्त्वसमायुतम्॥<br><br>8176: न ह्येतत् कारणं ब्रह्मन्नल्पं सम्प्रतिभाति मे। यद् ददाह सुसंक्रुद्धः खाण्डवं हव्यवाहनः॥<br><br>8177: एतद् विस्तरशो ब्रह्मञ्छ्रोतुमिच्छामि तत्त्वतः। खाण्डवस्य पुरा दाहो यथा समभवन्मुने॥<br><br>8178: वैशम्पायन उवाच शृणु मे ब्रुवतो राजन् सर्वमेतद् यथातथम्। यनिमित्तं ददाहाग्निः खाण्डवं पृथिवीपते॥<br><br>8179: हन्त ते कथयिष्यामि पौराणीमृषिसंस्तुताम्। कथामिमां नरश्रेष्ठ खाण्डवस्य विनाशिनीम्॥<br><br>8180: पौराणः श्रूयते राजन् राजा हरिहयोपमः। श्वेतकिर्नाम विख्यातो बलविक्रमसंयुतः॥<br><br>8181: यज्वा दानपतिर्थीमान् यथा नान्योऽस्ति कञ्चन। ईजे च स महायज्ञैः क्रतुभिश्चाप्तदक्षिणैः॥<br><br>8182: तस्य नान्याभवद् बुद्धिर्दिवसे दिवसे नृप। सत्रे क्रियासमारम्भे दानेषु विविधेषु च॥<br><br>8183: ऋत्विग्भिः सहितो धीमानेवमीजे स भूमिपः। ततस्तु ऋत्विजश्चास्य धूमव्याकुललोचनाः॥<br><br>8184: कालेन महता खिन्नास्तत्यजुस्ते नराधिपम्। ततः प्रचोदयामास ऋत्विजस्तान् महीपतिः॥<br><br>8185: चक्षुर्विकलतां प्राप्ता न प्रपेदुश्च ते क्रतुम्। ततस्तेषामनुमते तद् विप्रैस्तु नराधिपः॥<br><br>8186: सत्रं समापयामास ऋत्विग्भिपरैः सह। तस्यैवं वर्तमानस्य कदाचित् कालपयये॥<br><br>8187: सत्रमाहर्तुकामस्य सवंत्सरशतं किल। ऋत्विजो नाभ्यपद्यन्त समाहर्तुं महात्मनः॥<br><br>8188: स च राजाकरोद् यत्नं महान्तं ससुहृज्जनः। प्रणिपातेन सान्त्वेन दानेन च महायशाः॥<br><br>8189: ऋत्विजोऽनुनयामास भूयो भूयस्त्वतन्द्रितः। ते चास्य तमभिप्रायं न चक्रुरमितौजसः॥<br><br>8190: स चाश्रमस्थान् राजर्षिस्तानुवाच रुषान्वितः। यद्यहं पतितो विप्राः शुश्रूषायां न च स्थितः॥<br><br>8191: आशु त्याज्योऽस्मि युष्माभिर्ब्राह्मणैश्च जुगुप्सितः। तन्नार्हथ क्रतुश्रद्धां व्याघातयितुमद्य ताम्॥<br><br>8192: अस्थाने वा परित्यागं कर्तुं मे द्विजसत्तमाः। प्रपन्न एव वो विप्राः प्रसादं कर्तुमर्हथ॥<br><br>8193: सान्त्वदानादिभिर्वाक्येस्तत्त्वतः कार्यवत्तया। प्रसादयित्वा वक्ष्यामि यन्नः कार्यं द्विजोत्तमाः॥<br><br>8194: अथवाहं परित्यक्तो भवद्भिदे॒षकारणात्। ऋत्विजोऽन्यान् गमिष्यामि याजनार्थं द्विजोत्तमाः॥<br><br>8195: एतावदुक्त्वा वचनं विरराम स पार्थिवः। यदा न शेकू राजानं याजनार्थं परंतपः॥<br><br>8196: ततस्ते याजकः क्रुद्धास्तमूचुर्नृपसत्तमम्। तव कर्माण्यजस्रं वै वर्तन्ते पार्थिवोत्तम॥<br><br>8197: ततो वयं परिश्रान्ताः सततं कर्मवाहिनः। श्रमादस्मात् परिश्रान्तान् स त्वं नस्त्यक्तुमर्हसि॥<br><br>8198: बुद्धिमोहं समास्थाय त्वरासम्भावितोऽनघ। गच्छ रुद्रसकाशं त्वं स हि त्वां याजयिष्यति॥<br><br>8199: साधिक्षेपं वचः श्रुत्वा संक्रुद्धः श्वेतकिर्नृपः। कैलास पर्वतं गत्वा तप उग्रं समास्थितः॥<br><br>8200: आराधयन् महादेवं नियतः संशितव्रतः। उपवासपरो राजन् दीर्घकालमतिष्ठत॥<br><br>8201: कदाचिद् द्वादशे काले कदाचिदपि षोडशे। आहारमकरोद् राजा मूलानि च फलानि च॥<br><br>8202: ऊर्ध्वबाहुस्त्वनिमिषस्तिष्ठन् स्थाणुरिवाचलः। षण्मासानभवद् राजा श्वेतकिः सुसमाहितः॥<br><br>8203: तं तथा नृपशार्दूलं तप्यमानं महत् तपः। शंकरः परमप्रीत्या दर्शयामास भारत॥<br><br>8204: उवाच चैनं भगवान् स्निग्धगम्भीरया गिरा। प्रीतोऽस्मि नरशार्दूल तपसा ते परंतप॥<br><br>8205: वरं वृणीष्व भद्रं ते यं त्वमिच्छसि पार्थिव। एतच्छ्रुत्वा तु वचनं रुद्रस्यामिततेजसः॥<br><br>8206: प्रणिपत्य महात्मानं राजर्षिः प्रत्यभाषत। यदि मे भगवान् प्रीतः सर्वलोकनमस्कृतः॥<br><br>8207: स्वयं मां देवदेवेश याजयस्व सुरेश्वर। एतच्छ्रुत्वा तु वचनं राज्ञा तेन प्रभाषितम्॥<br><br>8208: उवाच भगवान् प्रीतः स्मितपूर्वमिदं वचः। नास्माकमेष विषयो वर्तते याजनं प्रति॥<br><br>8209: त्वया च सुमहत् तप्तं तपो राजन् वरार्थिना। याजयिष्यामि राजांस्त्वां समयेन परंपत॥<br><br>8210: रुद्र उवाच समा द्वादश राजेन्द्र ब्रह्मचारी समाहितः। सततं त्वाज्यधाराभिर्यदि तर्पयसेऽनलम्॥<br><br>8211: कामं प्रार्थयसे यं त्वं मत्तः प्राप्स्यसि तं नृप। एवमुक्तश्च रुद्रेण श्वेतकिर्मनुजाधिपः॥<br><br>8212: तथा चकार तत् सर्वं यथोक्तं शूलपाणिना। पूर्णे तु द्वादशे वर्षे पुनरायान्महेश्वरः॥<br><br>8213: दृष्ट्वैव च स राजानं शंकरो लोकभावनः। उवाच परमप्रीतः श्वेतकिं नृपसत्तमम्॥<br><br>8214: तोषितोऽहं नृपश्रेष्ठ त्वयेहाद्येन कर्मणा। याजनं ब्राह्मणानां तु विधिदृष्टं परंतप॥<br><br>8215: अतोऽहं त्वां स्वयं नाद्य याजयामि परंतय। ममांशस्तु क्षितितले महाभागो द्विजोत्तमः॥<br><br>8216: दुर्वासा इति विख्यातः स हि त्वां याजयिष्यति। मन्नियोगान्महातेजाः सम्भाराः सम्भ्रियन्तु ते॥<br><br>8217: एतच्छ्रुत्वा तु वचनं रुद्रेण समुदाहृतम्। स्वपुरं पुनरागम्य सम्भारान् पुनरार्जयत्॥<br><br>8218: ततः सम्भृतसम्भारो भूयो रुद्रमुपागमत्। सम्भृता मम सम्भारा: सर्वोपकरणानि च॥<br><br>8219: त्वत्प्रसादान्महादेव श्वो मे दीक्षा भवेदिति। एतच्छ्रुत्वा तु वचनं तस्य राज्ञो महात्मनः॥<br><br>8220: दुर्वाससं समाहूय रुद्रो वचनमब्रवीत्। एष राजा महाभागः श्वेतकिर्द्विजसत्तम॥<br><br>8221: एनं याजय विप्रेन्द्र मन्नियोगेन भूमिपम्। बाढमित्येव वचनं रुद्रं त्वृषिरुवाच ह॥<br><br>8222: ततः सत्रं समभवत् तस्य राज्ञो महात्मनः। यथाविधिः यथाकालं यथोक्तं बहुदक्षिणम्॥<br><br>8223: तस्मिन् परिसमाप्ते तु राज्ञः सत्रे महात्मनः। दुर्वाससाभ्यनुज्ञाता विप्रतस्थुः स्म याजकः॥<br><br>8224: ये तत्र दीक्षिताः सर्वे सदस्याश्च महौजसः। सोऽपि राजन् महाभागः स्वपुरं प्राविशत् तदा॥<br><br>8225: पूज्यमानो महाभागैाह्मणैर्वेदपारगैः। वन्दिभिः स्तूयमानश्च नागरैश्चाभिनन्दितः॥<br><br>8226: एवंवृत्तः स राजर्षिः श्वेतकिर्नृपसत्तमः। कालेन महता चापि ययौ स्वर्गमभिष्टुतः॥<br><br>8227: ऋत्विग्भिः सहितः सर्वैः सदस्यैश्च समन्वितः। तस्य सत्रे पपौ वह्निर्हविदश वत्सरान्॥<br><br>8228: सततं चाज्यधाराभिरैकात्म्ये तत्र कर्मणि। हविषा च ततो वह्निः परां तृप्तिमगच्छत॥<br><br>8229: न चैच्छत् पुनरादातुं हविरन्यस्य कस्यचित्। पाण्डुवर्णो विवर्णश्च न यथावत् प्रकाशते॥<br><br>8230: ततो भगवतो वह्नर्विकारः समजायत। तेजसा विप्रहीणश्च ग्लानिश्चैनं समाविशत्॥<br><br>8231: स लक्षयित्वा चात्मानं तेजोहीनं हुताशनः। जगाम सदनं पुण्यं ब्रह्मणो लोकपूजितम्॥<br><br>8232: तत्र ब्रह्माणमासीनमिदं वचनमब्रवीत्। भगवन् परमा प्रीतिः कृता मे श्वेतकेतुना॥<br><br>8233: अरुचिश्चाभवत् तीव्रा तां न शक्नोभ्यपोहितुम्। तेजसा विप्रहीणोऽस्मि बलेन च जगत्पते॥<br><br>8234: इच्छेय त्वत्प्रसादेन स्वात्मनः प्रकृति स्थिराम्। एतच्छ्रुत्वा हुतवहाद् भगवान् सर्वलोककृत॥<br><br>8235: हव्यवाहमिदं वाक्यमुवाच प्रहसन्निव। त्वया द्वादश वर्षाणि वसोर्धाराहुतं हविः॥<br><br>8236: उपयुक्तं महाभाग तेन त्वां ग्लानिराविशत्। तेजसा विप्रहीणत्वात् सहसा हव्यवाहन॥<br><br>8237: मा गमस्त्वं यथा वह्ने प्रकृतिस्थो भविष्यसि। अरुचिं नाशयिष्येऽहं समयं प्रतिपद्य ते॥<br><br>8238: पुरा देवनियोगेन यत् त्वया भस्मसात् कृतम्। आलयं देवशत्रूणां सुघोरं खाण्डवं वनम्॥<br><br>8239: तत्र सर्वाणि सत्त्वानि निवसन्ति विभावसो। तेषां त्वं मेदसा तृप्तः प्रकृतिस्थो भविष्यसि॥<br><br>8240: गच्छ शीघ्रं प्रदग्धुं त्वं ततो मोक्ष्यसि किल्बिषात्। एतच्छ्रुत्वा तु वचनं परमेष्ठिमुखाच्च्युतम्॥<br><br>8241: उत्तमं जवमास्थाय प्रदुद्राव हुताशनः। आगम्य खाण्डवं दावमुत्तमं वीर्यमास्थितः। सहसा प्राज्वलच्चाग्निः क्रुद्धो वायुसमीरितः॥<br><br>8242: प्रदीप्तं खाण्डवं दृष्ट्वा ये स्युस्तत्र निवासिनः। परमं यत्नमातिष्ठन् पावकस्य प्रशान्तये॥<br><br>8243: करैस्तु करिणः शीघ्रं जलमादाय सत्वराः। सिषिचुः पावकं क्रुद्धाः शतशोऽथ सहस्रशः॥<br><br>8244: बहुशीर्षास्ततो नागाः शिरोभिर्जलसंततिम्। मुमुचुः पावकाभ्याशे सत्वराः क्रोधमूर्च्छिताः॥<br><br>8245: तथैवान्यानि सत्त्वानि नानाप्रहरणोद्यमैः। विलयं पावकं शीघ्रमनयन् भरतर्षभ॥<br><br>8246: अनेन तु प्रकारेण भूयो भूयश्च प्रज्वलन्। सप्तकृत्वः प्रशमितः खाण्डवे हव्यवाहनः॥<br><br>8247: वैशम्पायन उवाच स तु नैराश्यमापन्नः सदा ग्लानिसमन्वितः। पितामहमुपागच्छत् संक्रुद्धो हव्यवाहनः॥<br><br>8248: तच्च सर्वं यथान्यायं ब्रह्मणे संन्यवेदयत्। उवाच चैनं भगवान् मुहूर्तं स विचिन्त्य तु॥<br><br>8249: उपायः परिदृष्टो मे यथा त्वं धक्ष्यसेऽनघ। कालं च कंचित् क्षमतां ततस्त्वं धक्ष्यसेऽनल॥<br><br>8250: भविष्यतः सहायौ ते नरनारायणौ तदा। ताभ्यां त्वं सहितो दावं धक्ष्यसे हव्यवाहन॥<br><br>8251: एवमस्त्विति तं वह्निर्ब्रह्माणं प्रत्यभाषत। सम्भूतौ तौ विदित्वा तु नरनारायणावृषी॥<br><br>8252: कालस्य महतो राजंस्तस्य वाक्यं तस्य वाक्यं स्वयम्भुवः। अनुस्मृत्य जगामाथ पुनरेव पितामहम्॥<br><br>8253: अब्रवीच्च तदा ब्रह्मा यथा त्वं धक्ष्यसेऽनल। खाण्डवं दावमद्यैव मिषतोऽस्य शचीपतेः॥<br><br>8254: नरनारायणौ यौ तौ पूर्वदेवौ विभावसो। सम्प्राप्तौ मानुषे लोके कार्यार्थं हि दिवौकसाम्॥<br><br>8255: अर्जुनं वासुदेवं च यौ तौ लोकोऽभिमन्यते। तावेतौ सहितावेहि खाण्डवस्य समीपतः॥<br><br>8256: तौ त्वं याचस्व साहाय्ये दाहार्थं खाण्डवस्य च। ततो धक्ष्यसि तं दावं रक्षितं त्रिदशैरपि॥<br><br>8257: तौ तु सत्त्वानि सर्वाणि यत्नतो वारयिष्यतः। देवराजं च सहितौ तत्र मे नास्ति संशयः॥<br><br>8258: एकच्छ्रुत्वा तु वचनं त्वरितो हव्यवाहनः। कृष्णपार्थावुपागम्य यमर्थं त्वभ्यभाषत॥<br><br>8259: अब्रवीनृपशार्दूल तत्कालसदृशं वचः। दिधएं खाण्डवं दावमकामस्य शतक्रतोः॥<br><br>8260: तं ते कथितवानस्मि पूर्वमेव नृपोत्तम। तच्छ्रुत्वा वचनं तवग्नेर्बीभत्सुर्जातवेदसम्॥<br><br>8261: अर्जुन उवाच उत्तमास्त्राणि मे सन्ति दिव्यानि च बहूनि च। यैरहं शक्नुयां योद्धुमपि वज्रधरान् बहून्॥<br><br>8262: धनुर्मे नास्ति भगवन् बाहुवीर्येण सम्मितम्। कुर्वतः समरे यत्नं वेगं यद् विषहेन्मम॥<br><br>8263: शरैश्च मेऽर्थो बहुभिरक्षयैः क्षिप्रमस्यतः। न हि वोढुं रथः शक्तः शरान् मम यथेप्सितान्॥<br><br>8264: अश्वांश्च दिव्यानिच्छेयं पाण्डुरान् वातरंहसः। रथं च मेघनिर्घोषं सूर्यप्रतिमतेजसम्॥<br><br>8265: तथा कृष्णस्य वीर्येण नायुधं विद्यते समम्। येन नागान् पिशाचांश्च निहन्यान्माधवो रणे॥<br><br>8266: उपायं कर्मसिद्धौ च भगवन् वक्तुमर्हसि। निवारयेयं येनेन्द्रं वर्षमाणं महावने॥<br><br>8267: पौरुषेण तु यत् कार्यं तत् कर्तारौ स्व पावक। करणानि समर्थानि भगवन् दातुमर्हसि॥<br><br>8268: वैशम्पायन उवाच एवमुक्तः स भगवान् धूमकेतुर्हताशनः। चिन्तयामास वरुणं लोकपालं दिदृक्षया॥<br><br>8269: आदित्यमुदके देवं निवसन्तं जलेश्वरम्। स च तच्चिन्तितं ज्ञात्वा दर्शयामास पावकम्॥<br><br>8270: तमब्रवीद् धूमकेतुः प्रतिगृह्य जलेश्वरम्। चतुर्थं लोकपालानां देवदेवं सनातनम्॥<br><br>8271: सोमेन राज्ञा यद् दत्तं धनुश्चैवेषुधी च ते। तत् प्रयच्छोभयं शीघ्रं रथं च कपिलक्षणम्॥<br><br>8272: कार्यं च सुमहत् पार्थो गाण्डीवेन करिष्यति। चक्रेण वासुदेववश्च तन्ममाद्य प्रदीयताम्॥<br><br>8273: ददानीत्येव वरुणः पावकं प्रत्यभाषत। तदद्भुतं महावीर्यं यश:कीर्तिविवर्धनम्॥<br><br>8274: सर्वशस्त्रैरनार सर्वशस्त्रप्रमाथि च। सर्वायुधमहामात्रं परसैन्यप्रधर्षणम्॥<br><br>8275: एकं शतसहस्रेण सम्मितं राष्ट्रवर्धनम्। चित्रमुच्चावचैर्वर्णैः शोभितं श्लक्ष्णमव्रणम्॥<br><br>8276: देवदानवगन्धर्वैः पूजितं शाश्वतीः समाः। प्रादाच्चैव धनूरत्नमक्षय्ये च महेषुधी॥<br><br>8277: रथं च दिव्याश्वयुजं कपिप्रवरकेतनम्। उपेतं राजतैरश्वैर्गान्धर्हममालिभिः॥<br><br>8278: पाण्डुराभ्रप्रतीकाशैर्मनोवायुसमैर्जवे। सर्वोपकरणैर्युक्तमजय्यं देवदानवैः॥<br><br>8279: भानुमन्तं महाघोषं सर्वरत्नमनोरमम्। ससर्ज यं सुतपसा भौमनो भुवनप्रभुः॥<br><br>8280: प्रजापतिरनिर्देश्यं यस्य रूपं रवेरिव। यं स्म सोमः समारुह्य दानवानजयत् प्रभुः॥<br><br>8281: नवमेघप्रतीकाशं ज्वलन्तमिव च श्रिया। आश्रितौ तं रथश्रेष्ठं शक्रायुधसमावुभौ॥<br><br>8282: तापनीया सुरुचिरा ध्वजयष्टिरनुत्तमा। तस्यां तु वानरो दिव्यः सिंहशार्दूलकेतनः॥<br><br>8283: दिधक्षन्निव तत्र स्म संस्थितो मूर्ध्यशोभत। ध्वजे भूतानि तत्रासन् विविधानि महान्ति च॥<br><br>8284: नादेन रिपुसैन्यानां येषां संज्ञा प्रणश्यति। स तं नानापताकाभिः शोभितं रथसत्तमम्॥<br><br>8285: प्रदक्षिणमुपावृत्य दैवतेभ्यः प्रणम्य च। संनद्धः कवची खङ्गी बद्धगोधाङ्गुलित्रकः॥<br><br>8286: आरुरोह तदा पार्थो विमानं सुकृती यथा। तच्च दिव्यं धनुः श्रेष्ठं ब्रह्मणा निर्मितं पुरा॥<br><br>8287: गाण्डीवमुपसंगृह्य बभूव मुदितोऽजुनः। हुताशनं पुरस्कृत्य ततस्तदपि वीर्यवान्॥<br><br>8288: जग्राह बलमास्थाय ज्यया च युयुजे धनुः। मौ। तु योज्यमानायां बलिना पाण्डवेन ह॥<br><br>8289: येऽशृण्वन् कूजितं तत्र तेषां वै व्यथितं मनः। लब्ध्वा रथं धनुश्चैव तथाक्षय्ये महेषुधी॥<br><br>8290: बभूव कल्यः कौन्तेयः प्रहृष्टः साह्यकर्मणि। वज्रनाभं ततश्चक्रं ददौ कृष्णाय पावकः॥<br><br>8291: आग्नेयमस्त्रं दयितं स च कल्योऽभवत् तदा। अब्रवीत् पावकश्चैवमेतेन मधुसूदन। ॥<br><br>8292: अमानुषानपि रणे जेष्यसि त्वमसंशयम्। अनेन तु मनुष्याणां देवानामपि चाहवे॥<br><br>8293: रक्षःपिशाचदैत्यानां नागानां चाधिकस्तथा। भविष्यसि न संदेहः प्रवरोऽपि निबर्हणे॥<br><br>8294: क्षिप्तं क्षिप्तं रणे चैतत् त्वया माधव शत्रुषु। हत्वाप्रतिहतं संख्ये पाणिमेष्यति ते पुनः॥<br><br>8295: वरुणश्च ददौ तस्मै गदामशनिनिःस्वनाम्। दैत्यान्तकरणी घोरां नाम्ना कौमोदकी प्रभुः॥<br><br>8296: ततः पावकमबूतां प्रहृष्टावर्जुनाच्युतौ। कृतास्त्रौ शस्त्रसम्पन्नौ रथिनौ ध्वजिनावपि॥<br><br>8297: कल्यौ स्वो भगवन् योद्धमपि सर्वैः सुरासुरैः। किं पुनर्वज्रिणैकेन पन्नगार्थे युयुत्सता॥<br><br>8298: अर्जुन उवाच चक्रपाणिर्हषीकेशो विचरन् युधि वीर्यवान्। चक्रेण भस्मसात् सर्वं विसृष्टेन तु वीर्यवान्। त्रिषु लोकेषु तन्नास्ति यन्न कुर्याज्जनार्दनः॥<br><br>8299: गाण्डीवं धनुरादाय तथाक्षय्ये महेषुधी। अहमप्युत्सहे लोकान् विजेतुं युधि पावक॥<br><br>8300: सर्वतः परिवायैवं दावमेतं महाप्रभो। कामं सम्प्रज्वलाद्यैव कल्यौ स्वः साह्यकर्मणि॥<br><br>8301: वैशम्पायन उवाच एवमुक्तः स भगवान् दाशार्हेणार्जुनेन च। तैजसं रूपमास्थाया दावं दग्धुं प्रचक्रमे॥<br><br>8302: सर्वतः परिवार्याथ सप्ताचिर्खलनस्तथा। ददाह खाण्डवं दावं युगान्तमिव दर्शयन्॥<br><br>8303: प्रतिगृह्य समाविश्य तद् वनं भरतर्षभ। मेघस्तनितनिर्घोषः सर्वभूतान्यकम्पयत्॥<br><br>8304: दह्यतस्तस्य च बभौ रूपं दावस्य भारत। मेरोरिव नगेन्द्रस्य कीर्णस्यांशुमर्तोऽशुभिः॥<br><br>8305: वैशम्पायन उवाच तौ रथाभ्यां रथश्रेष्ठौ दावस्योभयतः स्थितौ। दिक्षु सर्वासु भूतानां चक्राते कदनं महत्॥<br><br>8306: यत्र यत्र च दृश्यन्ते प्राणिनः खाण्डवालयाः। पलायन्तः प्रवीरौ तौ तत्र तत्राभ्यधावताम्॥<br><br>8307: छिद्रं न स्म प्रपश्यन्ति रथयोराशुचारिणोः। आविद्धावेव दृश्येते रथिनौ तौ रथोत्तमौ॥<br><br>8308: खाण्डवे दह्यमाने तु भूताः शतसहस्रशः। उत्पेतुर्भेरवान् नादान् विनदन्तः समन्ततः॥<br><br>8309: दग्धैकदेशा बहवो निष्टप्ताश्च तथापरे। स्फुटिताक्षा विशीर्णाश्च विप्लुताश्च तथापरे॥<br><br>8310: समालिङ्गय सुतानन्ये पितॄन् भ्रातृनथापरे। त्यक्तं न शेकुः स्नेहेन तत्रैव निधनं गताः॥<br><br>8311: संदष्टदशनाश्चान्ये समुत्पेतुरनेकशः। ततस्तेऽतीव घूर्णन्तः पुनरग्नौ प्रपेदिरे॥<br><br>8312: दग्धपक्षाक्षिचरणा विचेष्टन्तो महीतले। तत्र तत्र स्म दृश्यन्ते विनश्यन्तः शरीरिणः॥<br><br>8313: जलाशयेषु तप्तेषु काथ्यमानेषु वह्निना। गतसत्त्वाः स्म दृश्यन्ते कूर्ममत्स्याः समन्ततः॥<br><br>8314: शरीरैरपरे दीप्तैर्देहवन्त इवाग्नयः। अदृश्यन्त वने तत्र प्राणिनः प्राणिसंक्षय॥<br><br>8315: कांश्चिदुत्पततः पार्थः शरैः संछिद्य खण्डशः। पातयामास विहगान् प्रदीप्ते वसुरेतसि॥<br><br>8316: ते शराचितसर्वाङ्गा निनदन्तो महारवान्। ऊर्ध्वमुत्पत्य वेगेन निपेतुः खाण्डवे पुनः॥<br><br>8317: शरैरभ्याहतानां च संघशः स्म वनौकसाम्। विरावः शुश्रुवे घोरः समुद्रस्येव मथ्यतः॥<br><br>8318: वह्वेश्चापि प्रदीप्तस्य खमुत्पेतुर्महार्चिषः। जनयामासुरुद्वेगं सुमहान्तं दिवौकसाम्॥<br><br>8319: तेनार्चिषा सुसंतप्ता देवा: सर्षिपुरोगमाः। ततो जग्मुर्महात्मानः सर्व एव दिवौकसः। शतक्रतुं सहस्राक्षं देवेशमसुरार्दनम्॥<br><br>8320: देवा ऊचुः तच्छ्रुत्वा वृत्रहा किं विमे मानवाः सर्वे दह्यन्ते चित्रभानुना। कच्चिन्न संक्षयः प्राप्तो लोकानाममरेश्वर॥<br><br>8321: वैशम्पायन उवाच तेभ्यः स्वयमेवान्ववेक्ष्य च। खाण्डवस्य विमोक्षार्थं प्रययौ हरिवाहनः॥<br><br>8322: महता रथवृन्देन नानारूपेण वासवः। आकाशं समवाकीर्य प्रववर्ष सुरेश्वरः॥<br><br>8323: ततोऽक्षमात्रा व्यसृजन धाराः शतसहस्रशः। चोदिता देवराजेन जलदाः खाण्डवं प्रति॥<br><br>8324: असम्प्राप्तास्तु ता धारास्तेजसा जातवेदसः। ख एव समशुष्यन्त न काश्चित् पावकं गताः॥<br><br>8325: ततो नमुचिहा क्रुद्धो भृशमर्चिष्मतस्तदा। पुनरेव महामेधैरम्भांसि व्यसृजद् बहु॥<br><br>8326: अचिर्धाराभिसम्बद्धं धूमविद्युत्समाकुलम्। बभूव तद् वनं घोरं स्तनयित्नुसमाकुलम्॥<br><br>8327: तस्याथ वर्षतो वारि पाण्डव: प्रत्यवारयत्। शरवर्षेण बीभत्सुरुत्तमास्त्राणि दर्शयन्॥<br><br>8328: खाण्डवं च वनं सर्वं पाण्डवो बहुभिः शरैः। आच्छादयदमेयात्मा नीहारेणेव चन्द्रमाः॥<br><br>8329: न च स्म किंचिच्छक्नोति भूतं निश्चरितुं ततः। संछाद्यमाने खे बाणैरस्यता सव्यसाचिना॥<br><br>8330: तक्षकस्तु न तत्रासीन्नागराजो महाबलः। दह्यमाने वने तस्मिन् कुरुक्षेत्रं गतो हि सः॥<br><br>8331: निगीर्य च। अश्वसेनोऽभवत् तत्र तक्षकस्य सुतो बली। स यत्नमकरोत् तीव्र मोक्षार्थं जातवेदसः॥<br><br>8332: न शशाक स निर्गन्तुं निरुद्धोऽर्जुनपत्रिभिः। मोक्षयामास तं माता निगीर्य भुजगात्मजा॥<br><br>8333: तस्य पूर्वं शिरो ग्रस्तं पुच्छमस्य निगीर्यमाणा साक्रामत् सुतं नागी मुमुक्षया॥<br><br>8334: तस्याः शरेण तीक्ष्णेन पृथुधारेण पाण्डवः। शिरश्चिच्छेद गच्छन्त्यास्तामपश्यच्छचीपतिः॥<br><br>8335: तं मुमोचयिषुर्वज्री वातवर्षेण पाण्डवम्। मोहयामास तत्कालमश्वसेनस्त्वमुच्यत॥<br><br>8336: तां च मायां तदा दृष्ट्वा घोरां नागेन वञ्चितः। द्विधा त्रिधा चखगतान् प्राणिनः पाण्डवोऽच्छिनत्। १०। । शशाप तं च संक्रुद्धो बीभत्सुर्जिह्यगामिनम्। पावको वासुदेवश्चाप्यप्रतिष्ठो भविष्यसि॥<br><br>8337: ततो जिष्णुः सहस्राक्षं स्वं वितत्याशुगैः शरैः। योधयामास संक्रुद्धो वञ्चनां तामनुस्मरन्॥<br><br>8338: देवराजोऽपि तं दृष्ट्वा संरब्धं समरेऽर्जुनम्। स्वमस्त्रमसृजत् तीव्र छादयित्वाखिलं नभः॥<br><br>8339: ततो वायुर्महाघोषः क्षोभयन् सर्वसागरान्। वियत्स्थो जनयन् मेघाञ्जलधारासमाकुलान्॥<br><br>8340: ततोऽशनिमुचो घोरांस्तडित्स्तनितनि:स्वनान्। तद्विघातार्थमसृजदर्जुनोऽप्यस्त्रमुत्तमम्॥<br><br>8341: वायव्यमभिमन्याथ प्रतिपत्तिविशारदः। तेनेन्द्राशनिमेघानां वीर्योजस्तद् विनाशितम्॥<br><br>8342: जलधाराश्च ताः शोषं जग्मुर्नेशुश्च विद्युतः। क्षणेन चाभवद् व्योम समप्रशान्तरजस्तमः॥<br><br>8343: सुखशीतानिलवहं प्रकृतिस्थार्कमण्डलम्। निष्प्रतीकारहृष्टश्च हुतभुग विविधाकृतिः॥<br><br>8344: सिच्यमानो वसौघैस्तैः प्राणिनां देहनिःसृतैः। प्रजज्वालाथ सोऽर्चिष्मान् स्वनादैः पूरयञ्जगत्॥<br><br>8345: कृष्णाभ्यां रक्षितं दृष्ट्वा तं च दावमहंकृताः। खमुत्पेतुर्महाराज सुपर्णाद्याः पतत्रिणः॥<br><br>8346: गरुत्मान् वज्रसदृशैः पक्षतुण्डनखैस्तथा। प्रहर्तुकामो न्यपतदाकाशात् कृष्णपाण्डवौ॥<br><br>8347: तथैवोरगसङ्घाताः पाण्डवस्य समीपतः। उत्सृजन्तो विषं घोरं निपेतुर्खलिताननाः॥<br><br>8348: तांश्चकर्त शरैः पार्थः सरोषाग्निसमुक्षितैः। विविशुश्चापि तं दीप्तं देहाभावाय पावकम्॥<br><br>8349: ततोऽसुराः सगन्धर्वा यक्षराक्षसपन्नगाः। उत्पेतुर्नादमतुलमुत्सृजन्तो रणार्थिनः॥<br><br>8350: अयः कणपचक्राश्मभुशुण्ड्युद्यतबाहवः। कृष्णपार्थो जिघांसन्तः क्रोधसम्मूर्छितौजसः॥<br><br>8351: तेषामतिव्याहरतां शस्त्रवर्षं प्रमुञ्चताम्। प्रममाथोत्तमाङ्गानि बीभत्सुनिशितैः शरैः॥<br><br>8352: कृष्णश्च सुमहातेजाश्चक्रेणारिविनाशनः। दैत्यदानवसङ्घानां चकार कदनं महत्॥<br><br>8353: अथापरे शरैर्विद्धाश्चक्रवेगेरितास्तथा। वेलामिव समासाद्य व्यतिष्ठन्नमितौजसः॥<br><br>8354: ततः शक्रोऽतिसंक्रुद्धस्त्रिदशानां महेश्वरः। पाण्डुरं गजमास्थाय तावुभौ समुपाद्रवत्॥<br><br>8355: वेगेनाशनिमादाय वज्रमस्त्रं च सोऽसृजत्। हतावेताविति प्राह सुरानसुरसूदनः॥<br><br>8356: ततः समुद्यतां दृष्ट्वा देवेन्द्रेण महाशनिम्। जगृहुः सर्वशस्त्राणि स्वानि स्वानि सुरास्तथा। ३१॥<br><br>8357: कालदण्डं यमो राजन् गदां चैव धनेश्वरः। पाशांश्च तत्र वरुणो विचित्रां च तथाशनिम्॥<br><br>8358: स्कन्धः शक्तिं समादाय तस्थौ पेरुरिवाचलः। ओषधीर्दीप्यमानाश्च जगृहातेऽश्विनावपि॥<br><br>8359: जगृहे च धनुर्धाता मुसलं तु जयस्तथा। पर्वतं चापि जग्राह क्रुद्धस्त्वष्टा महाबलः॥<br><br>8360: अंशस्तु शक्तिं जग्राह मृत्युर्देवः परश्वधम्। प्रगृह्य परिघं घोरं विचचारार्यमा अपि॥<br><br>8361: मित्रश्च क्षुरपर्यन्तं चक्रमादाय तस्थिवान्। पूषा भगश्च संक्रुद्धः सविता च विशाम्पते॥<br><br>8362: आत्तकार्मुकनिस्त्रिंशाः कृष्णपार्थो प्रदुद्रुवुः। रुद्राश्च वसवश्चैव मरुतश्च महाबलाः॥<br><br>8363: विश्वेदेवास्तथा साध्या दीप्यमानाः स्वतेजसा। एते चान्ये च बहवो देवास्तौ पुरुषोत्तमौ॥<br><br>8364: कृष्णपार्थो जिघांसन्तः प्रतीयुर्विविधायुधाः। तत्राद्भुतान्यदृश्यन्त निमित्तानि महाहवे॥<br><br>8365: युगान्तसमरूपाणि भूतसम्मोहनानि च। तथा दृष्ट्वा सुसंरब्धं शक्रं देवैः सहाच्युतौ॥<br><br>8366: अभीतौ युधि दुर्धर्षों तस्थतुः सज्जकार्मुकौ। आगच्छतस्ततो देवानुभौ युद्धवइशारदौ॥<br><br>8367: व्यताडयेतां संक्रुद्धौ शरैर्वज्रोपमैस्तदा। असकृद् भग्नसंकल्पा: सुराश्च बहुशः कृताः॥<br><br>8368: भयाद् रणं परित्यज्य शक्रमेवाभिशिश्रियुः। दृष्ट्वा निवारितान् देवान् माधवेनार्जुनेन च॥<br><br>8369: आश्चर्यमगमंस्तत्र मुनयो नभसि स्थिताः। शक्रश्चापि तयोर्वीर्यमुपलभ्यासकृद् रणे॥<br><br>8370: ततोऽश्मवर्षं सुमहद् व्यसृजत् पाकशासनः॥<br><br>8371: भूय एव तदा वीर्यं जिज्ञासुः सव्यसाचिनः। तच्छरैरर्जुनो वर्ष प्रतिजघ्नेऽत्यमर्षितः॥<br><br>8372: विफलं क्रियमाणं तत् समवेक्ष्य शतक्रतुः। भूयः संवर्धयामास तद्वर्षं पाकशासनः॥<br><br>8373: सोऽश्मवर्षं महावेगैरिषुभिः पाकशासनिः। विलयं गमयामास हर्षयन् पितरं तथा॥<br><br>8374: तत उत्पाट्य पाणिभ्यां मन्दराच्छिखरं महत्। सदुमं व्यसृजच्छको जिघांसुः पाण्डुनन्दनम्॥<br><br>8375: ततोऽर्जुनो वेगवद्भिवलिताप्रैरजिह्मगैः। शरैविध्वंसयामास गिरेः शृङ्गं सहस्रधा॥<br><br>8376: गिरेर्विशीर्यमाणस्य तस्य रूपं तदा बभौ। सार्कचन्द्रग्रहस्येव नभसः परिशीर्यतः॥<br><br>8377: तेनाभिपतिता दावं शैलेन महता भृशम्। शृङ्गेण निहतास्तत्र प्राणिनः खाण्डवालयाः॥<br><br>8378: वैशम्पायन उवाच तथा शैलनिपातेन भीषिताः खाण्डवालयाः। दानवा राक्षसा नागास्तरक्ष्वृक्षवनौकसः॥<br><br>8379: द्विपाः प्रभिन्नाः शार्दूलाः सिंहाः केसरिणस्तथा। मृगाश्च महिषाश्चैव शतशः पक्षिणस्तथा॥<br><br>8380: समुद्विग्ना विससृपुस्तथान्या भूतजातयः। तं दावं समुदैक्षन्त कृष्णौ चाभ्युद्यतायुधौ॥<br><br>8381: उत्पातनादशब्देन त्रासिता इव च स्थिताः। ते वनं प्रसमीक्ष्याथ दह्यमानमनेकधा॥<br><br>8382: कृष्णमभ्युद्यतास्त्रं च नादं मुमुचुरुल्बणम्। तेन नादेन रौद्रेण नादेन च विभावसोः॥<br><br>8383: ररास गगनं कृत्स्नमुत्पातजलदैरिवा ततः कृष्णो महाबाहुः स्वतेजोभास्वरं महत्॥<br><br>8384: चक्रं व्यसृजदत्युग्रं तेषां नाशाय केशवः। तेनार्ता जातयः क्षुद्राः सदानवनिशाचराः॥<br><br>8385: निकृत्ताः शतशः सर्वा निपेतुरनलं क्षणात्। तत्रादृश्यन्त ते दैत्याः कृष्णचक्रविदारिताः॥<br><br>8386: वसारुधिरसम्पृक्ता: संध्यायामिव तोयदाः। पिशाचान् पक्षिणो नागान् पशृंश्चैव सहस्रशः॥<br><br>8387: निघ्नंश्चरति वार्ष्णेयः कालवत् तत्र भारत। क्षिप्तं क्षिप्तं पुनश्चक्रं कृष्णस्यामित्रघातिनः॥<br><br>8388: छित्त्वानेकानि सत्त्वानि पाणिमेति पुनः पुनः। तथा तु निघ्नतस्तस्य पिशाचोरगराक्षसान्॥<br><br>8389: बभूव रूपमत्युग्रं सर्वभूतात्मनस्तदा। समेतानां च सर्वेषां दानवानां च सर्वशः॥<br><br>8390: विजेता नाभवत् कश्चित् कृष्णपाण्डवयोर्मधे। तयोर्बलात् परित्रातुं तं च दावं यदा सुराः॥<br><br>8391: नाशक्नुवञ्छमयितुं तदाभूवन् पराङ्मुखाः। शतक्रतुस्तु सम्प्रेक्ष्य विमुखानमरांस्तथा। ॥<br><br>8392: बभूव मुदितो राजन् प्रशंसन् केशवार्जुनौ। निवृत्तेष्वथ देवेषु वागुवाचाशरीरिणी॥<br><br>8393: शतक्रतुं समाभाष्य महागम्भीरनिःस्वना। न ते सखा संनिहितस्तक्षको भुजगोत्तमः॥<br><br>8394: दाहकाले खाण्डवस्य कुरुक्षेत्रं गतो ह्यसौ। न च शक्यौ युधा जेतुं कथंचिदपि वासव॥<br><br>8395: वासुदेवार्जुनावेतौ निबोध वचनान्मम। नरनारायणावेतौ पूर्वदेवौ दिवि श्रुतौ॥<br><br>8396: भवानप्यभिजानाति यद्वी? यत्पराक्रमौ। नैतौ शक्यौ दुराधर्षों विजेतुमजितौ युधि॥<br><br>8397: अपि सर्वेषु लोकेषु पुराणावृषिसत्तमौ। पूजनीयतमावेतावपि सर्वैः सुरासुरैः। २०॥<br><br>8398: यक्षराक्षसगन्धर्वनरकिन्नरपन्नगैः। तस्मादितः सुरैः सार्धं गन्तुमहर्हसि वासव॥<br><br>8399: दिष्टं चाप्यनुपश्यैतत् खाण्डवस्य विनाशनम्। इति वाक्यमुपश्रुत्य तथ्यमित्यमरेश्वरः॥<br><br>8400: क्रोधामर्षों समुत्सृज्य सम्प्रतस्थे दिवं तदा। तं प्रस्थितं महात्मानं समवेक्ष्य दिवौकसः॥<br><br>8401: सहिताः सेनया राजन्ननुजग्मुः पुरंदरम्। देवराजं तदा यान्तं सह देवैरवेक्ष्य तु॥<br><br>8402: वासुदेवार्जुनौ वीरौ सिंहनादं विनेदतुः। देवराजे गते राजन् प्रहृष्टौ केशवार्जुनौ॥<br><br>8403: निर्विशङ्कं वनं वीरौ दाहयामासतुस्तदा। स मारुत इवाभ्राणि नाशयित्वार्जुनः सुरान्॥<br><br>8404: व्यधमच्छरसङ्घातैर्देहिनः खाण्डवालयान्। न च स्म किंचिच्छक्नोति भूतं निश्चरितुं ततः॥<br><br>8405: संछिद्यमानमिषुभिरस्यता सव्यसाचिना। नाशक्नुवंश्च भूतानि महान्त्यपि रणेऽर्जुनम्॥<br><br>8406: निरीक्षितुममोघास्त्रं योद्धं चापि कुतो रणे। शतं चैकेन विव्याध शतेनैकं पतत्त्रिणाम्॥<br><br>8407: व्यसवस्तेऽपतन्नग्नौ साक्षात् कालहता इवा न चालभन्त ते शर्म रोधस्सु विषमेषु च॥<br><br>8408: पितृदेवनिवासेषु संतापश्चाप्यजायत। भूतसङ्घाश्च बहवो दीनाश्चनुर्महास्वनम्॥<br><br>8409: रुरुदुर्वारणाश्चैव तथा मृगतरक्षवः। तेन शब्देन वित्रेसुर्गङ्गोदधिचरा झषाः॥<br><br>8410: विद्याधरगणाचैव ये च तत्र वनौकसः। न त्वर्जुनं महाबाहो नापि कृष्णं जनार्दनम्॥<br><br>8411: निरीक्षितुं वै शक्नोति कश्चिद् योद्धं कुतः पुनः। एकायनगता येऽपि निष्पेतुस्तत्र केचन॥<br><br>8412: राक्षसा दानवा नागा जघ्ने चक्रेण तान् हरिः। ते तु भिन्नशिरोदेहाश्चक्रवेगाद् गतासवः॥<br><br>8413: पेतुरन्ये महाकायाः प्रदीप्ते वसुरेतसि। स मांसरुधिरौधैश्च वसाभिश्चापि तर्पितः॥<br><br>8414: उपर्याकाशगो भूत्वा विधूमः समपद्यत। दीप्ताक्षो दीप्तजिह्वश्च सम्प्रदीप्तमहाननः॥<br><br>8415: दीप्तोर्ध्वकेशः पिङ्गाक्षः पिबन् प्राणभृतां वसाम्। तां स कृष्णार्जुनकृतां सुधां प्राप्य हुताशनः॥<br><br>8416: बभूव मुदितस्तृप्तः परां निर्वृतिमागतः। तथासुरं मयं नाम तक्षकस्य निवेशनात्॥<br><br>8417: विपद्रवन्तं सहसा ददर्श मधुसूदनः। तमग्निः प्रार्थयामास दिधक्षुर्वातसारथिः॥<br><br>8418: शरीरवाञ्जटी भूत्वा नदन्निव बलाहकः। विज्ञाय दानवेन्द्राणां मयं वै शिल्पिनां वरम्॥<br><br>8419: जिघांसुर्वासुदेवस्तं चक्रमुद्यम्य धिष्ठितः। स चक्रमुद्यतं दृष्ट्वा दिधक्षन्तं च पावकम्॥<br><br>8420: अभिधावार्जुनेत्येवं मयस्त्राहीति चाब्रवीत्। तस्य भीतस्वनं भैरिति धनंजयः॥<br><br>8421: प्रत्युवाच मयं पार्थो जीवयन्निव भारत। तं न भेतव्यमित्याह मयं पार्थो दयापरः॥<br><br>8422: तं पार्थेनाभये दत्ते नमुचेर्धातरं मयम्। न हन्तुमैच्छद् दाशार्हः पावको न ददाह च॥<br><br>8423: वैशम्पायन उवाच तद् वनं पावको धीमान् दिनानि दश पञ्च च। ददाह कृष्णपार्थाभ्यां रक्षितः पाकशासनात्॥<br><br>8424: तस्मिन् वने दह्यमाने षडग्निर्न ददाह च। अश्वसेनं मयं चैव चतुरः शाहूकांस्तथा॥<br><br>8425: जनमेजय उवाच किमर्थं शाईकानग्निर्न ददाह तथागते। तस्मिन् वने दह्यमाने ब्रह्मन्नेतत् प्रचक्ष्व मे॥<br><br>8426: अदाहे ह्यश्वसेनस्य दानवस्य मयस्य च। कारणं कीर्तितं ब्रह्मञ्छाकाणां न कीर्तितम्॥<br><br>8427: तदेतदद्भुतं ब्रह्मञ्छाईकाणामनामयम्। कीर्तयस्वाग्निसम्मः कथं ते न विनाशिताः॥<br><br>8428: वैशम्पायन उवाच यदर्थं शाकानग्निर्न ददाह तथागते। तत् ते सर्वं प्रवक्ष्यामि यताभूतमरिंदम॥<br><br>8429: धर्मज्ञानां मुख्यतमस्तपस्वी संशितब्रतः। आसीन्महर्षिः श्रुतवान् मन्दपाल इति श्रुतः॥<br><br>8430: स मार्गमाश्रितो राजन्नृषीणामूर्ध्वरेतसाम्। स्वाध्यायवान् धर्मरतस्तपस्वी विजितेन्द्रियः॥<br><br>8431: स गत्वा तपसः पारं देहमुत्सृज्य भारत। जगाम पितृलोकाय न लेभे तत्र तत्फलम्॥<br><br>8432: स लोकानफलान् दृष्ट्वा तपसा निर्जितानपि। पप्रच्छ धर्मराजस्य समीपस्थान् दिवौकसः॥<br><br>8433: मन्दपाल उवाच किमर्थमावृता लोका ममैते तपसार्जिताः किं मया न कृतं तत्र यस्यैतत् कर्मणः फलम्॥<br><br>8434: तत्राहं तत् करिष्यामि यदर्थमिदमावृतम्। फलमेतस्य तपसः कथयध्वं दिवौकसः॥<br><br>8435: देवा ऊचुः ऋणिनो मानवा ब्रह्मन् जायन्ते तेन तच्छृणु। क्रियाभिर्ब्रह्मचर्येण प्रजया च न संशयः॥<br><br>8436: तदपाक्रियते सर्वं यज्ञेन तपसा श्रुतैः। तपस्वी यज्ञकृच्चासि न च ते विद्यते प्रजा॥<br><br>8437: त इमे प्रसवस्यार्थे तव लोकाः समावृताः। प्रजायस्व ततो लोकानुपभोक्ष्यसि पुष्कलान्॥<br><br>8438: पुंनाम्नो नरकात् पुत्रस्त्रायते पितरं श्रुतिः। तस्मादपत्यसंताने यतस्व ब्रह्मसत्तम। ॥<br><br>8439: वैशम्पायन उवाच तच्छ्रुत्वा मन्दपालस्तु वचस्तेषां दिवौकसाम्। क्व नु शीघ्रमपत्यं स्याद् बहुलं चेत्यचिन्तयत्॥<br><br>8440: स चिन्तयन्नभ्यगच्छत् सुबहुप्रसवान् खगान्। शाह्निकां शाट्टिको भूत्वा जरितां समुपेयिवान्॥<br><br>8441: तस्यां पुत्रानजनयच्चतुरो ब्रह्मवादिनः। तानपास्य स तत्रैव जगाम लपितां प्रति॥<br><br>8442: बालान् स तानण्डगतान् सह मात्रा मुनिर्वने। तस्मिन् गते महाभागे लपितां प्रति भारत॥<br><br>8443: अपत्यस्नेहसंयुक्ता जरिता बह्वचिन्तयत्। तेन त्यक्तानसंत्याज्यानृषीनण्डगतान् वने॥<br><br>8444: न जहौ पुत्रशोकार्ता जरिता खाण्डवे सुतान्। बभार चैतान् संजातान् स्ववृत्त्या स्नेहविपल्वा॥<br><br>8445: ततोऽग्नि खाण्डवं दग्धुमायान्तं दृष्टवानृषिः। मन्दपालश्चरंस्तस्मिन् वने लपितया सह॥<br><br>8446: तं संकल्पं विदित्वाग्नेत्विा पुत्रांश्च बालकान्। सोऽभितुष्टाव विप्रर्षिाह्मणो जातवेदसम्॥<br><br>8447: पुत्रान् प्रति वदन् भीतो लोकपालं महौजसम्। मन्दपाल उवाच त्वमग्ने सर्वलोकानां मुखं त्वमसि हव्यवाट्॥<br><br>8448: त्वमन्तः सर्वभूतानां गूढश्चरसि पावक। त्वामेकमाहुः कवयस यस्त्वामाहुस्त्रिविधं पुनः॥<br><br>8449: त्वामष्टधा कल्पयित्वा यज्ञवाहमकल्पयन्। त्वया विश्वमिदं सृष्टं वदन्ति परमर्षयः॥<br><br>8450: त्वदृते हि जगत् कृत्स्नं सद्यो नश्येद्भुताशन। तुभ्यं कृत्वा नमो विप्राः स्वकर्मविजितां गतिम्॥<br><br>8451: गच्छन्ति सह पत्नीभिः सुतैरपि च शाश्वतीम्। त्वामग्ने जलदानाहुः खे विषक्तान् सविद्युतः॥<br><br>8452: दहन्ति सर्वभूतानि त्वत्तो निष्क्रम्य हेतयः। जातवेदस्त्वयैवेदं विश्वं सृष्टं महाद्युते॥<br><br>8453: तवैव कर्म विहितं भूतं सर्वं चराचरम्। त्वयाऽऽपो विहिताः पूर्वं त्वयि सर्वमिदं जगत्॥<br><br>8454: त्वयि हव्यं च कव्यं च यथावत् सम्प्रतिष्ठितम्। त्वमेव दहनो देव त्वं धाता त्वं बृहस्पतिः॥<br><br>8455: त्वमश्विनौ यमौ मित्रः सोमस्त्वमसि चानिलः। वैशम्पायन उवाच एवं स्तुतस्तदा तेन मन्दपालेन पावकः॥<br><br>8456: तुतोष तस्य नृपते मुनेरमिततेजसः। उवाच चैन प्रीतात्मा किमिष्टं करवाणि ते॥<br><br>8457: तमब्रवीन्मन्दपाल: प्राञ्जलिहव्यवाहनम्। प्रदहन् खाण्डवं दावं मम पुत्रान् विसर्जय॥<br><br>8458: तथेति तत् प्रतिश्रुत्य भगवान् हव्यवाहनः। खाण्डवे तेन कालेन प्रजज्वाल दिधक्षया॥<br><br>8459: वैशम्पायन उवाच ततः प्रज्वलिते वह्नौ शाईकास्ते सुदुःखिताः। व्यथिताः परमोद्विग्ना नाधिजग्मुः परायणम्॥<br><br>8460: निशम्य पुत्रकान् बालान् माता तेषां तपस्विनी। जरिता शोकदुःखाती विललाप सुदुःखिता॥<br><br>8461: जरितोवाच अयमग्निर्दहन् कक्षमित आयाति भीषणः। जगत् संदीपयन् भीमो मम दुःखविवर्धनः॥<br><br>8462: इमे च मां कर्षयन्ति शिशवो मन्दचेतसः। अबर्दाश्चरङ्गीनाः पूर्वेषां नः परायणाः॥<br><br>8463: त्रासयंश्चायमायाति लेलिहानो महीरुहान्। अजातपक्षाश्च सुता न शक्ताः सरणे मम॥<br><br>8464: आदाय च न शक्नोमि पुत्रांस्तरितुमात्मना। न च त्यक्तुमहं शक्ता हृदयं दूयतीव मे॥<br><br>8465: कं तु जह्यामहं पुत्रं कमादाय व्रजाम्यहम्। किं न मे नु मे स्यात् कृतं कृत्वा मन्यध्वं पुत्रकाः कथम्। ७। । चिन्तयानां विमोक्षं वो नाधिगच्छामि किंचन। छादयिष्यामि वो गात्रैः करिष्ये मरणं सह॥<br><br>8466: जरितारौ कुलं ह्येतज्ज्येष्ठत्वेन प्रतिष्ठितम्। सारिसृक्कः प्रजायेत पितॄणां कुलवर्धनः॥<br><br>8467: स्तम्बमित्रस्तपः कुर्याद् द्रोणो ब्रह्मविदां वरः। इत्येवमुक्त्वा प्रययौ पिता वो निर्वृणः पुरा॥<br><br>8468: कमुपादाय शक्येयं गन्तुं कष्टापदुत्तमा। किं नु कृत्वा कृतं कार्यं भवेदिति च विह्वला। नापश्यत् स्वधिया मोक्षं स्वसुतानां तदानलात्॥<br><br>8469: वैशम्पायन उवाच एवं ब्रुवाणां शास्तेि प्रत्यूचुरथ मातरम्। स्नेहमुत्सृज्य मातस्त्वं पत यत्र न हव्यवाट॥<br><br>8470: अस्मास्विह विनष्टेषु भवितारः सुतास्तव। त्वयि मातर्विनष्टायां न नः स्यात् कुलसंततिः॥<br><br>8471: अन्ववैश्यैतदुभयं क्षेमं स्याद् यत् कुलस्य नः। तद् वै कर्तुं परः कालो मातरेष भवेत् तव॥<br><br>8472: मा त्वं सर्वविनाशाय स्नेहं कार्षीः सुतेषु नः। न हीदं कर्म मोघं स्याल्लोककामस्य नः पितुः॥<br><br>8473: जरितोवाच इदमाखोर्बिलं भूमौ वृक्षस्यास्य समीपतः। तदाविशध्वं त्वरिता वढेरत्र न वो भयम्॥<br><br>8474: ततोऽहं पांसुना छिद्रमपिधास्यामि पुत्रकः। एवं प्रतिकृतं मन्ये ज्वलतः कृष्णवर्त्मनः॥<br><br>8475: तत एष्याम्यतीतेऽग्नौ विहन्तुं पांसुसंचयम्। रोचतामेष वो वादो मोक्षार्थं च हुताशनात्॥<br><br>8476: शाईका ऊचुः अबर्हान् मांसभूतान् नः क्रव्यादाखुर्विनाशयेत्। पश्यमाना भयमिदं प्रवेष्टुं नाा शक्नुमः॥<br><br>8477: कथमग्निर्न ने धक्ष्येत् कथमाखु नाशयेत्। कथं न स्यात् पिता मोघः कथं माता ध्रियेत नः॥<br><br>8478: बिल आखोर्विनाशः स्यादग्नेराकाशचारिणाम्। अन्ववेक्ष्यैतदुभयं श्रेयान् दाहो न भक्षणम्॥<br><br>8479: गर्हितं मरणं नः स्यादाखुना भक्षिते बिले। शिष्टादिष्टः परित्यागः शरीरस्य हुताशनात्॥<br><br>8480: जरितोवाच अस्माद् बिलान्निष्पतितमाखुं श्येनो जहार तम्। क्षुद्रं पद्भ्यां गृहीत्वा च यातो नात्र भयं हि वः॥<br><br>8481: शाईका उवाच न हृतं तं वयं विद्यः श्येनोना कथंचन। अन्येऽपि भवितारोऽत्र तेभ्योऽपि भयमेव नः॥<br><br>8482: संशयो बछिरागच्छेद् दृष्टं वायोर्निवर्तनम्। मृत्यु! बिलवासिभ्यो बिले स्यान्नात्र संशयः॥<br><br>8483: निःसंशयात् संशयितो मृत्युर्मातर्विशिष्यते। चर खे त्वं यथान्यायं पुत्रानाप्स्यसि शोभनान्॥<br><br>8484: जरितोवाच अहं वेगेन तं यान्तमद्राक्षं पततां वरम्। बिलादालुं समादाय श्येनं पुत्रा महाबलम्॥<br><br>8485: तं पतन्तं महावेगात् त्वरिता पृष्ठतोऽन्वगाम्। आशिषोऽस्य प्रयुञ्जाना हरतो मूषिकं बिलात्॥<br><br>8486: यो नो द्वेष्टारमादाय श्यनराज प्रधावसि। भव त्वं दिवमास्थाय निरमित्रो हिरण्मयः॥<br><br>8487: स यदा भक्षितस्तेन श्येनेनाखुः पतत्रिणा। तदाहं तमनुज्ञाप्य प्रत्युपायां पुनर्गृहम्॥<br><br>8488: प्रविशध्वं बिलं पुत्रा विश्रब्धा नास्ति वो भयम्। श्येनेन मम पश्यन्त्या हृत आखुर्महात्मना॥<br><br>8489: शाईका ऊचुः न विद्महे हृतं मातः श्येनेनाखुं कथंचन। अविज्ञाय न शक्यामः प्रवेष्टुं विवरं भुवः॥<br><br>8490: जरितोवाच अहं तमभिजानामि हृतं श्येनेन मूषिकम्। नास्ति वोऽत्र भयं पुत्राः क्रियतां वचनं मम॥<br><br>8491: शाईका उवाच न त्वं मिथ्योपचारेण मोखयेथा भयाद्धि नः। समाकुलेषु ज्ञानेषु न बुद्धिकृतमेव तत्॥<br><br>8492: न चोपकृतमस्माभिनं चास्मान् वेत्थ ये वयम् पीड्यमाना बिभर्घ्यस्मान् का सती के वयं तव॥<br><br>8493: तरुणी दर्शनीयासि समर्था भतुरेषणे। अनुगच्छ पतिं मातः पुत्रानाप्स्यसि शोभनान्॥<br><br>8494: वयमग्निं समाविश्य लोकानाप्स्याम शोभनान्। अथास्मान् न दहेदग्निरायास्त्वं पुनरेव नः॥<br><br>8495: वैशम्पायन उवाच एवमुक्ता ततः शाी पुत्रानुत्सृज्य खाण्डवे। जगाम त्वरिता देशं क्षेममग्नेरनामयम्॥<br><br>8496: ततस्तीक्ष्णार्चिरभ्यागात् त्वरितो हव्यवाहनः। यत्र शाॉ बभूवुस्ते मन्दपालस्य पुत्रकाः॥<br><br>8497: ततस्तं ज्वलितं दृष्टवा ज्वलनं ते विहगमाः। जरितारिस्ततो वाक्यं श्रावयामास पावकम्॥<br><br>8498: जरितारिरुवाच पुरतः कृच्छ्रकालस्य धीमाञ्जागर्ति पूरुषः। स कृच्छ्रकालं सम्प्राप्य व्यथां नैवैति कर्हिचित्॥<br><br>8499: यस्तु कृच्छ्रमनुप्राप्तं विचेता नावबुध्यते। स कृच्छ्रकाले व्यथितो न श्रेयो विन्दतं महत्॥<br><br>8500: सारिसृक्क उवाच धीर स्त्वमसि मेधावी प्राणकृच्छ्रमिदं च नः। प्राज्ञः शूरो बहूनां हि भवेत्येको न संशयः॥<br><br>8501: स्तम्वमित्र उवाच ज्येष्ठस्तातो भवति वै ज्येष्ठो मुञ्चति कृच्छ्रतः। ज्येष्ठश्चेन्न प्रजानाति कनीयान् किं करिष्यति॥<br><br>8502: द्रोण उवाच हिरण्यरेतास्त्वरितो ज्वलन्नायाति नः क्षयम्। सप्तजिह्वाननः क्रूरो लेलिहानो विसर्पति॥<br><br>8503: वैशम्पायन उवाच एवं सम्भाष्य तेऽन्योन्यं मन्दपालस्य पुत्रकाः। तुष्टावः प्रयता भूत्वा यथाग्निं शृणु पार्थिवः॥<br><br>8504: जरितारिरुवाच आत्मासि वायोर्खलन शरीरमसि वीरुधाम्। योनिरापश्च ते शुक्रं योनिस्त्वमसि चाम्भसः॥<br><br>8505: ऊर्ध्वं चाधश्च सर्पन्ति पृष्ठतः पार्श्वतस्तथा। अर्चिषस्ते महावीर्य रश्मयः सवितुर्यथा। ॥<br><br>8506: सारिसृक्क उवाच माता प्रणष्टा पितरं न विद्यः पक्षा जाता नैव नो धूमकेतो। स्तस्मादस्मांस्त्राहि बालांस्त्वमग्ने॥<br><br>8507: यदग्ने ते शिवं रूपं ये च ते सप्त हेतयः। तेन नः परिपाहि त्वमान्न् वै शरणैषिणः॥<br><br>8508: त्वमेवैकस्तपसे जातवेदो नान्यस्तप्ता विद्यते गोषु देव। ऋषिनस्मान् बालकान् पालयस्व परेणास्मान् प्रेहि वै हव्यवाह॥<br><br>8509: स्तम्बमित्र उवाच सर्वमग्ने त्वमेवैकस्त्वयि सर्वमिदं जगत्। त्वं धारयसि भूतानि भुवनं त्वं बिभर्षि च॥<br><br>8510: त्वमग्निहव्यवाहस्त्वं त्वमेव परमं हविः। मनीषिणस्त्वां जानन्ति बहुधा चैकधापि च॥<br><br>8511: सृष्ट्वा लोकांस्त्रीनिमान् हव्यवाह काले प्राप्ते पचसि पुनः समिद्धः। स्त्वमेवाग्ने भवसि पुनः प्रतिष्ठा॥<br><br>8512: द्रोण उवाच त्वमन्नं प्राणिभिर्भुक्तमन्तर्भूतो जगत्पते। नित्यप्रवृद्धः पचसि त्वयि सर्वं प्रतिष्ठितम्॥<br><br>8513: सूर्यो भूत्वा रश्मिभिर्जातवेदो भूमेरम्भो भूमिजातान् रसांश्चा। विश्वानादाय पुनरुत्सृज्य काले दृष्ट्वा वृष्ट्या भावयसीह शुक्र॥<br><br>8514: त्वत्त एताः पुनः शुक्र वीरुधो हरितच्छदाः। जायन्ते पुष्करिण्यश्च सुभद्रश्च महोदधिः॥<br><br>8515: इदं वै सद्म तिग्मांशो वरुणस्य परायणम्। शिवस्त्राता भवास्माकं मास्मानध विनाशय॥<br><br>8516: पिङ्गाश्च लोहितग्रीव कृष्णवर्त्मन् हुताशन। परेण प्रेहि मुञ्चास्मान् सागरस्य गृहानिव॥<br><br>8517: वैशम्पायन उवाच एवमुक्तो जातवेदा द्रोणेन बह्मवादिना। द्रोणमाह प्रतीतात्मा मन्दपालप्रतिज्ञया॥<br><br>8518: अग्निरुवाच ऋषिोणस्त्वमसि वै ब्रह्म तद् व्याहृतं त्वया। ईप्सितं ते करिष्यामि न च ते विद्यते भयम्॥<br><br>8519: मन्दपालेन वै यूयं मम पूर्वं निवेदिताः। वर्जयेः पुत्रकान् मह्यं दहन् दावमिति स्म ह॥<br><br>8520: तस्य तद् वचनं द्रोण त्वया यच्चेह भाषितम्। उभयं ते गरीयस्तु ब्रूहि किं करवाणि ते। भृशं प्रीतोऽस्मि भद्रं ते ब्रह्मन् स्तोत्रेण सत्तम। ॥<br><br>8521: द्रोण उवाच इमे मार्जारकाः शुक्र नित्यमुद्वेजयन्ति नः। एतान् कुरुष्व दग्धांस्त्वं हुताशन सबान्धवान्॥<br><br>8522: तथा तत् कृतवानग्निरभ्यनुज्ञाय शाकान्। ददाह खाण्डवं दावं समिद्धो जनमेजय॥<br><br>8523: वैशम्पायन उवाच मन्दपालोऽपि कौरव्य चिन्तयामास पुत्रकान्। उक्त्वापि च स तिग्मांशुं नैव शर्माधिगच्छति॥<br><br>8524: स तप्यमानः पुत्रार्थे लपितामिदमब्रवीत्। कथं नु शक्ताः शरणे लपिते मम पुत्रकाः॥<br><br>8525: वर्धमाने हुतवहे वाते चाशु प्रवायति। असमर्था विमोक्षाय भविष्यन्ति ममात्मजाः॥<br><br>8526: कथं त्वशक्ता त्राणाय माता तेषां तपस्विनी। भविष्यति हि शोकार्ता पुत्रत्राणमपश्यती॥<br><br>8527: कथमुयनेऽशक्तान् पतने च ममात्मजान्। संतप्यमाना बहुधा वाशमाना प्रधावती॥<br><br>8528: जरितारिः कथं पुत्रः सारिसृक्कः कथं च मे। स्तम्बमित्रः कथं द्रोणः कथं सा च तपस्विनी॥<br><br>8529: लालप्यमानं तमृषि मन्दपालं तथा वने। लपिता प्रत्युवाचेदं सासूयमिव भारत॥<br><br>8530: न तं पुत्रेष्ववक्षास्ति यानृषीनुक्तवानसि। तेजस्विनो वीर्यवन्तो न तेषां ज्वलनाद् भयम्॥<br><br>8531: त्वयाग्नौ ते परीताश्च स्वयं हि मम संनिधौ। प्रतिश्रुतं तथा चेति ज्वलनेन महामना॥<br><br>8532: लोकपालो न तां वाचमुक्त्वा मिथ्या करिष्यति। समक्षं बन्धुकृत्ये न तेन तं स्वस्थ मानसम्॥<br><br>8533: तामेव तु ममामित्रां चिन्तयन् परितप्यसं। ध्रुवं मयि न ते स्नेहो यथा तस्यां पुराभवत्॥<br><br>8534: न हि पक्षवता न्याय्यं नि:स्नेहेन सुहृज्जने। पीड्यमान उपद्रष्टुं शक्तेनात्मा कथंचन॥<br><br>8535: गच्छ त्वं जरितामेव यदर्थं परितप्यसे। चरिष्याम्यहमप्येका यथा कुपुरुषाश्रिता॥<br><br>8536: मन्दपाल उवाच नाहमेवं चरे लोके यथा त्वमभिमन्यसे। अपत्यहेतोर्विचरे तच्च कृच्छ्रगतं मम॥<br><br>8537: भूतं हित्वा च भाव्यर्थे योऽवलम्बेत् स मन्दधीः। अवमन्येत तं लोको यथेच्छसि तथा कुरु॥<br><br>8538: एष हि प्रज्वलन्नग्निर्लेलिहानो महीरुहान्। आविग्ने हृदि संतापं जनयत्यशिवं मम॥<br><br>8539: वैशम्पायन उवाच तस्माद् देशादतिक्रान्ते ज्वलने जरिता पुनः। जगाम पुत्रकानेव त्वरिता पुत्रगृद्धिनी॥<br><br>8540: सा तान् कुशलिनः सर्वान् विमुक्ताञ्जातवेदसः। रोरूयमाणान् ददृशे वने पुत्रान् निरामयान्॥<br><br>8541: अश्रूणि मुमुचे तेषां दर्शनात् सा पुनः पुनः। एकैकश्येन तान् सर्वान् क्रोशमानान्वपद्यत॥<br><br>8542: ततोऽभ्यगच्छत् सहसा मन्दपालोऽपि भारत। अथ ते सर्व एवैनं नाभ्यनन्दंस्तदा सुताः॥<br><br>8543: लालप्यमानमेकैकं जरितां च पुनः पुनः। न चैवोचुस्तदा किंचित् तमृषि साध्वसाधु वा॥<br><br>8544: मन्दपाल उवाच ज्येष्ठः सुतस्ते कतमः कतमस्तस्य चानुजाः। मध्यमः कतमश्चैव कनीयान् कतमश्च ते॥<br><br>8545: एवं ब्रुवन्तं दुःखार्तं किं मां न प्रतिभाषसे। कृतवानपि हि त्यागं नैव शान्तिमितो लभे॥<br><br>8546: जरितोवाच किं नु ज्येष्ठेन ते कार्यं किमनन्तरजेन ते। किं वा मध्यमजातेन किं कनिष्ठेन वा पुनः॥<br><br>8547: यां त्वं मां सर्वतो हीनामुत्सृज्यासि गतः पुरा। तामेव लपितां गच्छ तरुणी चारुहासिनीम्॥<br><br>8548: मन्दपाल उवाच न स्त्रीणां विद्यते किंचिदमुत्र पुरुषान्तरात्। सापत्नकमृते लोके नान्यदर्थविनाशनम्॥<br><br>8549: वैराग्निदीपनं चैव भृशमुद्धेगकारि च। सुव्रता चापि कल्याणी सर्वभूतेषु विश्रुता॥<br><br>8550: अरुन्धती महात्मानं वसिष्ठं पर्यशरूत। विशुद्धभावमत्यन्तं सदा प्रियहिते रतम्॥<br><br>8551: सप्तर्षिमध्यगं धीरमवमेने च तं मुनिम्। अपध्यानेन सा तेन धूमारुणसम्प्रभा। लक्ष्यालक्ष्या नाभिरूपा निमित्तमिव पश्यति॥<br><br>8552: अपत्येहेतोः सम्प्राप्तं तथा त्वमपि मामिह। इष्टमेवं गते हि त्वं सा तथैवाद्य वर्तते॥<br><br>8553: न हि भार्येति विश्वासः कार्यः पुंसा कथंचन। न हि कार्यमनुध्याति नारी पुत्रवती सती॥<br><br>8554: वैशम्पायन उवाच ततस्ते सर्व एवैनं पुत्राः सम्यगुपासते। स च तानात्मजान् सर्वानाश्वासयितुमुद्यतः॥<br><br>8555: मन्दपाल उवाच युष्माकमपवर्गार्थं विज्ञप्तो ज्वलनो मया। अग्निना च तथेत्येवं प्रतिज्ञातं महात्मना॥<br><br>8556: अग्नेवर्चनमाज्ञाय मातुर्धर्मज्ञतां च वः। भवतां च परं वीर्यं पूर्वं नाहमिहागतः॥<br><br>8557: न संतापो हि वः कार्यः पुत्रका हदि मां प्रति। ऋषीन् वेद हुताशोऽपि ब्रह्म तद् विदितं च वः॥<br><br>8558: वैशम्पायन उवाच एवमाश्वासितान् पुत्रान् भार्यामादाय स द्विजः। मन्दपालस्ततो देशादन्यं देशं जगाम ह॥<br><br>8559: भगवानपि तिग्मांशुः समिद्धः खाण्डवं ततः। ददाह सह कृष्णाभ्यां जनयञ्जगतो हितम्॥<br><br>8560: वसामेदोवहाः कुल्यास्तत्र पीत्वा च पावकः। जगाम परमां तृप्तिं दर्शयामास चार्जुनम्॥<br><br>8561: ततोऽन्तरिक्षाद् भगवान वतीर्य पुरंदरः। मरुद्गणैर्वृतः पार्थं केशवं चेदमब्रवीत्॥<br><br>8562: कृतं युवाभ्यां कर्मेदममरैरपि दुष्करम्। वरं वृणीतं तुष्टांऽस्मि दुर्लभं पुरुषेष्विह॥<br><br>8563: पार्थस्तु वरयामास शक्रादस्त्राणि सर्वशः। प्रदातुं तच्च शक्रस्तु कालं चक्रे महाद्युतिः॥<br><br>8564: यदा प्रसन्नो भगवान् महादेवो भविष्यति। तदा तुभ्यं प्रदास्यामि पाण्डवास्त्राणि सर्वशः॥<br><br>8565: अहमेव च तं कालं वेत्स्यामि कुरुनन्दन। तपसा महता चापि दास्यामि भवतोऽप्यहम्॥<br><br>8566: आग्नेयानि च सर्वाणि वायव्यानि च सर्वशः। मदीयानि च सर्वाणि ग्रहीष्यसि धनंजय॥<br><br>8567: वासुदेवोऽपि जग्राह प्रीतिं पार्थेन शाश्वतीम्। ददौ सुरपतिश्चैव वरं कृष्णाय धीमते॥<br><br>8568: एवं दत्त्वा वरं ताभ्यां सह देवैर्मरुत्पतिः। हुताशनमनुज्ञाप्य जगाम त्रिदिवं प्रभुः॥<br><br>8569: पावकश्च तदा दावं दग्ध्वा समृगपक्षिणम्। अहानि पञ्च चैकं च विरराम सुतर्पितः॥<br><br>8570: जग्ध्वा मांसानि पीत्वा च मेदांसि रुधिराणि च। युक्तः परमया प्रीत्या तावुवाचाच्युतार्जुनौ॥<br><br>8571: युवाभ्यां पुरुषाचयाभ्यां तर्पितोऽस्मि यथासुखम्। अनुजानामि वां वीरौ चरतं यत्र वाञ्छितम्॥<br><br>8572: एवं तौ समनुज्ञातौ पावकेन महात्मना। अर्जुनो वासुदेवश्च दानवश्च मयस्तथा॥<br><br>8573: परिक्रम्य ततः सर्वे त्रयोऽपि भरतर्षभ। रमणीये नदीकूले सहिताः समुपाविशन्॥<br> 
<br>
</body>
</html>
