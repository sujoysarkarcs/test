
<!DOCTYPE html>
<html>
<body>
<h1> Parva: 5</h1><br>1: नारायणं नमस्कृत्य नरं चैव नरोत्तमम्। देवी सरस्वतीं व्यासं ततो जयमुदीरयेत्। । वैशम्पायन उवाच स्तदाभिमन्योर्मुदिताः स्वपक्षाः। विश्रम्य रात्रावुषसि प्रतीताः सभां विराटस्य ततोऽभिजग्मुः॥<br><br>2: सभा तु सा मत्स्यपतेः समृद्धा मणिप्रवेकोत्तमरत्नचित्रा। न्यस्तासना माल्यवती सुगन्धा तामभ्ययुस्ते नरराजवृद्धाः॥<br><br>3: दुभौ विराटदुपदौ नरेन्द्रौ। वृद्धौ च मान्यौ पृथिवीपतीनां पित्रा समं रामजनार्दनौ च॥<br><br>4: पाञ्चालराजस्य समीपतस्तु शिनिप्रवीरः सहरौहिणेयः। मत्स्यस्य राज्ञस्तु सुसंनिकृष्टो जनार्दनश्चैव युधिष्ठिरश्च॥<br><br>5: सुताश्च सर्वे दुपदस्य राज्ञो भीमार्जुनौ माद्रवतीसुतौ च। प्रद्युम्नसाम्बौ च युधि प्रवीरौ विराटपुत्रैश्च सहाभिमन्युः॥<br><br>6: सर्वे च शूराः पितृभिः समाना वीर्येण रूपेण बलेन चैव। उपाविशन् द्रौपदेयाः कुमारा: सुवर्णचित्रेषु वरासनेषुः॥<br><br>7: तथोपविष्टेषु महारथेषु विराजमानाभरणाम्बरेषु। रराज सा राजवती समृद्धा ग्रहैरिव द्यौर्विमलैरुपेता॥<br><br>8: तत: कथास्ते समवाययुक्ताः कृत्वा विचित्राः पुरुषप्रवीराः। तस्थुर्मुहूर्तं परिचिन्तयन्तः कृष्णं नृपास्ते समुदीक्षमाणाः॥<br><br>9: कथान्तमासाद्य च माधवेन संघट्टिताः पाण्डवकार्यहेतोः। ते राजसिंहाः सहिता ह्यशृण्वन् वाक्यं महार्थं सुमहोदयं च॥<br><br>10: श्रीकृष्ण उवाच सर्वैर्भवद्भिर्विदितं यथायं युधिष्ठिरः सौबलेनाक्षवत्याम्। जितो निकृत्यापहृतं च राज्यं वनप्रवासे समयः कृतश्च। ॥<br><br>11: शक्तैविजेतुं तरसा महीं च सत्ये स्थितैः सत्यरथैर्यथावत्। पाण्डोः सुतैस्तग्र व्रतमग्ररूपं वर्षाणि षट् सप्त च चीर्णमग्र्यैः॥<br><br>12: मज्ञायमानैर्भवतां समीपे। महात्मभिश्चापि वने निविष्टम्॥<br><br>13: एतैः परप्रेष्यनियोगयुक्त रिच्छद्भिराप्तं स्वकुलेन राज्यम्। एवंगते धर्मसुतस्य राज्ञो दुर्योधनस्यापि च यद्धितं स्यात्॥<br><br>14: तच्चिन्तयध्वं कुरुपुङ्गवानां धर्म्यं च युक्तं च यशस्करं च। अधर्मयुक्तं न च कामयेत राज्यं सुराणामपि धर्मराजः॥<br><br>15: धर्मार्थयुक्तं तु महीपतित्वं ग्रामेऽपि कस्मिंश्चिदयं बुभूषेत्। पित्र्यं हि राज्यं विदितं नृपाणां यथापकृष्टं धृतराष्ट्रपुत्रैः॥<br><br>16: मिथ्योपचारेण यथा ह्यनेन कृच्छ्रे महत् प्राप्तमसह्यरूपम्। न चापि पार्थो विजितो रणे तैः स्वतेजसा धृतराष्ट्रस्य पुत्रैः॥<br><br>17: रभीप्सतेऽनामयमेव तेषाम्। यत् तु स्वयं पाण्डुसुतैर्विजित्य समाहृतं भूमिपतीन् प्रपीड्य॥<br><br>18: तत् प्रार्थयन्ते पुरुषप्रवीराः कुन्तीसुता माद्रवतीसुतौ च। बालास्त्विमे तैर्विविधैरुपायैः सम्प्रार्थिता हन्तुममित्रसंघैः॥<br><br>19: राज्यं जिहीर्षद्भिरसद्भित्रैः सर्वं च तद् वो विदितं यथावत्। तेषां च लोभं प्रसमीक्ष्य वृद्धं धर्मज्ञतां चापि युधिष्ठिरस्य॥<br><br>20: सम्बन्धितां चापि समीक्ष्य तेषां मर्ति कुरुध्वं सहिताः पृथक् च। इमे च सत्येऽभिरताः सदैव तं पालयित्वा समयं यथावत्॥<br><br>21: अतोऽन्यथा तैरुपचर्यमाणा हन्युःसमेतान् धृतराष्ट्रपुत्रान्। तैर्विप्रकारं च निशम्य कार्ये सुहृज्जनास्तान् परिवारयेयुः॥<br><br>22: युद्धेन बाधेयुरिमांस्तथैव तैर्बाध्यमाना युधि तांश्च हन्युः। स्तेषां जयोयेति भवेन्मतं वः॥<br><br>23: स्तेषां विनाशाय यतेयुरेव। न ज्ञायते किं न करिष्यतीति॥<br><br>24: अज्ञायमाने च मते परस्य किं स्यात् समारभ्यतमं मतं वः। तस्मादितो गच्छतु धर्मशील: शुचिः कुलीनः पुरुषोऽप्रमत्तः॥<br><br>25: दूतः समर्थः प्रशमाय तेषां राज्यार्धदानाय युधिष्ठिरस्य। निशम्य वाक्यं तु जनार्दनस्य धर्मार्थयुक्तं मधुरं समं च॥<br><br>26: समाददे वाक्यमथाग्रजोऽस्य सम्पूज्य वाक्यं तदतीव राजन्॥<br><br>27: बलदेव उवाच श्रुतं भवद्भिर्गदपूर्वजस्य वाक्यं यथा धर्मवदर्थवच्च। अजातशत्रोश्च हितं हितं च दुर्योधनस्यापि तथैव राज्ञः। । अर्धं हि राज्यस्य विसृज्य वीराः कुन्तीसुतास्तस्य कृते यतन्ते। प्रदाय चार्घं धृतराष्ट्रपुत्रः सुखी सहास्माभिरतीव मोदेत्॥<br><br>28: लब्ध्वा हि राज्यं पुरुषप्रवीराः सम्यक्प्रवृत्तेषु परेषु चैवा स्तेषां प्रशान्तिश्च हितं प्रजानाम्॥<br><br>29: दुर्योधनस्यापि मतं च वेत्तुं वक्तुं च वाक्यानि युधिष्ठिरस्य। प्रियं च मे स्याद् यदि तत्र कश्चिद् व्रजेच्छमार्थं कुरुपाण्डवानाम्॥<br><br>30: स भीष्मामन्त्र्य कुरुप्रवीरं वैचित्रवीर्यं च महानुभावम्। द्रोणं सपुत्रं विदुरं कृपं च गान्धारराजं च ससूतपुत्रम्। । सर्वे च येऽन्ये धृतराष्ट्रपुत्रा बलप्रधाना निगमप्रदधानाः। स्थिताश्च धर्मेषु तथा स्वकेषु लोकप्रवीराः श्रुतकालवृद्धाः॥<br><br>31: एतेषु सर्वेषु समागतेषु पौरेषु वृद्धेषु च संगतेषु। ब्रवीतु वाक्यं प्रणिपातयुक्तं कुन्तीसुतस्यार्थकरं यथा स्यात्॥<br><br>32: सर्वास्ववस्थासु च ते न कोप्या प्रस्तो हि सोऽर्थो बलमाश्रितैस्तैः। प्रियाभ्युपेतस्य युधिष्ठिरस्य द्यते प्रसक्तस्य हृतं च राज्यम्॥<br><br>33: निवार्यमाणश्च कुरुप्रवीरः सर्वैः सुहृद्भियमप्यतज्ज्ञः। स दीव्यमानः प्रतिदीव्य चैनं गान्धारराजस्य सुतं मताक्षम्॥<br><br>34: हित्वा हि कर्णं च सुयोधनं च समाह्वयद् देवितुमाजमीढः। दुरोदरास्तत्र सहक्रस्रशोऽन्ये युधिष्ठिरो यान् विषहेत जेतुम्॥<br><br>35: उत्सृज्य तान् सौबलमेव चायं समाह्वयत् तेन जितोऽक्षवत्याम्। स दीव्यमानः प्रतिदेवनेन अक्षेषु नित्यं तु पराङ्मुखेषु॥<br><br>36: संरम्भमाणो विजितः प्रसा तत्रापराधः शकुनेर्न कश्चित्। तस्मात् प्रणम्यैव वचो ब्रवीतु वैचित्रवीर्यं बहुसामयुक्तम्॥<br><br>37: तथा हि शक्यो धृतराष्ट्रपुत्रः स्वार्थं नियोक्तुं पुरुषेण तेन। अयुद्धमाकाक्षत कौरवाणां साम्नैव दुर्योधनमाह्वयध्वम्॥<br><br>38: साम्ना जितोऽर्थोऽर्थकरो भवेत युद्धेऽनयो भविता नेह सोऽर्थः॥<br><br>39: वैशम्पायन उवाच एवं ब्रुवत्येव मधुप्रवीरे शिनिप्रवीरः सहसोत्पपात। तच्चापि वाक्यं परिनिन्द्य तस्य समाददे वाक्यमिदं समन्युः॥<br><br>40: सात्यकिरुवाच यादृशः पुरुषस्यात्मा तादृशं सम्प्रभाषते। यथारूपोऽन्तरात्मा ते तथारूपं प्रभाषसे। । । । सन्ति वै पुरुषाः शूराः सन्ति कापुरुषास्तथा। उभावेतौ दृढौ पक्षौ दृश्यते पुरुषान् प्रति॥<br><br>41: एकस्मिन्नेव जायेते कुले क्लीबमहाबलौ। फलाफलवती शाखे यथैकस्मिन् वनस्पतौ॥<br><br>42: नाभ्यसूयामि ते वाक्यं ब्रुवतो लाङ्गलध्वज। ये तु शृण्वन्ति ते वाक्यं तानसूयामि माधव॥<br><br>43: कथं हि धर्मराजस्य दोषमल्पमपि ब्रुवन्। लभते परिषन्मध्ये व्याहर्तुमकुतोभयः॥<br><br>44: समाहूय महात्मानं जितवन्तोऽक्षकोविदाः। अनक्षज्ञं यथाश्रद्धं तेषु धर्मजयः कुतः॥<br><br>45: एवमप्ययमत्यन्तं यदि कुन्तीसुतं गेहे क्रीडन्तं भ्रातृभिः सह। अभिगम्य जयेयुस्ते तत् तेषां धर्मतो भवेत्। समाहूय तु राजानं क्षत्रधर्मरतं सदा॥<br><br>46: निकृत्या जितवन्तस्ते किं नु तेषां परं शुभम्। कथं प्रणिपतेच्चायमिह कृत्वा पणं परम्॥<br><br>47: वनवासाद् विमुक्तस्तु प्राप्तः पैतामहं पदम्। यद्ययं पापवित्तानि कामयेत युधिष्ठिरः॥<br><br>48: परान् नार्हति याचितुम्। कथं च धर्मयुक्तास्ते न च राज्यं जिहीर्षवः॥<br><br>49: निवृत्तवासान् कौन्तेयान् य आहुर्विदिता इति। अनुनीता हि भीष्मेण द्रोणेन विदुरेण च॥<br><br>50: न व्यवस्यन्ति पाण्डूनां प्रदातुं पैतृकं वसु। अहं तु ताञ्छितैर्बाणैरनुनीय रणे बलात्॥<br><br>51: पादयोः पातयिष्यामि कौन्तेयस्य महात्मनः। अथ ते न व्यवस्यन्ति प्रणिपाताय धीमतः॥<br><br>52: न हि ते गमिष्यन्ति सहामात्या यमस्य सदनं प्रति। युयुधानस्य संरब्धस्य युयुत्सतः॥<br><br>53: वेगं समर्थाः संसोढुं वज्रस्येव महीधराः। को हि गाण्डीवधन्वानं कश्च चक्रायुधं युधि। १५। । मां चापि विषहेत् क्रुद्धं कश्च भीमं दुरासदम्। यमौ च दृढधन्वानौ यमकालोपमद्युती। विराटद्रुपदौ वीरौ यमकालोपमद्युती॥<br><br>54: को जिजीविषुरासादेद् धृष्टद्युम्नं च पार्षतम्। पञ्चैतान् पाण्डवेयांस्तु द्रौपद्याः कीर्तिवर्धनान्॥<br><br>55: समप्रमाणान् पाण्डूनां समवीर्यान् मदोत्कटान्। सौभद्रं च महेष्वासममरैरपि दुःसहम्॥<br><br>56: गदप्रद्युम्नसाम्बांश्च कालसूर्यानलोपमान्। ते वयं धृतराष्ट्रस्य पुत्रं शकुनिना सह॥<br><br>57: कर्णं चैव निहत्याजावभिषेक्ष्याम पाण्डवम्। नाधर्मो विद्यते कश्चिच्छत्रून् हत्वाऽऽततायिनः॥<br><br>58: अधर्म्यमयशस्यं च शात्रवाणां प्रयाचनम्। हृद्गतस्तस्य य: कामस्तं कुरुध्वमतन्द्रिताः॥<br><br>59: निसृष्टं धृतराष्ट्रेण राज्यं प्राप्नोतु पाण्डवः। अद्य पाण्डुसुतो राज्यं लभतां वा युधिष्ठिरः॥<br><br>60: निहता वा रणे सर्वे स्वप्स्यन्ति वसुधातले॥<br><br>61: दुपद उवाच एवमेतन्महाबाहो भविष्यति न संशयः। न हि दुर्योधनो राज्यं मधुरेण प्रदास्यति॥<br><br>62: अनुवय॑ति तं चापि धृतराष्ट्रः सुतप्रियः। भीष्मद्रोणौ च कार्पण्यान्माद् राधेयसौबलौ॥<br><br>63: बलदेवस्य वाक्यं तु मम ज्ञाने न युज्यते। एतद्धि पुरुषेणारे कार्यं सुनयमिच्छता॥<br><br>64: न तु वाच्यो मृदुवचो धार्तराष्ट्रः कथंचन। न हि मार्दवसाध्योऽसौ पापबुद्धिर्मतो मम॥<br><br>65: गर्दभे मार्दवं कुर्याद् गोषु तीक्ष्णं समाचरेत्। मृदु दुर्योधने वाक्यं यो ब्रूयात् पापचेतसि॥<br><br>66: मृदुं वै मन्यते पापो भाषमाणमशक्तिकम्। जितम) विजानीयादबुधो मार्दवे सति॥<br><br>67: एतच्चैव करिष्यामो यत्नश्च क्रियतामिह। प्रस्थापयाम मित्रेभ्यो बलान्युद्योजयन्तु नः॥<br><br>68: शल्यस्य धृष्टकेतोश्च जयत्सेनस्य वा विभो। केकयानां च सर्वेषां दूता गच्छन्तु शीघ्रगाः॥<br><br>69: स च दुर्योधनो नूनं प्रेषयिष्यति सर्वशः। पूर्वाभिपन्नाः सन्तश्च भजन्ते पूर्वचोदनम्॥<br><br>70: तत् त्वरध्वं नरेन्द्राणां पूर्वमेव प्रचोदने। महद्धि कार्यं वोढव्यमिति मे वर्तते मतिः॥<br><br>71: शल्यस्य प्रेष्यतां शीघ्रं ये च तस्यानुगा नृपाः। भगदत्ताय राज्ञे च पूर्वसागरवासिने॥<br><br>72: अमितौजसे तथोग्राय हार्दिक्यायान्धकाय च। दीर्घप्रज्ञाय शूराय रोचमानाय वा विभो॥<br><br>73: आनीयतां बृहन्तश्च सेनाबिन्दुश्च पार्थिवः। सेनजित् प्रतिविन्ध्यश्च चित्रवर्मा सुवास्तुकः॥<br><br>74: बाह्रीको मुञ्जकेशश्च चैद्याधिपतिरेव च। सुपार्श्वश्च सुबाहुश्च पौरवश्च महारथः॥<br><br>75: शकानां पह्लवानां च दरदानां च ये नृपाः। सुरारिश्च नदीजश्च कर्णवेष्टश्च पार्थिवः॥<br><br>76: नीलश्च वीरधर्मा च भूमिपालश्च वीर्यवान्। दुर्जयो दन्तवक्त्रश्च रुक्मी च जनमेजयः॥<br><br>77: आषाढो वायुवेगश्च पूर्वपाली च पार्थिवः। भूरितेजा देवकश्च एकलव्यः सहात्मजैः॥<br><br>78: कारूषकाच राजानः क्षेमधूर्तिश्च वीर्यवान्। काम्बोजा ऋषिका ये च पश्चिमानूपकाश्च ये॥<br><br>79: जयत्सेनश्च काश्यश्च तथा पञ्चनदा नृपाः। क्राथपुत्रश्च दुर्धर्षः पार्वतीयाश्च ये नृपाः॥<br><br>80: जानकिश्च सुशर्मा च मणिमान् योतिमत्सकः। पांशुराष्ट्राधिपश्चैव धृष्टकेतुश्च वीर्यवान्। ॥<br><br>81: तुण्डश्च दण्डधारश्च बृहत्सेनश्च वीर्यवान्। अपराजितो निषादस्व श्रेणिमान् वसुमानपि॥<br><br>82: बृहद्बलो महौजाश्च बाहुः परपुरञ्जयः। समुद्रसेनो राजा च सह पुत्रेण वीर्यवान्। ॥<br><br>83: उद्भवः क्षेमकश्चैव वाटधानश्च पार्थिवः। श्रुतायुश्च दृढायुश्च शाल्वपुत्रश्च वीर्यवान्॥<br><br>84: कुमारश्च कलिङ्गानामीश्वरो युद्धदुर्मदः। एतेषां प्रेष्यतां शीघ्रमेतद्धि मम रोचते। ॥<br><br>85: अयं च ब्राह्मणो विद्वान् मम राजन् पुरोहितः। प्रेष्यतां धृतराष्ट्राय वाक्यमस्मै प्रदीयताम्॥<br><br>86: यथा दुर्योधनो वाच्यो यथा शान्तनवो नृपः। धृतराष्ट्रो यथा वाच्यो द्रोणश्च रथिनां वरः॥<br><br>87: वासुदेव उवाच उपपन्नमिदं वाक्यं सोमकानां धुरंधरे। अर्थसिद्धिकरं राज्ञः पाण्डवस्यामितौजसः॥<br><br>88: एतच्च पूर्वं कार्यं नः सुनीतमभिकाङ्क्षताम्। अन्यथा ह्याचरन् कर्म पुरुषः स्यात् सुबालिशः॥<br><br>89: किं तु संभन्धकं तुल्यमस्माकं कुरुपाण्डुषु। यथेष्टं वर्तमानेषु पाण्डवेषु च तेषु च॥<br><br>90: ते विवाहार्थमानीता वयं सर्वे तथा भवान्। कृते विवाहे मुदिता गमिष्यामो गृहान् प्रति॥<br><br>91: भवान् वृद्धतमो राज्ञां वयसा च श्रुतेन च। शिष्यवत् ते वयं सर्वे भवामेह न संशयः॥<br><br>92: भवन्तं धृतराष्ट्रश्च सततं बहु मन्यते। आचार्ययोः : सखा चासि द्रोणस्य च कृपस्य च॥<br><br>93: स भवान् प्रेषयत्वद्य पाण्डवार्थकरं वचः। सर्वेषां निश्चितं तन्नः प्रेषयिष्यति यद् भवान्॥<br><br>94: यदि तावच्छमं कुर्यान्यायेन कुरुपुङ्गवः। न भवेत् कुरुपाण्डूनां सौभ्रात्रेण महान् क्षयः॥<br><br>95: अथ दर्यान्वितो मोहान्न कुर्याद् धृतराष्ट्रजः। अन्येषां प्रेषयित्वा च पश्चादस्मान् समाह्वये॥<br><br>96: ततो दुर्योधनो मन्दः सहामात्यः सबान्धवः। निष्ठामापत्स्यते मूढः क्रुद्धे गाण्डीवधन्वनि॥<br><br>97: वैशम्पायन उवाच ततः सत्कृत्य वार्ष्णेयं विराटः पृथिवीपतिः। गृहान् प्रस्थापयामास सगणं सहबान्धवम्॥<br><br>98: द्वारकां तु गते कृष्णे युधिष्ठिरपुरोगमाः। चक्रुः सांग्रामिकं सर्वं विराटश्च महीपतिः॥<br><br>99: ततः सम्प्रेषयामास विराट: सह बान्धवैः। सर्वेषां भूमिपालानां द्रुपदश्च महीपतिः॥<br><br>100: वचनात् कुरुसिंहानां मत्स्यपाञ्चालयोश्च ते। समाजग्मुर्महीपालाः सम्प्रहृष्टा महाबलाः॥<br><br>101: तच्छ्रुत्वा पाण्डुपुत्राणां समागच्छन्महबलम्। धृतराष्ट्रसुताश्चापि समानिन्युर्महीपतीन्॥<br><br>102: समाकुला मही राजन् कुरुपाण्डवकारणात्। तदा समभवत् कृत्स्ना सम्प्रयाणे महीक्षिताम्॥<br><br>103: संकुला च तदा भूमिश्चतुरङ्गबलान्विता। बलानि तेषां वीराणामागच्छन्ति ततस्ततः॥<br><br>104: चालयन्तीव गां देवीं सपर्वतवनामिमाम्। ततः प्रज्ञावयोवृद्ध पाञ्चाल्यः स्वपुरोहितम्। कुरुभ्यः प्रेषयामास युधिष्ठिरमते स्थितः॥<br><br>105: दुपद उवाच भूतानां प्राणिनः श्रेष्ठाः प्राणिनां बुद्धिजीविनः। बुद्धिमत्सु नराः श्रेष्ठा नरेष्वपि द्विजातयः॥<br><br>106: द्विजेषु वैद्याः श्रेयांसो वैद्येषु कृतबुद्धयः। कृतबुद्धिषु कर्तारः कर्तृषु ब्रह्मवादिनः॥<br><br>107: स भवान् कृतबुद्धीनां प्रधान इति मे मतिः। कुलेन च विशिष्टोऽसि वयसा च श्रुतेन च॥<br><br>108: प्रज्ञया सदृशश्चासि शुक्रेणाङ्गिरसेन च। विदितं चापि ते सर्वं यथावृत्तः स कौरवः॥<br><br>109: पाण्डवश्च यथावृत्तः कुन्तीपुत्रो युधिष्ठिरः। धृतराष्ट्रस्य विदिते वञ्चिताः पाण्डवाः परैः॥<br><br>110: विदुरेणानुनीतोऽपि पुत्रमेवानुवर्तते। शकुनिर्बुद्धिपूर्वं हि कुन्तीपुत्रं समाह्वयत्॥<br><br>111: अनक्षज्ञं मताक्षः सन् क्षत्रवृत्ते स्थितं शुचिम्। ते तथा वञ्चयित्वा तु धर्मराज युधिष्ठिरम्॥<br><br>112: न कस्याञ्चिदवस्थायां राज्यं दास्यन्ति वै स्वयम्। भवांस्तु धर्मसंयुक्तं धृतराष्ट्र ब्रुवन् वचः॥<br><br>113: मनांसि तस्य योधानां ध्रुवमावर्तयिष्यति। विदुरश्चापि तद् वाक्यं साधयिष्यति तावकम्॥<br><br>114: भीष्मद्रोणकृपादीनां भेदं संजनयिष्यति। अमात्येषु च भिन्नेषु योधेषु विमुखेषु च॥<br><br>115: पुनरेकत्रकरणं तेषां कर्म भविष्यति। एतस्मिन्नन्तरे पार्थाः सुखमेकाग्रबुद्धयः॥<br><br>116: सेनाकर्म करिष्यन्ति द्रव्याणां चैव संचयम्। विद्यमानेषु च स्वेषु लम्बमाने तथा त्वयि॥<br><br>117: न तथा ते करिष्यन्ति सेनाकर्म न संशयः। एतत् प्रयोजनं चात्र प्राधान्येनोपलभ्यते॥<br><br>118: संगत्या धृतराष्ट्रश्च कुर्याद् धर्म्यं वचस्तव। स भवान् धर्मयुक्तश्च धन॑ तेषु समाचरन्॥<br><br>119: कृपालुषु परिक्लेशान् पाण्डवीयान् प्रकीर्तयन्। वृद्धेषु कुलधर्मं च ब्रुवन् पूर्वैरनुष्ठितम्॥<br><br>120: विभेत्स्यति मनांस्येषामिति मे नात्र संशयः। न च तेभ्यो भयं तेऽस्ति ब्राह्मणो ह्यसि वेदवित्॥<br><br>121: दूतकर्मणि युक्तश्च स्थविरश्च विशेषतः। स भवान् पुष्ययोगेन मुहूर्तेन जयेन च। कौरवेयान् प्रयात्वाशु कौन्तेयस्यार्थसिद्धये॥<br><br>122: वैशम्पायन उवाच तथानुशिष्टः प्रययौ दुपदेन महात्मना। पुरोधा वृत्तसम्पन्नो नगरं नागसाह्वयम्॥<br><br>123: शिष्यैः परिवृतो विद्वान् नीतिशास्त्रार्थकोविदः। पाण्डवानां हितार्थाय कौरवान् प्रति जग्मिवान्॥<br><br>124: वैशम्पायन उवाच पुरोहितं ते प्रस्थाप्य नगरं नागसाह्वयम्। दूतान् प्रस्थापयामासुः पार्थिवेभ्यस्ततस्ततः॥<br><br>125: प्रस्थाप्य दूतानन्यत्र द्वारकां पुरुषर्षभः। स्वयं जगाम कौरव्यः कुन्तीपुत्रो धनंजयः॥<br><br>126: गते द्वारवती कृष्णे बलदेवे च माधवे। सह वृष्ण्यन्धकैः सर्वैर्भोजैश्च शतशस्तदा। ॥<br><br>127: सर्वमागमयामास पाण्डवानां विचेष्टितम्। धृतराष्ट्रात्मजो राजा गूढैः प्रणिहितैश्चरैः॥<br><br>128: स श्रुत्वा माधवं यान्त सदश्वैरनिलोपमैः। बलेन नातिमहता द्वारकामभ्ययात् पुरीम्॥<br><br>129: तमेव दिवसं चापि कौन्तेयः पाण्डुनन्दनः। आनर्तनगरी रम्या जगामाशु धनंजयः॥<br><br>130: तौ यात्वा पुरुषव्याघ्रौ द्वारकां कुरुनन्दनौ। सुप्तं ददृशतुः कृष्णं शयानं चाभिजग्मतुः॥<br><br>131: ततः शयाने गोविन्दे प्रविवेश सुयोधनः। उच्छीर्षतश्च कृष्णस्य निषसाद वरासने॥<br><br>132: ततः किरीटी तस्यानुप्रविवेश महामनाः। पश्चाच्चैव स कृष्णस्य प्रह्वोऽतिष्ठत् कृताञ्जलिः॥<br><br>133: प्रतिबुद्धः स वार्ष्णेयो ददर्शाग्रे किरीटिनम्। स तयोः स्वागतं कृत्वा यथावत् प्रतिपूज्य तौ॥<br><br>134: तदागमनजं हेतुं पप्रच्छ मधुसूदनः। ततो दुर्योधनः कृष्णमुवाच प्रहसन्निव॥<br><br>135: विग्रहेऽस्मिन् भवान् साह्यं मम दातुमिहार्हति। समं हि भवतः सख्यं मम चैवार्जुनेऽपि च॥<br><br>136: तथा सम्बन्धकं तुल्यमस्माकं त्वयि माधव। अहं चाभिगतः पूर्वं त्वामद्य मधुसूदन॥<br><br>137: पूर्वं चाभिगतं सन्तो भजन्ते पूर्वसारिणः। त्वं च श्रेष्ठतमो लोके सतामद्य जनार्दन। सततं सम्मतश्चैव सद्वृत्तमनुपालय॥<br><br>138: कृष्ण उवाच भवानभिगतः पूर्वमत्र मे नास्ति संशयः। दृष्टस्तु प्रथमं राजन् मया पार्थो धनंजयः॥<br><br>139: तव पूर्वाभिगमनात् पूर्वं चाप्यस्य दर्शनात्। साहाय्यमुभयोरेव करिष्यामि सुयोधन॥<br><br>140: प्रवारणं तु बालानां पूर्वं कार्यमिति श्रुतिः। तस्मात् प्रवारणं पूर्वमर्हः पार्थो धनंजयः॥<br><br>141: मत्संहननतुल्यानां गोपानामर्बुद महत्। नारायणा इति ख्याताः सर्वे संग्रामयोधिनः॥<br><br>142: ते वा युधि दुराधर्षा भवन्त्वेकस्य सैनिकाः। अयुध्यमानः संग्रामे न्यस्तशस्त्रोऽहमेकतः॥<br><br>143: आभ्यामन्यतरं पार्थ यत् ते हृद्यतरं मतम्। तद वृणीतां भवानग्रे प्रवार्यस्त्वं हि धर्मतः॥<br><br>144: वैशम्पायन उवाच एवमुक्तस्तु कृष्णेन कुन्तीपुत्रो धनंजयः। अयुध्यमानं संग्रामे वरयामास केशवम्॥<br><br>145: नारायणममित्रघ्नं कामाज्जातमजं नृषु। सर्वक्षत्रस्य पुरतो देवदानवयोरपि॥<br><br>146: दुर्योधनस्तु तत् सैन्यं सर्वमावरयत् तदा। सहस्राणां सहस्रं तु योधानां प्राप्य भारत॥<br><br>147: कृष्णं चापहृतं ज्ञात्वा सम्प्राय परमां मुदम्। दुर्योधनस्तु तत् सैन्यं सर्वमादाय पार्थिवः॥<br><br>148: ततोऽभ्ययाद् भीमबलो रौहिणेयं महाबलम्। सर्वं चागमने हेतुं स तस्मै संन्यवेदयत्। प्रत्युवाच ततः शौरिर्द्धार्तराष्ट्रमिदं वचः॥<br><br>149: बलदेव उवाच विदितं ते नरव्याघ्र सर्वं भवितुमर्हति। यन्मयोक्तं विराटस्य पुरा वैवाहिके तदा॥<br><br>150: निगृह्योक्तो हृषीकेशस्त्वदर्थं कुरुनन्दन। मया सम्बन्धकं तुल्यमिति राजन् पुनः पुनः॥<br><br>151: न च तद् वाक्यमुक्तं वै केशवं प्रत्यपद्यत। न चाहमुत्सहे कृष्णं विना स्थातुमपि क्षणम्॥<br><br>152: नाहं सहायः पार्थस्य नापि दुर्योधनस्य वै। इति मे निश्चिता बुद्धिर्वासुदेवमवेक्ष्य ह॥<br><br>153: जातोऽसि भारते वंशे सर्वपार्थिवपूजिते। गच्छ युद्धस्व धर्मेण क्षात्रेण पुरुषर्षभा॥<br><br>154: वैशम्पायन उवाच इत्येवमुक्तस्तु तदा परिष्वज्य हलायुधम्। कृष्णं चापहतं ज्ञात्वा युद्धान्मने जितं जयम्॥<br><br>155: सोऽभ्ययात् कृतवर्माणं धृतराष्ट्रसुतो नृपः। कृतवर्मा ददौ तस्य सेनामक्षौहिणी तदा॥<br><br>156: स तेन सर्वसैन्येन भीमेन कुरुनन्दनः। वृतः परिययौ हृष्टः सुहृदः सम्प्रहर्षयन्॥<br><br>157: ततः पीताम्बरधरो जगत्स्रष्टा जनार्दनः। गते दुर्योधने कृष्णः किरीटिनमथाब्रवीत्। अयुध्यमानः कां बुद्धिमास्थायाहं वृतस्त्वया॥<br><br>158: अर्जुन उवाच भवान् समर्थस्तानं सर्वान् निहन्तु नात्र संशयः। निहन्तुमहमष्येकः समर्थः पुरुषर्षभ॥<br><br>159: भवांस्तु कीर्तिमाँल्लोके तद् यशस्त्वां गमिष्यति। यशसां चाहमप्यर्थी तस्मादसि मया वृतः॥<br><br>160: सारथ्यं तु त्वया कार्यमिति मे मानसं सदा। चिररात्रेप्सितं कामं तद् भवान् कर्तुमर्हति॥<br><br>161: वासुदेव उवाच उपपत्रमिदं पार्थ यत् स्पर्धसि मया सह। सारथ्यं ते करिष्यामि कामः सम्पद्यतां तव॥<br><br>162: वैशम्पयान उवाच एवं प्रमुदितः पार्थः कृष्णेन सहितस्तदा। वृतो दशाहप्रवरैः पुनरायाद् युधिष्ठिरम्॥<br><br>163: वैशम्पायन उवाच शल्यः श्रुत्वा तु दूतानां सैन्येन महता वृतः। अभ्ययात् पाण्डवान् राजन् सह पुत्रैर्महारथैः॥<br><br>164: तस्य सेनानिवेशोऽभूदध्यर्धमिव योजनम्। तथा हि विपुलां सेनां बिभर्ति स नरर्षभः॥<br><br>165: अक्षौहिणीपती राजन् महावीर्यपराक्रमः। विचित्रकवचाः शूरा विचित्रध्वजकार्मुकाः॥<br><br>166: विचित्राभरणाः सर्वे विचित्ररथवाहनाः। विचित्रस्रग्धराः सर्वे विचित्राम्बरभूषणाः॥<br><br>167: स्वदेशवेषाभरणा वीराः शतसहस्रशः। तस्य सेनाप्रणेतारो बभूवुः क्षत्रियर्षभाः॥<br><br>168: व्यथयन्निव भूतानि कम्पयन्निव मेदिनीम्। शनैर्विश्रामयन् सेनां स ययौ येन पाण्डवः॥<br><br>169: ततो दुर्योधनः श्रुत्वा महात्मानं महारथम्। उपायान्तमभिद्रुत्य स्वयमानर्च भारत॥<br><br>170: कारयामास पूजार्थं तस्य दुर्योधनः सभाः। रमणीयेषु देशेषु रत्नचित्राः स्वलंकृताः॥<br><br>171: शिल्पिभिर्विविधैश्चैव क्रीडास्तत्र प्रयोजिताः। तत्र माल्यानि मांसानि भक्ष्यं पेयं च सत्कृतम्॥<br><br>172: कूपाश्च विविधाकारा मनोहर्षविवर्धनाः। वाष्यश्च विविधाकारा औदकानि गृहाणि च॥<br><br>173: स ताः सभाः समासाद्य पूज्यमानो यथाऽमरः। दुर्योधनस्य सचिवैर्देशे देशे समन्ततः॥<br><br>174: आजगाम सभामन्यां देवावसथवर्चसम्। स तत्र विषयैर्युक्तः कल्याणैरतिमानुषैः॥<br><br>175: मेनेऽभ्यधिकमात्मानमवमेने पुरंदरम्। पप्रच्छ स ततः प्रेष्यान् प्रहृष्टः क्षत्रियर्षभः॥<br><br>176: आनीयन्तां सभाकाराः प्रदेयारे हि मे मताः॥<br><br>177: प्रसादमेषां दास्यामि कुन्तीपुत्रोऽनुमन्यताम्। दुर्योधनाय तत् सर्वं कथयन्ति स्म विस्मिताः॥<br><br>178: सम्प्रहृष्टो यदा शल्यो दिदित्सुरपि जीवितम्। गूढो दुर्योधनस्तत्र दर्शयामास मातुलम्॥<br><br>179: तं दृष्ट्वा मद्रराजश्च ज्ञात्वा यत्नं च तस्य तम्। परिष्वज्याब्रवीत् प्रीत इष्टोऽर्थो गृह्यतामिति॥<br><br>180: दुर्योधन उवाच सत्यवान् भव कल्याण वरो वै मम दीयताम्। सर्वसेनाप्रणेता वै भवान् भवितुमर्हति॥<br><br>181: वैशम्पायन उवाच कृतमित्यब्रवीच्छल्यः किमन्यत् क्रियतामिति। कृतमित्येव गान्धारिः प्रत्युवाच पुनः पुनः॥<br><br>182: शल्य उवाच गच्छ दुर्योधन पुरं स्वकमेव नरर्षभ। अहं गमिष्ये द्रष्टुं वै युधिष्ठिरमरिंदमम्॥<br><br>183: दृष्ट्वा युधिष्ठिरं राजन् क्षिप्रमेध्ये नराधिप। अवश्यं चापि द्रष्टव्यः पाण्डवः पुरुषर्षभः॥<br><br>184: दुर्योधन उवाच क्षिप्रमागम्यतां राजन् पाण्डवं वीक्ष्य पार्थिव। त्वय्यधीनः स्म राजेन्द्र वरदानं स्मरस्व नः॥<br><br>185: शल्य उवाच क्षिप्रमेष्यामि भद्रं ते गच्छस्व स्वपुरं नृप। परिष्वज्य तथाऽन्योन्यं शल्यदुर्योधनावुभौ॥<br><br>186: स तथा शल्यमामन्त्र्य पुनरायात् स्वकं पुरम्। शल्यो जगाम कौन्तेयानाख्यातुं कर्म तस्य तत्॥<br><br>187: उपप्लव्यं स गत्वा तु स्कन्धावारं प्रविश्य च। पाण्डवानथ तान् सर्वान् शल्यस्तत्र ददर्श ह॥<br><br>188: समेत्य च महाबाहुः शल्यः पाण्डुसेतैस्तदा। पाद्यमयं च गां चैव प्रत्यगृह्णाद् यथाविधि॥<br><br>189: ततः कुशलपूर्वं हि मद्रराजोऽरिसूदनः। प्रीत्या परमया युक्तः समाश्लिष्यद् युधिष्ठिरम्॥<br><br>190: तथा भीमार्जुनौ कृष्णौ स्वस्रीयौ च यमावुभौ। आसने चोपविष्टस्तु शल्यः पार्थमुवाच ह॥<br><br>191: कुशलं राजशार्दूलं कच्चित् ते कुरुनन्दन। अरण्यवासाद् दिष्ट्यासि विमुक्तो जयतां वर॥<br><br>192: सुदुष्करं कृतं राजन् निर्जने वसता त्वया। भ्रातृभिः सह राजेन्द्र कृष्णया चानया सह। ॥<br><br>193: अज्ञातवासं घोरं च वसता दुष्करं कृतम्। दुःखमेव कुतः सौख्यं भ्रष्टराज्यस्य भारत॥<br><br>194: दुःखस्यैतस्य महतौ धार्तराष्ट्रकृतस्य वै। अवाप्स्यसि सुखं राजन् हत्वा शत्रून् परंतप॥<br><br>195: विदितं ते महाराज लोकतन्त्रं नराधिप। तस्माल्लोभकृतं किञ्चित् तव तात न विद्यते॥<br><br>196: राजर्षीणां पुराणानां मार्गमन्विच्छ भारत। दाने तपसि सत्ये च भव तात युधिष्ठिर॥<br><br>197: क्षमा दमश्च सत्यं च अहिंसा च युधिष्ठिर। अद्भुतश्च पुनर्लोकस्त्वयि राजन् प्रतिष्ठितः॥<br><br>198: मृदुर्वदान्यो ब्रह्मण्यो दाता धर्मपरायणः। धर्मास्ते विदिता राजन् बहवो लोकसाक्षिकाः॥<br><br>199: सर्वं जगदिदं तात विदितं ते परंतप। दिष्ट्या कृच्छ्रमिदं राजन् पारितं भरतर्षभ॥<br><br>200: दिष्ट्या पश्यामि राजेन्द्र धर्मात्मानं सहानुगम्। निस्तीर्णं दुष्करं राजंस्त्वा धर्मनिचयं प्रभो॥<br><br>201: वैशम्पायन उवाच ततोऽस्याकथयद् राजा दुर्योधनसमागमम्। तच्च शुश्रूषितं सर्वं वरदानं च भारत॥<br><br>202: युधिष्ठिर उवाच सुकृतं ते कृतं राजन् प्रहृष्टेनान्तरात्मना। दुर्योधनस्य यद् वीर त्वया वाचा प्रतिश्रुतम्॥<br><br>203: एकं त्विच्छामि भद्रं ते क्रियमाणं महीपते। राजन्नकर्तव्यमपि कर्तुमर्हसि सत्तम॥<br><br>204: ममत्ववेक्षया वीर शृणु विज्ञापयामि ते। भवानिह च सारथ्ये वासुदेवसमो युधि॥<br><br>205: कर्णार्जुनाभ्यां सम्प्राप्ते द्वैरथे राजसत्तम। कर्णस्य भवता कार्यं सारथ्यं नात्र संशयः॥<br><br>206: तत्र पाल्योऽर्जुनो राजन् यदि मत्प्रियमिच्छसि। तेजोवधश्च ते कार्य: सौतेरस्मज्जयावहः॥<br><br>207: अकर्तव्यमपि ह्येतत् कर्तुमर्हसि मातुल। शल्य उवाच शृणु पाण्डव ते भद्रं यद् ब्रवीषि महात्मनः। तेजोवधनिमित्तं मां सूतपुत्रस्य सङ्गमे॥<br><br>208: अहं तस्य भविष्यामि संग्रामे सारथिध्रुवम्। वासुदेवेन हि समं नित्यं मां स हि मन्यते॥<br><br>209: तस्याहं कुरुशार्दूल प्रतीपमहितं वचः। ध्रुवं संकथयिष्यामि योद्धुकामस्य संयुगे॥<br><br>210: यथा स हतदर्पश्च हृततेजाश्च पाण्डव। भविष्यति सुखं हन्तु सत्यमेतद् ब्रवीमि ते॥<br><br>211: एवमेतत् करिष्यामि यथा तात त्वमात्थ माम्। यच्चान्यदपिशक्ष्यामि तत् करिष्यामि ते प्रियम्॥<br><br>212: यच्च दुःखं त्वया प्राप्तं द्यूते वै कृष्णया सह। परुषाणि च वाक्यानि सूतपुत्रकृतानि वै॥<br><br>213: जटासुरात् परिक्लेश: कीचकाच्च महाद्युते। द्रौपद्याधिगतं सर्वं दमयन्त्या यथाऽशुभम्॥<br><br>214: सर्वं दुःखमिदं वीर सुखोदकं भविष्यति। नात्र मन्युस्त्वया कार्यो विधिर्हि बलवत्तरः॥<br><br>215: दुःखानि हि महात्मानः प्राप्नुवन्ति युधिष्ठिर। देवैरपि हि दुःखानि प्राप्तानि जगतीपते॥<br><br>216: इन्द्रेण श्रूयते राजन् सभार्येण महात्मना। अनुभूतं महद् दुःखं देवराजेन भारत॥<br><br>217: युधिष्ठिर उवाच कथमिन्द्रेण राजेन्द्र सभार्येण महात्मना। दुःखं प्राप्तं परं घोरमेतदिच्छामि वेदितुम्। । । । शल्य उवाच शृणु राजन् पुरावृत्तमितिहासं पुरातनम्। सभार्येण यथा प्राप्तं दुःखमिन्द्रेण भारत॥<br><br>218: त्वष्टा प्रजापति सीद् देवश्रेष्ठो महातपाः। स पुत्रं वै त्रिशिरसमिन्द्रद्रोहात् किलासृजत्॥<br><br>219: ऐन्द्रं स प्रार्थयत् स्थान् विश्वरूपो महाद्युतिः। तैस्त्रिभिर्वदनै। रैः सूर्येन्दुज्वलनोपमैः॥<br><br>220: वेदानेकेन सोऽधीते सुरामेकेन चापिबत्। एकेन च दिशः सर्वाः पिबन्निव निरीक्षते॥<br><br>221: स तपस्वी मृदुर्दान्तो धर्मं तपसि चोद्यतः। तपस्तस्य महत् तीव्र सुदुश्चरमरिन्दम॥<br><br>222: तस्य दृष्ट्वा तपोवीर्यं सत्यं चामिततेजसः। विषादमगमच्छक इन्द्रोऽयं मा भवेदिति॥<br><br>223: कथं सज्जेच्च भोगेषु न च तप्येन्महत् तपः। विवर्धमानस्त्रिशिराः सर्वं हि भुवनं ग्रसेत्॥<br><br>224: इति संचिन्त्य बहुधा बुद्धिमान् भरतर्षभ। आज्ञापयत् सोऽप्सरसस्त्वट्टपुत्रप्रलोभने। ॥<br><br>225: यथा स सज्जेत् त्रिशिराः कामभोगेषु वै भृशम्। क्षिप्रं कुरुत गच्छध्वं प्रलोभयत् मा चिरम्॥<br><br>226: शृङ्गारवेषाः सुश्रोण्यो हारैर्युक्ता मनोहरैः। हावभावसमायुक्ताः सर्वाः सौन्दर्यशोभिताः॥<br><br>227: प्रलोभयत् भद्रं वः शमयध्वं भयं मम। अस्वस्थं ह्यात्मनाऽऽत्मानं लक्ष्यामि वराङ्गनाः। भयं तन्मे महाघोरं क्षिप्रं नाशयताबलाः॥<br><br>228: अप्सरस ऊचुः तथा यत्नं करिष्यामः शक्र तस्य प्रलोभने। यथा नावाप्स्यसि भयं तस्माद् बलनिषूदन॥<br><br>229: निर्दहन्निव चक्षुर्त्यां योऽसावास्ते तपोनिधिः। तं प्रलोभयितुं देव गच्छामः सहिता वयम्॥<br><br>230: यतिष्यामो वशे कर्तुं व्यपनेतुं च ते भयम्। शल्य उवाच इन्द्रेण तास्त्वनुज्ञाता जग्मुस्त्रिशिरसोऽन्तिकम्। तत्र ता विविधैर्भावैलॊभयन्त्यो वराङ्गनाः॥<br><br>231: नित्यं संदर्शयामासुस्तथैवाङ्गेषु सौष्ठवम्। नाभ्यगच्छत् प्रहर्षं ताः स पश्यन् सुमहातपाः॥<br><br>232: इन्द्रियाणि वशे कृत्वा पूर्वसागरसंनिभः। तास्तु यत्नं परं कृत्वा पुनः शक्रमुपस्थिताः॥<br><br>233: कृताञ्जलिपुटाः सर्वा देवराजमथाब्रुवन्। न स शक्यः सुदुर्धर्षो धैर्याच्चालयितुं प्रभो॥<br><br>234: यत् ते कार्यं महाभाग क्रियतां तदनन्तरम्। सम्पूज्याप्सरसः शक्रो विसृज्य च महामतिः॥<br><br>235: चिन्तयामास तस्यैव वधोपायं युधिष्ठिर। स तूष्र्णी चिन्तयन् वीरो देवराजः प्रतापवान्। ॥<br><br>236: विनिश्चितमतिर्धीमान् वधे त्रिशिरसोऽभवत्। वज्रमस्य क्षिपाम्यद्य स क्षिप्रं न भविष्यति॥<br><br>237: शत्रुः प्रवृद्धो नोपेक्ष्यो दुर्बलोऽपि बलीयसा। शास्त्रबुद्धया विनिश्चित्य कृत्वा बुद्धिं वधे दृढाम्॥<br><br>238: अथ वैश्वानरनिभं घोररूपं भयावहम्। मुमोच वज्रं संक्रुद्धः शक्रस्त्रिशिरसं प्रति॥<br><br>239: स पपात हतस्तेन वज्रेण दृढमाहतः। पर्वतस्येव शिखरं प्रणुन्नं मेदिनीतले॥<br><br>240: तं तु वज्रहतं दृष्ट्वा शयानमचलोपमम्। न शर्म लेभे देवेन्द्रो दीपितस्तस्य तेजसा॥<br><br>241: हतोऽपि दीप्ततेजाः स जीवन्निव हि दृश्यते। घातितस्य शिरांस्याजौ जीवन्तीवाद्धतानि वै॥<br><br>242: ततोऽतिभीतगात्रस्तु शक्र आस्ते विचारयन्। अथाजगाम परशुं स्कन्धेनादाय वर्धकिः॥<br><br>243: तदरण्यं महाराज यत्रास्तेऽसौ निपातितः। स भीतस्तत्र तक्षाणं घटमानं शचीपतिः॥<br><br>244: अपश्यदब्रवीच्चैनं सत्वरं पाकशासनः। क्षिप्रं छिन्धि शिरांस्यस्य कुरुष्व वचनं मम॥<br><br>245: तक्षोवाच महास्कन्धो भृशं ह्येष परशुर्न भविष्यति। कर्तुं चाहं न शक्ष्यामि कर्म सद्भिर्विगर्हितम्॥<br><br>246: इन्द्र उवाच मा भेस्त्वं शीघ्रमेतद् वै कुरुष्व वचनं मम। मत्प्रसादाद्धि ते शस्त्रं वज्रकल्पं भविष्यति॥<br><br>247: तक्षोवाच कं भवन्तमहं विद्यां घोरकर्माणमद्य वै। एतदिच्छाम्यहं श्रोतुं तत्त्वेन कथयस्व मे॥<br><br>248: इन्द्र उवाच अहमिन्द्रो देवराजस्तक्षन् विदितमस्तु ते। कुरुष्वैतदद् यथोक्तं मे तक्षन् माऽत्र विचारय॥<br><br>249: तक्षोवाच क्रूरेण नापत्रपसे कथं शक्रेह कर्मणा। ऋषिपुत्रमिमं हत्वा ब्रह्महत्याभयं न ते॥<br><br>250: शक्र उवाच पश्चाद् धर्मं चरिष्यामि पावनार्थं सुदुश्चरम्। शत्रुरेष महावीर्यो वज्रेण निहतो मया। ॥<br><br>251: अद्यापि चाहमुद्विग्नस्तक्षन्नस्माद् बिभेमि वै। क्षिप्रं छिन्धि शिरांसि त्वं करिष्येऽनुग्रहं तव॥<br><br>252: शिरः पशोस्ते दास्यस्ति भागं यज्ञेषु मानवाः। एष तेऽनुग्रहस्तक्षन् क्षिप्रं कुरु मम प्रियम्॥<br><br>253: शल्य उवाच एतच्छ्रुत्वा तु तक्षा स महेन्द्रवचनात् तदा। शिरांस्यथ त्रिशिरसः कुठारेणाच्छिनत् तदा॥<br><br>254: निकृत्तेषु ततस्तेषु निष्क्रामन्नण्डजास्त्वथा कपिञ्जलास्तित्तिराश्च कलविङ्काश्च सर्वशः। ॥<br><br>255: येन वेदानधीते स्म पिबते सोममेव च। तस्माद् वक्त्राद् विनिश्चेरुः क्षिप्रं तस्य कपिञ्जलाः॥<br><br>256: येन सर्वा दिशो राजन् पिबन्निव निरीक्षते। तस्माद् वक्त्राद् विनिश्चेरुस्तित्तिरास्तस्य पाण्डव॥<br><br>257: यत् सुरापं तस्यासीद् वक्त्रं त्रिशिरसस्तदा। कलविङ्काः समुत्पेतुः श्येनाश्च भरतर्षभ। ॥<br><br>258: ततस्तेषु निकृत्तेषु विज्वरो मघवानथ। जगाम त्रिदिवं हृष्टस्तक्षऽपि स्वगृहान् ययौ॥<br><br>259: मेने कृतार्थमात्मानं हत्वा शत्रु सुरारिहा। त्वष्टा प्रजापतिः श्रुत्वा शक्रेणाथं हतं सुतम्॥<br><br>260: क्रोधसंरक्तनयन इदं वचनमब्रवीत्। त्वष्टोवाच तष्यमानं तपो नित्यं क्षान्तं दान्तं जितेन्द्रियम्। विनाऽपराधेन यतः पुत्रं हिंसितवान् मम॥<br><br>261: तस्माच्छकविनाशाय वृत्रमुत्पादयाम्यहम्। लोकाः पश्यन्तु मे वीर्यं तपसश्च बलं महत्॥<br><br>262: स च पश्यतु देवेन्द्रो दुरात्मा पापचेतनः। उपस्पृश्य ततः क्रुद्धस्तपस्वी सुमहायशाः॥<br><br>263: अग्नौ हुत्वा समुत्पाद्य घोरं वृत्रमुवाच ह। इन्द्रशत्रो विवर्धस्व प्रभावात् तपसो मम॥<br><br>264: सोऽवर्धत दिवं स्तब्वा सूर्यवैश्वानरोपमः। किं करोमीति चोवाच कालसूर्य इवोदितः॥<br><br>265: शक्रं जहीति चाप्युक्तो जगाम त्रिदिवं ततः। ततो युद्धं समभवद् वृत्रवासवयोर्महत्॥<br><br>266: संक्रुद्धयोर्महाघोरं प्रसक्तं कुरुसत्तम। ततो जग्राह देवेन्द्रं वृत्रो वीरः शतक्रतुम्॥<br><br>267: अपावृत्याक्षिपद् वक्त्रे शक्रं कोपसमन्वितः। ग्रस्ते वृत्रेण शक्रे तु सम्भ्रान्तास्त्रिदिवेश्वराः॥<br><br>268: असृजस्ते महासत्त्वा जृम्भिकां वृत्रनाशिनीम्। विजृम्भमाणस्य ततो वृत्रस्यास्यादपावृतात्॥<br><br>269: स्वान्यङ्गान्यभिसंक्षिप्य निष्क्रान्तो बलनाशनः। ततः प्रभृति लोकस्य जृम्भिका प्राणसंश्रिता॥<br><br>270: जहषुश्च सुराः सर्वे शक्रं दृष्ट्वा विनिःसृतम्। ततः प्रववृते युद्धं वृत्रवासवयोः पुनः॥<br><br>271: संरब्धयोस्तदा घोरं सुचिरं भरतर्षभ। यदा व्यवर्धत रणे वृत्रो बलसमन्वितः॥<br><br>272: त्वष्टस्तेजोबलाविद्धस्तदा शक्रो न्यवर्तत। निवृत्ते च तदा देवा विषादमगमन् परम्॥<br><br>273: समेत्य सह शक्रेण त्वष्टस्तेजोविमोहिताः। अमन्त्रयन्त ते सर्वे मुनिभिः सह भारत॥<br><br>274: किं कार्यमिति वै राजन् विचिन्त्य भयमोहिताः। जग्मुः सर्वे महात्मानं मनोभिर्विष्णुमव्ययम्। उपविष्टा मन्दराग्नेये सर्वे वृत्रवधेप्सवः॥<br><br>275: इन्द्र उवाच सर्वं व्याप्तमिदं देवा वृत्रेण जगदव्ययम्। न ह्यस्य सदृशं किंचित् प्रतिघाताय यद् भवेत्॥<br><br>276: समर्थो ह्यभवं पूर्वमसमर्थोऽस्मि साम्प्रतम्। कथं नु कार्यं भद्रं वो दुर्धर्षः स हि मे मतः॥<br><br>277: तेजस्वी च महात्मा च युद्धे चामितविक्रमः। ग्रसेत् त्रिभुवन् सर्वं सदेवासुरमानुषम्॥<br><br>278: तस्माद् विनिश्चयमिमं शृणुध्वं त्रिदिवौकसः। विष्णोः क्षयमुपागम्य समेत्य च महात्मना। तेन सम्मन्त्र्य वेत्स्यामो वधोपायं दुरात्मनः॥<br><br>279: शल्य उवाच एवमुक्ते मघवता देवाः सर्षिगणास्तदा। शरण्यं शरणं देवं जग्मुर्विष्णुं महाबलम्॥<br><br>280: ऊचुश्च सर्वे देवेशं विष्णुं वृत्रभयार्दिताः। त्रयो लोकास्त्वया क्रान्तास्त्रिभिर्विक्रमणैः पुरा॥<br><br>281: अमृतं चाहृतं विष्णो दैत्याच निहता रणे। बलिं बद्ध्वा महादैत्यं शक्रो देवाधिपः कृतः॥<br><br>282: त्वं प्रभुः सर्वदेवानां त्वया सर्वमिदं ततम्। त्वं हि देवो महादेव सर्वलोकनमस्कृतः॥<br><br>283: गतिर्भव त्वं देवानां सेन्द्राणाममरोत्तम। जगद् व्याप्तमिदं सर्वं वृत्रेणासुरसूदन॥<br><br>284: विष्णुरुवाच अवश्यं करणीयं मे भवतां हितमुत्तमम्। तस्मादुपायं वक्ष्यामि यथाऽसौ न भविष्यति॥<br><br>285: गच्छध्वं सर्षिगन्धर्वा यत्रासौ विश्वरूपधृक्। साम तस्य प्रयुञ्जध्वं तत एनं विजेष्यथ॥<br><br>286: भविष्यति जयो देवाः शक्रस्य मम तेजसा। अदृश्यश्च प्रवेक्ष्यामि वज्रे ह्यस्यायुधोत्तमे॥<br><br>287: गच्छध्वमृषिभिः सार्धं गन्धर्वैश्च सुरोत्तमाः। वृत्रस्य सह शक्रेण सन्धिं कुरुत मा चिरम्॥<br><br>288: शल्य उवाच एवमुक्ते तु देवेन ऋषयस्त्रिदशास्तथा। ययुः समेत्य सहिताः शक्रं कृत्वा पुरःसरम्॥<br><br>289: समीपमेत्य च यदा सर्व एव महौजसः। तं तेजसा प्रज्वलितं प्रतपन्तं दिशो दश॥<br><br>290: ग्रसन्तमिव लोकांस्त्रीन् सूर्याचन्द्रमसौ यथा। ददृशुस्ते ततो वृत्रं शक्रेण सह देवताः॥<br><br>291: ऋषयोऽथ ततोऽभ्येत्य वृत्रमूचुः प्रियं वचः। व्याप्तं जगदिदं सर्वं तेजसा तव दुर्जय॥<br><br>292: अ च शक्नोषि निर्जेतुं वासवं बलिनां वर। युध्यतोश्चापि वां कालो व्यतीतः सुमहानिह॥<br><br>293: पीड्यन्ते च प्रजाः सर्वाः सदेवासुरमानुषाः। सख्यं भवतु ते वृत्र शक्रेण सह नित्यदा॥<br><br>294: अवाप्स्यसि सुखं त्वं च शक्रलोकांश्च शाश्वतान्। ऋषिवाक्यं निशम्याथ वृत्रः स तु महाबलः॥<br><br>295: उवाच तानृषीन् सर्वान् प्रणम्य शिरसाऽसुरः। सर्वे यूयं महाभागा गन्धर्वाश्चैव सर्वशः॥<br><br>296: यद् बूथ तच्छतं सर्वं ममापि शृणुतानघाः। संधिः कथं वै भविता मम शक्रस्य चोभयोः। तेजसोहि द्वयोर्देवाः सख्यं वै भविता कथम्॥<br><br>297: ऋषय ऊचुः सकृत् सतां संगतं लिप्सितव्यं ततः परं भविता भव्यमेव। नातिकामेत् सत्पुरुषेण संगतं तस्मात् सतां संगत् लिप्सितव्यम्॥<br><br>298: दृढं सतां संगतं चापि नित्यं ब्रूयाच्चा) ह्यर्थकृच्छ्रेषु धीरः। महार्थवत् सत्पुरुषेण संगतं तस्मात् सन्तं न जिघांसेत धीरः॥<br><br>299: इन्द्रः सतां सम्मतश्च निवासश्च महात्मनाम्। सत्यवादी ह्यनिन्द्यश्च धर्मवित् सूक्ष्मनिश्चयः॥<br><br>300: तेन ते सह शक्रेण संधिर्भवतु नित्यदा। एवं विश्वासमागच्छ मा तेऽभूद् बुद्धिरन्यथा। ॥<br><br>301: शल्य उवाच महर्षिवचनं श्रुत्वा तानुवाच महाद्युतिः। अवश्यं भगवन्तो मे माननीयास्तपस्विनः॥<br><br>302: ब्रवीमि यदहं देवास्तत् सर्वं क्रियते यदि। ततः सर्वं करिष्यामि यदूचुर्मी द्विजर्षभाः॥<br><br>303: न शुष्केण न चाद्रेण नाश्मना न च दारुणा। न शस्त्रेण न चास्त्रेण न दिवा न तथा निशि॥<br><br>304: वध्यो भवेयं विप्रेन्द्राः शक्रस्य सह दैवतैः। एवं मे रोचते सन्धिः शक्रेण सह नित्यदा। ॥<br><br>305: बाढमित्येव ऋषयस्तमूचुर्भरतर्षभ। एवंवृत्ते तु संधाने वृत्रः प्रमुदितोऽभवत्॥<br><br>306: युक्तः सदाभवच्चापि शक्रो हर्षसमन्वितः। वृत्रस्य वधसंयुक्तानुपायानन्वचिन्तयत्॥<br><br>307: छिद्रान्वेषी समुद्विग्नः सदा वसति देवराट्। स कदाचित् समुद्रान्ते समपश्यन्महासुरम्॥<br><br>308: संध्याकालं उपावृत्ते मुहुर्ते चातिदारुणे। ततः संचिन्त्य भगवान् वरदानं महात्मनः॥<br><br>309: संध्येयं वर्तते रौद्रा ना रात्रिर्दिवसं न च। वृत्रश्चावश्यवध्योऽयं मम सर्वहरो रिपुः॥<br><br>310: यदि वृत्रं न हम्यद्य वञ्चयित्वा महासुरम्। महाबलं महाकायं न मे श्रेयो भविष्यति॥<br><br>311: एवं संचिन्तयन्नेव शक्रो विष्णुमनुस्मरन्। अथ फेनं तदाऽपश्यत् समुद्रे पर्वतोपमम्॥<br><br>312: नायं शुष्को न चाद्रोऽयं न च शस्त्रमिदं तथा। एनं क्षेप्स्यामि वृत्रस्य क्षणादेव नशिष्यति॥<br><br>313: सवज्रमथ फेनं तं क्षिप्रं वृत्रे निसृष्टवान्। प्रविश्य फेन तं विष्णुरथ वृत्रं व्यनाशयत्॥<br><br>314: निहते तु ततो वृत्रे दिशो वितिमिराऽभवन्। प्रववौ च शिवो वायुः प्रजाश्च जहषुस्तथा॥<br><br>315: ततो देवाः सगन्धर्वा यक्षरक्षोमहोरगाः। ऋषयश्च महेन्द्रं तमस्तुवन् विविधैः स्तवैः॥<br><br>316: नमस्कृतः सर्वभूतैः सर्वभूता सान्त्वयत्। हत्वा शत्रु प्रहृष्टात्मा वासवः सह दैवतैः॥<br><br>317: विष्णुं त्रिभुवनश्रेष्ठं पूजयामास धर्मवित्। ततो हते महावीर्ये वृत्रे देवभयंकरे॥<br><br>318: अनृतेनाभिभूतोऽभूच्छक्रः परमदुर्मनाः। त्रैशीर्षयाभिभूतश्च स पूर्वं ब्रह्महत्यया॥<br><br>319: सोऽन्तमाश्रित्य लोकानां नष्टसंज्ञो विचेतनः। न प्राज्ञायत देवेन्द्रस्त्वभिभूतः स्वकल्मषैः॥<br><br>320: प्रतिच्छन्नोऽवसच्चाप्सु चेष्टमान इवोरगः। ततः प्रनष्टे देवेन्द्रे ब्रह्महत्याभयादिते॥<br><br>321: भूमिः प्रध्वस्तसंकाशा निर्वृक्षा शुष्ककानना। विच्छिन्नस्रोतसो नद्यः सरांस्यनुदकानि च। ॥<br><br>322: संक्षोभश्चापि सत्त्वानामनावृष्टिकृतोऽभवत्। देवाश्चापि भृशं त्रस्तास्तथा सर्वे महर्षयः॥<br><br>323: अराजकं जगत् सर्वमभिभूतमुपद्रवैः। ततो भीताऽभवन् देवाः को नो राजा भरेदिति॥<br><br>324: दिवि देवर्षयश्चापि देवराजविनाकृताः। न स्म कश्चन देवानां राज्ये वै कुरुते मतिम्॥<br><br>325: शल्य उवाच ऋषयोऽथाब्रुवन् सर्वे देवाश्च त्रिदिवेश्वराः। अयं वै नहुष: श्रीमान् देवराज्येऽभिषिच्यताम्॥<br><br>326: तेजस्वी च यशस्वी च धार्मिकश्चैव नित्यदा। ते गत्वा त्वब्रुवन् सर्वे राजा नो भव पार्थिव॥<br><br>327: स तानुवाच नहुषो देवानृषिगणंस्तथा। पितृभिः सहितान् राजन् परीप्सन हितमात्मनः॥<br><br>328: दुर्बलोऽहं न मे शक्तिर्भवतां परिपालने। बलवाञ्जायते राजा बलं शक्रे हि नित्यदा॥<br><br>329: तमब्रुवन् पुनः सर्वे देवा ऋषिपुरोगमाः। अस्माकं तपसा युक्तः पाहि राज्यं त्रिविष्टपे॥<br><br>330: परस्परभयं घोरमस्माकं हि न संशयः। अभिषिच्यस्व राजेन्द्र भव राजा त्रिविष्टपे॥<br><br>331: देवदानवयक्षाणामृषीणां रक्षसां तथा। पितृगन्धर्वभूतानां चक्षुर्विषयवर्तिनाम्॥<br><br>332: तेज आदास्यसे पश्यन् बलवांश्च भविष्यसि। धर्म पुरस्कृत्य सदा सर्वलोकाधिपो भव॥<br><br>333: ब्रह्मर्षीश्चापि देवांश्च गोपायस्व त्रिविष्टपे। अभिषिक्तः स राजेन्द्र ततो राजा त्रिविष्टपे॥<br><br>334: धर्मं पुरस्कृत्य तदा सर्वलोकाधिपोऽभवत्। सुदुर्लभं वरं लब्ध्वा प्राप्य राज्यं त्रिविष्टपे॥<br><br>335: धर्मात्मा सततं भूत्वा कामात्मा समपद्यत। देवोद्यानेषु सर्वेषु नन्दनोपवनेषु च॥<br><br>336: कैलासे हिमवत्पृष्ठे मन्दरे श्वेतपर्वते। सह्ये महेन्द्र मलये समुद्रेषु सरित्सु च॥<br><br>337: अप्सरोभिः परिवृतो देवकन्यासमावृतः। नहुषो देवराजोऽथ क्रीडन् बहुविधं तदा॥<br><br>338: शृण्वन् दिव्या बहुविधाः कथाः श्रुतिमनोहराः। वादित्राणि च सर्वाणि गीतं च मधुरस्वनम्॥<br><br>339: विश्वावसुर्नारदश्च गन्धर्वाप्सरसां गणाः। ऋतवः षट् च देवेन्द्रं मूर्तिमन्त उपस्थिताः॥<br><br>340: मारुतः सुरभिर्वाति मनोज्ञः सुखशीतलः। एवं च क्रीडतस्तस्य नहुषस्य दुरात्मनः॥<br><br>341: सम्प्राप्ता दर्शनं देवी शक्रस्य महिषी प्रिया। स तां संदृश्य दुष्टात्मा प्राह सर्वान् सभासदः॥<br><br>342: इन्द्रस्य महिषी देवी कस्मान्मां नोपतिष्ठति। अहमिन्द्रोऽस्मि देवानां लोकानां च तथेश्वरः॥<br><br>343: आगच्छतु शची मह्यं क्षिप्रमद्य निवेशनम्। तच्छ्रुत्वा दुर्मना देवी बृहस्पतिमुवाच ह॥<br><br>344: रक्ष मां नहुषाद् ब्रह्मंस्त्वामस्मि शरणं गता। सर्वलक्षणसम्पन्नां ब्रह्मंस्त्वं मां प्रभाषसे॥<br><br>345: देवराजस्य दयितामत्यन्तं सुखभागिनीम्। अवैधव्येन युक्तां चाप्येकपत्नी पतिव्रताम्॥<br><br>346: उक्तवानसि मां पूर्वमृतां तां कुरु वै गिरम्। नोक्तपूर्वं च भगवन् वृथा ते किंचिदीश्वर॥<br><br>347: तस्मादेतद् भवेत् सत्यं त्वयोक्तं द्विजसत्तम। बृहस्पतिरथोवाच शक्राणी भयमोहिताम्॥<br><br>348: यदुक्ताऽसि मया देवि सत्यं ध्रुवम्। तद् भविता द्रक्ष्यसे देवराजानमिन्द्रं शीघ्रमिहागतम्॥<br><br>349: न भेतव्यं च नहुषात् सत्यमेतद् ब्रवीमि ते। समानयिष्ये शक्रेण न चिराद् भवतीमहम्॥<br><br>350: अथ शुश्राव नहुषः शक्राणी शरणं गताम्। बृहस्पतेरङ्गिरसचक्रोध स नृपस्तदा॥<br><br>351: शल्य उवाच क्रुद्धं तु नहुषं दृष्ट्वा देवा ऋषिपुरोगमाः। अब्रुवन् देवराजानां नहुषं घोरदर्शनम्॥<br><br>352: देवराज जहि क्रोधं त्वयि क्रुद्धे जगद् विभो। त्रस्तं सासुरगन्धर्वं सकिन्नरमहोरगम्॥<br><br>353: जहि क्रोधमिमं साधो न कुप्यन्ति भवधिधाः। परस्य पत्नी सा देवी प्रसीदस्व सुरेश्वर॥<br><br>354: निवर्तय मनः पापात् परदाराभिमर्शनात्। देवराजोऽसि भद्रं ते प्रजा धर्मेण पालय॥<br><br>355: एवमुक्तो न जग्राह तद्वचः काममोहितः। अथ देवानुवाचेदमिन्द्रं प्रति सुराधिपः॥<br><br>356: अहल्या थर्षिता पूर्वमृषिपत्नी यशस्विनी। जीवतो भर्तुरिन्द्रेण स वः किं न निवारितः॥<br><br>357: बहूनि च नृशंसानि कृतानीन्द्रेण वै पुरा। वैधाण्युपधाश्चैव स वः किं न निवारितः॥<br><br>358: उपतिष्ठतु देवी पामेतदस्या हितं परम्। युष्याकं च सदा देवाः शिवमेवं भविष्यति॥<br><br>359: देवा ऊचुः इन्द्राणीमानयिष्यामो यथेच्छसि दिवस्पते। जहि क्रोधमिमं वीर प्रीतो भव सुरेश्वर॥<br><br>360: शल्य उवाच इत्युक्त्वा तं तदा देवा ऋषिभिः सह भारत। जग्मुर्ब्रहस्पतिं वक्तुमिन्द्राणीं चाशुभं वचः॥<br><br>361: जानीमः शरण प्राप्तामिन्द्राणीं तव वेश्मनि। दत्ताभयां च विप्रेन्द्र त्वया देवर्षिसत्तम॥<br><br>362: ते त्वां देवाः सगन्धर्वा ऋषयश्च महाद्युते। प्रसादयन्ति चेन्द्राणी नहुषाय प्रदीयताम्॥<br><br>363: इन्द्रादं विशिष्टो नहुषो देवराजो महाद्युतिः। वृणोत्विमं वरारोहा भर्तृत्वे वरवर्णिनी॥<br><br>364: एवमुक्ते तु सा देवी बाष्पमुत्सृज्य सस्वनम्। उवाच रुदती दीना बृहस्पतिमिदं वचः॥<br><br>365: नाहमिच्छामि नहुषं पतिं देवर्षिसत्तम। शरणागतास्मि ते ब्रह्मस्त्रायस्व महतो भयात्॥<br><br>366: बृहस्पतिरुवाच शरणागतं न त्यजेयमिद्राणि मम निश्चयः। धर्मज्ञां सत्यशीलां च न त्यजेयमनिन्दिते॥<br><br>367: नाकार्यं कर्तुमिच्छामि ब्राह्मणः सन् विशेषतः। श्रुतधर्मा सत्यशीलो जानन् धर्मानुशासनम्॥<br><br>368: नाहमेतत् करिष्यामि गच्छध्वं वै सुरोत्तमाः। अस्मिंश्चार्थं पुरा गीतं ब्रह्मणा श्रुयतामिदम्॥<br><br>369: न तस्य बीजं रोहति रोहकाले न तस्य वर्ष वर्षति वर्षकाले। भीतं प्रपन्नं प्रददति शत्रवे न स त्रातारं लभते त्राणमिच्छन्॥<br><br>370: मोघमन्नं विन्दति चाप्यचेताः स्वर्गाल्लोकाद् भ्रश्यति नष्टचेष्टः। भीतं प्रपन्नं प्रददाति यो वै न तस्य हव्यं प्रगतिगृह्णन्ति देवाः॥<br><br>371: प्रमीयते चास्य प्रजा ह्यकाले सदाविवासं पितरोऽस्य कुर्वते। भीतं प्रपन्नं प्रददाति शत्रवे सेन्द्रा देवाः प्रहरन्त्यस्य वज्रम्॥<br><br>372: एतदेवं विजानन् वै न दास्यामि शचीमिमाम्। इन्द्राणी विश्रुतां लोके शक्रस्य महिषीं प्रियाम्॥<br><br>373: अस्या हितं भवेद् यच्च मम चापि हितं भवेत्। क्रियातां तत् सुरश्रेष्ठा नहि दास्याम्यहं शचीम्॥<br><br>374: शल्य उवाच अथ देवाः सगन्धर्वा गुरुमाहुरिदं वचः। कथं सुनीतं नु भवेन्मन्त्रयस्व बृहस्पते॥<br><br>375: बृहस्पतिरुवाच नहुषं याचतां देवी किंचित् कालान्तरं शुभा। इन्द्राणी हितमेतद्वि तथाऽस्माकं भविष्यति॥<br><br>376: बहुविनः सुराः कालः कालः कालं नयिष्यति। गर्वितो बलवांश्चापि नहुषो वरसंश्रयात्॥<br><br>377: शल्य उवाच ततस्तेन तथोक्ते तु प्रीता देवास्तथाऽब्रुवन्। ब्रह्मन् साध्विदमुक्तं ते हितं सर्वदिवौकसाम्॥<br><br>378: एवमेतद् द्विजश्रेष्ठ देवी चेयं प्रसाद्यताम्। ततः समस्ता इन्द्राणी देवाश्चाग्निपुरोगमाः। ऊचुर्वचनमव्यग्रा लोकानां हितकाम्यया॥<br><br>379: देवा ऊचुः त्वया जगदिदं सर्वं धृतं स्थावजङ्गमम्। एकपल्यसि सत्या च गच्छस्व नहुषं प्रति॥<br><br>380: क्षिप्रं त्वामभिकामश्च विनशिष्यति पापकृत्। नहुषो देवि शक्रश्च सुरेश्वर्यमवाप्स्यति॥<br><br>381: एवं विनिश्चयं कृत्वा इन्द्राणी कार्यसिद्धये। अभ्यगच्छत सव्रीडा नहुषं घोरदर्शनम्॥<br><br>382: दृष्ट्वा तां नहुषश्चापि वयोरूपसमन्विताम्। समहष्यत दुष्टात्मा कामोपहतचेतनः॥<br><br>383: शल्य उवाच अथ तामब्रवीद् दृष्ट्वा नहुषो देवराट् तदा। त्रयाणामपि लोकानामहमिन्द्रः शुचिस्मिते॥<br><br>384: भजस्व मां वरारोहे पतित्वे वरवर्णिनि। एवमुक्ता तु सा देवी नहुषेण पतिव्रता॥<br><br>385: प्रावेपत भयोद्विग्ना प्रवाते कदली यथा। प्रणम्य सा हि ब्रह्माणं शिरसा तु कृताञ्जलिः॥<br><br>386: देवराजमथोवाच नहुषं घोरदर्शनम्। कालमिच्छाम्यहं लब्धं त्वत्तः कंचित् सुरेश्वर॥<br><br>387: न हि विज्ञायते शक्रः किंवा प्राप्तः क्व वा गतः। तत्त्वमेतत् तु विज्ञाय यदि न ज्ञायते प्रभो॥<br><br>388: ततोऽहं त्वामुपस्थास्ये सत्यमेतद् ब्रवीमि ते। एवमुक्तः स इन्द्राण्या नहुषः प्रीतिमानभूत्॥<br><br>389: नहुष उवाच एवं भवतु सुश्रोणि यथा मामिह भाषसे। ज्ञात्वा जागमनं कार्यं सत्यमेतदनुस्मरेः॥<br><br>390: नहुषेण विसृष्टा च निश्चक्राम ततः शुभा। बृहस्पतिनिकेतं च सा जगाम यशस्विनी॥<br><br>391: तस्याः संश्रुत्यं च वचो देवाश्चाग्निपुरोगमाः। चिन्तयामासुरेकाग्राः शनार्थं राजसत्तम॥<br><br>392: देवदेवेन सङ्गम्य विष्णुना प्रभविष्णुना। ऊचुश्चैनं समुद्विग्ना वाक्यं वाक्यविशारदाः॥<br><br>393: ब्रह्मवध्याभिभूतो वै शक्रः सुरगणेश्वरः। गतिश्च नस्त्वं देवेश पूर्वजो जगतः प्रभुः॥<br><br>394: रक्षार्थं सर्वभूतानां विष्णुत्वमुपजग्मिवान्। त्वद्वीर्यनिहते वृत्रे वासवो ब्रह्महत्यया। ॥<br><br>395: वृतः सुरगणश्रेष्ठ मोक्षं तस्य विनिर्दिशा तेषां तद् वचनं श्रुत्वा देवानां विष्णुरब्रवीत्॥<br><br>396: मामेव यजतां शक्रः पावयिष्यामि वज्रिणम्। पुण्येन हयमेधेन मामिष्ट्वा पाकशासनः॥<br><br>397: पुनरेष्यति देवानामिन्द्रत्वमकुतोभयः। स्वकर्मभिश्च नहुषो नाशं यास्यति दुर्मतिः॥<br><br>398: किंचित् कालमिदं देवा मर्षयध्वमतन्द्रिताः। श्रुत्वा विष्णोः शुभां सत्यां वाणी ताममृतोपमाम्॥<br><br>399: ततः सर्वे सुरगणाः सोपाध्यायाः सहर्षिभिः। यत्र शक्रो भयोद्विग्नस्तं देशमुपचक्रमुः॥<br><br>400: तत्राश्वमेधः सुमहान् महेन्द्रस्य महात्मनः। ववृते पावनार्थं वै ब्रह्महत्यापहो नृप॥<br><br>401: विभज्य ब्रह्महत्यां तु वृक्षेषु च नदीषु च। पर्वतेषु पृथिव्यां च स्त्रीषु चैव युधिष्ठिर॥<br><br>402: संविभज्य च भूतेषु विसृज्य च सुरेश्वरः। विज्वरो धूतपाप्मा च वासवोऽभवदात्मवान्॥<br><br>403: अकम्पन्नहुषं स्थानादं दृष्ट्वा बलनिषूदनः। तेजोनं सर्वभूतानां वरदानाच्च दुःसहम्॥<br><br>404: ततः शचीपतिर्देवः पुनरेव व्यनश्यत। अदृश्यः सर्वभूतानां कालाकाक्षी चचार ह॥<br><br>405: प्रनष्टे तु ततः शक्रे शची शोकसमन्विता। हा शक्रेति तदा देवी विललाप सुदुःखिता। ॥<br><br>406: यदि दत्तं यदि हुतं गुरवस्तोषिता यदि। एकभर्तृत्वमेवास्तु सत्यं यद्यस्ति वा मयि॥<br><br>407: पुण्यां चेमामहं दिव्या प्रवृत्तामुत्तरायणे। देवीं रात्रिं नमस्यामि सिध्यतां मे मनोरथः॥<br><br>408: प्रयता च निशां देवीमुपातिष्ठत तत्र सा! प्रतिव्रतात्वात् सत्येन सोपश्रुतिमथाकरोत्॥<br><br>409: यत्रास्ते देवराजोऽसौ तं देशं दर्शयस्व मे। इत्याहोपश्रुतिं देवीं सत्यं सत्येन दृश्यताम्॥<br><br>410: शल्य उवाच अथैनां रूपिणि साध्वीमुपातिष्ठदुपश्रुतिः। तां वयोरूपसम्पन्नां दृष्ट्वा देवीमुपस्थिताम्॥<br><br>411: इन्द्राणी सम्प्रहृष्टात्मा सम्पूज्यनामथाब्रवीत्। इच्छामि त्वामहं ज्ञातुं का त्वं ब्रूहि वरानने॥<br><br>412: उपश्रुतिरुवाच उपश्रुतिरहं देवि तवान्तिकमुपागता। दर्शनं चैव सम्प्राप्ता तव सत्येन भाविनि॥<br><br>413: पतिव्रता च युक्ता च यमेन नियमेन च। दर्शयिष्यामि ते शक्रं देवं वृत्रनिषूदनम्॥<br><br>414: क्षिप्रमन्वेहि भद्रं ते द्रक्ष्यसे सुरसत्तमम्। ततस्तां प्रहितां देवीमिन्द्राणी सा समन्वगात्॥<br><br>415: देवारण्यान्यतिक्रम्य पर्वतांश्च बहूंस्ततः। हिमवन्तमतिक्रम्य उत्तरं पार्श्वमागमत्॥<br><br>416: समुद्रं च समासाद्य बहुयोजनविस्तृतम्। आससाद महाद्वीपं नानादुमलतावृतम्॥<br><br>417: तत्रापश्यत् सरो दिव्यं नानाशकुनिभिर्वृतम्। शतयोजनविस्तीर्णं तावदेवायतं शुभम्॥<br><br>418: तत्र दिव्यानि पद्मानि पञ्चवर्णानि भारत। षट्पदैरुपगीतानि प्रफुल्लानि सहस्रशः॥<br><br>419: सरसस्तस्य मध्ये तु पद्मिनी महती शुभा। गौरेणोन्नतनालेन पद्मेन महता वृता॥<br><br>420: पद्मस्य भित्त्वा नालं च विवेश सहिता तया। विसतन्तुप्रविष्टं च तत्रापश्यच्छतक्रतुम्॥<br><br>421: तं दृष्ट्वा च सुसूक्ष्मेण रूपेणावस्थितं प्रभुम्। सूक्ष्मरूपधरा देवी बभूवोपश्रुतिश्च सा॥<br><br>422: इन्द्रं तुष्टाव चेन्द्राणी विश्रुतैः पूर्वकर्मभिः। स्तूयमानस्ततो देवः शचीमाह पुरन्दरः॥<br><br>423: किमर्थमसि सम्प्राप्ता विज्ञातश्च कथं त्वहम्। ततः सा कथयामास नहुषस्य विचेष्टितम्॥<br><br>424: इन्द्रत्वं त्रिषु लोकेषु प्राप्य वीर्यसमन्वितः। दाविष्टश्च दुष्टात्मा मामुवाच शतक्रतो॥<br><br>425: उपतिष्ठेति स. क्रूरः कालं च कृतवान् मम। यदि न त्रास्यसि विभो करिष्यति स मां वशे॥<br><br>426: एतेन चाहं सम्प्राप्ता द्रुतं शक्र तवान्तिकम्। जहि रौद्रं महाबाहो नहुषं पापनिश्चयम्॥<br><br>427: प्रकाशयात्मनाऽऽत्मानं दैत्यदानवसूदन। तेजः समाप्नुहि विभो देवराज्यं प्रशाधि च॥<br><br>428: शल्य उवाच एवमुक्तः स भगवाञ्छच्या तां पुनरब्रवीत्। विक्रमस्य न कालोऽयं नहुषो बलवत्तरः॥<br><br>429: विवर्धितश्च ऋषिभिर्हव्यकव्यैश्च भाविनि। नीतिमत्र विधास्यामि देवि तां कर्तुमर्हसि॥<br><br>430: गुह्यं चैतत् त्वया कार्यं नाख्यातव्यं शुभे क्वचित्। गत्वा नहुषमेकान्ते ब्रवीहि च सुमध्यमे॥<br><br>431: ऋषियानेन दिव्येन मामुपैहि जगत्पते। एवं तव वशे प्रीता भविष्यामीति तं वदा॥<br><br>432: इत्युक्त्वा देवराजेन पत्नी सा कमलेक्षणा। एवमस्त्वित्यथोक्त्वा तु जगाम नहुषं प्रति॥<br><br>433: नहुषस्तां ततो दृष्ट्वा सस्मितो वाक्यमब्रवीत्। स्वागतं ते वरारोहे किं करोमि शुचिस्मिते॥<br><br>434: भक्तं मां भज कल्याणि कमिच्छसि मनस्विनि। तव कल्याणि यत् कार्यं तत् करिष्ये सुमध्यमे॥<br><br>435: न च व्रीडा त्वया कार्या सुश्रोणि मयि विश्वसेः। सत्येन वै शपे देवि करिष्ये वचनं तव॥<br><br>436: इन्द्राण्युवाच यो मे कृतस्त्वया कालस्तमाकाङ्क्षे जगत्पते। ततस्त्वमेव भर्ता मे भविष्यसि सुराधिप॥<br><br>437: कार्यं च हृदि मे यत् तद् देवराजावधारय। वक्ष्यामि यदि मे राजन् प्रियमेतत् करिष्यसि॥<br><br>438: वाक्यं प्रणयसंयुक्तं ततः स्यां वशगा तव। इन्द्रस्य वाजिनो वाहा हस्तिनोऽथ रथास्तथा॥<br><br>439: इच्छाम्यहमथापूर्वं वाहनं ते सुराधिप। यन्न विष्णोर्न रुद्रस्य नासुराणां न रक्षसाम्॥<br><br>440: वहन्तु त्वां महाभागा ऋषयः संगता विभो। सर्वे शिबिकया राजन्नेतद्धि मम रोचते॥<br><br>441: नासुरेषु न देवेषु तुल्यो भवितुमर्हसि। सर्वेषा तेज आदत्से स्वेन वीर्येण दर्शनात्। न ते प्रमुखतः स्थातुं कश्चिच्छक्नोति वीर्यवान्॥<br><br>442: शल्य उवाच एवमुक्तस्तु नहुषः प्राहृष्यत् तदा किल। उवाच वचनं चापि सुरेन्द्रस्तामनिन्दिताम्॥<br><br>443: नहुष उवाच अपूर्वं वाहनमिदं त्वयोक्तं वरवर्णिनि। दृढं मे रुचितं देवि त्वद्वशोऽस्मि वरानने॥<br><br>444: न ह्यल्पवीर्यो भवति यो वाहान् कुरुते मुनीन्। अहं तपस्वी बलवान् भूतभव्यभवत्प्रभुः॥<br><br>445: मयि क्रुद्धे जगन्न स्यान्मयि सर्वं प्रतिष्ठितम्। देवदानवगन्धर्वाः किन्नरोरगराक्षसाः॥<br><br>446: न मे क्रुद्धस्य पर्याप्ताः सर्वे लोकाः शुचिस्मिते। चक्षुषा यं प्रपश्यामि तस्य तेजो हराम्यहम्॥<br><br>447: तस्मात् ते वचनं देवि करिष्यामि न संशयः। सप्तर्षयो मां वक्ष्यन्ति सर्वे ब्रह्मर्षयस्तथा। पश्य महात्म्ययोगं मे ऋद्धिं च वरवर्णिनि॥<br><br>448: शल्य उवाच एवमुक्त्वा तु तां देवीं विसृज्य च वराननाम्। विमाने योजयित्वा च ऋषीन् नियममास्थितान्॥<br><br>449: अब्रह्मण्यो बलोपेतो मत्तो मदबलेन च। कामवृत्तः स दुष्टात्मा वाहयामास तानृषीन्॥<br><br>450: नहुषेण विसृष्टा च बृहस्पतिमथाब्रवीत्। समयोऽल्पावशेषो मे नहुषेणेह यः कृतः॥<br><br>451: शक्रं मृगय शीघ्रं त्वं भक्तायाः कुरु मे दयाम्। बाढमित्येव भगवान् बृहस्पतिरुवाच ताम्॥<br><br>452: न भेतव्य त्वया देवि नहुषाद् दुष्टचेतसः। न होष स्थास्यति चिरं गत एष नराधमः॥<br><br>453: अधर्मज्ञो महर्षीणां वाहनाच्च ततः शुभे। इष्टिं चाहं करिष्यामि विनाशायास्य दुर्मतेः॥<br><br>454: शक्रं चाधिगमिष्यामि मा भैस्त्वं भद्रमस्तु ते। ततः प्रज्वाल्य विधिवज्जुहाव परमं हविः॥<br><br>455: बृहस्तपतिर्महातेजा देवराजोपलब्धये। हुत्वाग्निं सोऽब्रवीद् राजञ्छक्रमन्विष्यतामिति॥<br><br>456: तस्माच्च भगवान् देवः स्वयमेव हुताशनः। स्त्रीवेषमद्भुतं कृत्वा तत्रैवान्तरधीयत॥<br><br>457: स दिशः प्रदिशश्चैव पर्वतानि वनानि च। पृथिवीं चान्तरिक्षं च विचिन्त्याथ मनोगतिः। निमेषान्तरमात्रेण बृहस्पतिमुपागमत्॥<br><br>458: अग्निरुवाच बृहस्पते न पश्यामि देवराजमिह क्वचित्। आपः शेषाः सदा चापः प्रवेष्टुं नोत्सहाम्यहम्॥<br><br>459: न मे तत्र गतिर्ब्रह्मन् किमन्यत् करवाणि ते! तमब्रवीद् देवगुरुरपो विश महायुते॥<br><br>460: अग्निरुवाच नापः प्रवेष्टुं शक्ष्यामि क्षयो मेऽत्र भविष्यति। शरणं त्वां प्रपन्नोऽस्मि स्वस्ति तेऽस्तु महाद्युते॥<br><br>461: अद्भयोऽग्निर्ब्रह्मतः क्षत्रमश्मनो लोहमुत्थितम्। तेषां सर्वत्रगं तेजः स्वासु योनिषु शाम्यति॥<br><br>462: बृहस्पतिरुवाच त्वमग्ने सर्वदेवानां मुखं त्वमसि हव्यवाट्। त्वमन्तः सर्वभूतानां गूढश्चरसि साक्षिवत्॥<br><br>463: त्वामाहुरेकं कवयस्त्वामाहुस्त्रिविधं पुनः। त्वया त्यक्तं जगच्चेदं सद्यो नश्येद्भुताशन॥<br><br>464: कृत्वा तुभ्यं नमो विप्राः स्वकर्मविजितां गतिम्। गच्छन्ति सह पत्नीभिः सुतैरपि च शाश्वतीम्॥<br><br>465: त्वमेवाग्ने हव्यवाहस्त्वमेव परमं हविः। जयन्ति सत्रैस्त्वामेव यज्ञैश्च परमाध्वरे॥<br><br>466: सृष्ट्वा लोकांस्त्रीनिमान् हव्यवाह प्राप्ते काले पचसि पुनः समिद्धः। स्त्वमेवाग्ने भवसि पुनः प्रतिष्ठा॥<br><br>467: त्वामग्ने जलदानाहुर्विद्युतश्च मनीषिणः। दहन्ति सर्वभूतानि त्वत्तो निष्क्रम्य हेतयः॥<br><br>468: त्वय्यापो निहिताः सर्वास्त्वयि सर्वमिदं जगत्। न तेऽस्त्यविदितं किंचित् त्रिषु लोकेषु पावक॥<br><br>469: स्वयोनि भजते सर्वो विशस्वापोऽविशङ्कितः। अहं त्वां वर्धयिष्यामि ब्राझैर्मन्त्रैः सनातनैः॥<br><br>470: एवं स्तुतो हव्यवाट् स भगवान् कविरुत्तमः। बृहस्पतिमथोवाच प्रीतिमान् वाक्यमुत्तमम्। दर्शयिष्यामि ते शक्रं सत्यमेतद् ब्रवीमि ते॥<br><br>471: शल्य उवाच प्रविश्यापस्ततो वह्निः ससमुद्राः सपल्वलाः। आससाद सरस्तच्च गूढो यत्र शतक्रतुः॥<br><br>472: अथ तत्रापि पद्मानि विचिन्वन् भरतर्षभ। अपश्यत् स तु देवेन्द्र बिसमध्यगतं स्थितम्॥<br><br>473: आगत्य च ततस्तूर्णं तमाचष्ट बृहस्पतेः। अणुमात्रेण वपुषा पद्मतन्त्वाश्रितं प्रभुम्॥<br><br>474: गत्वा देवर्षिगन्धर्वैः सहितोऽथ बृहस्पतिः। पुराणैः कर्मभिर्देवं तुष्टाव बलसूदनम्॥<br><br>475: महासुरे हतः शक्र नमुचिर्दारुणस्त्वया। शम्बरच बलश्चैव तथोभौ घोरविक्रमौ॥<br><br>476: शथक्रतो विवर्धस्व सर्वाञ्छत्रुन् निषूदय। उत्तिष्ठ शक्र सम्पश्य देवर्षीश्च समागतान्॥<br><br>477: महेन्द्र दानवान् हत्वा लोकास्त्रातास्त्वया विभो। अपां फेन समासाद्य विष्णुतेजोऽतिबृंहितम्। त्वया वृत्रो हतः पूर्वं देवराज जगत्पते॥<br><br>478: स्त्वया समं विद्यते नेह भूतम्। त्वया धार्यन्ते सर्वभूतानि शक्त त्वं देवानां महिमानं चकर्थ॥<br><br>479: पाहि सर्वांश्च लोकांश्च महेन्द्र बलमाप्नुहि। एवं संस्तूयमानश्च सोऽवर्धत शनैः शनैः॥<br><br>480: स्वं चैव वपुरास्थाय बभूव स बलान्वितः। अब्रवीच्च गुरुं देवो बृहस्पतिमवस्थितम्॥<br><br>481: किं कार्यमवशिष्टं वो हतस्त्वाष्ट्रो महासुरः। वृत्रश्च सुमहाकायो यो वै लोकाननाशयत्॥<br><br>482: बृहस्पतिरुवाच मानुषो नहुषो राजा देवर्षिगणतेजसा। देवराज्यमनुप्राप्तः सर्वान् नो बाधते भृशम्॥<br><br>483: कथं च नहुषो राज्यं देवानां प्राप दुर्लभम्। तपसा केन वा युक्तः किंवीर्यो वा बृहस्पते। ॥<br><br>484: बृहस्पतिरुवाच देवा भीताः शक्रमकामयन्त त्वया त्यक्तं महदैन्द्रं पदं तत्। तदा देवाः पितरोऽथर्षयश्च गन्धर्वमुख्याश्च समेत्य सर्वे॥<br><br>485: गत्वाब्रुवन् नहुषं तत्र शक्र त्वं नो राजा भव भुवनस्य गोप्ता। तानब्रवीनहुषो नास्मि शक्त आप्यायध्वं तपसा तेजसा माम्॥<br><br>486: एवमुक्तैर्वर्धितश्चापि देव राजाभवन्नहुषो घोरवीर्यः। त्रैलोक्ये च प्राप्य राज्य महर्षीन् कृत्वा वाहान् याति लोकान् दुरात्मा॥<br><br>487: तेजोहरं दृष्टिविषं सुधोरं मा त्वं पश्येर्नहुषं वै कदाचित्। देवाश्च सर्वे नहुषं भृशार्ता न पश्यन्ते गूढरूपाश्चरन्तः॥<br><br>488: शल्य उवाच एवं वदत्यङ्गिरसां वरिष्ठे बृहस्पतौ लोकपालः कुबेरः। वैवस्वतश्चैव यमः पुराणो देवश्च सोमो वरुणचाजगाम॥<br><br>489: दिष्ट्या त्वाष्ट्रो निहतश्चैव वृत्रः। दिष्ट्या च त्वां कुशलिनमक्षतं च पश्यामो वै निहतारिं च शक्र। । २८। स तान् यथावच्च हि लोकपालान् समेत्य वै प्रीतमना महेन्द्रः। उवाच चैनान प्रतिभाष्य शक्रः संचोदयिष्यन्नहुषस्यान्तरेण॥<br><br>490: स्तत्र साह्यं दीयतां मे भवद्भिः। ते चाब्रुवन् नहुष घोररूपो दृष्टीविषस्तस्य विभीम ईश॥<br><br>491: स्ततो वयं भागमर्हाम शक्र। र्यमः कुबेरच मयाऽभिषेकम्॥<br><br>492: सम्प्राप्नुवन्त्वद्य सहैव दैवतै रिपुं जयाम तं नहुषं घोरदृष्टिम्। ततः शक्रं ज्वलनोऽप्याह भागं प्रयच्छ मह्यं तव साह्यं करिष्ये। तमाह शक्रो भविताग्ने तवापि चेन्द्राग्न्योर्वे भाग एको महाक्रतौ॥<br><br>493: शल्य उवाच एवं संचिन्त्य भगवान् महेन्द्रः पाकशासनः। कुबेरं सर्वयक्षाणां धनानां च प्रभुं तथा॥<br><br>494: वैवस्वतं पितृणां च वरुणं चाप्यपां तथा। आधिपत्यं ददौ शक्रः संचिन्त्य वरदस्तथा॥<br><br>495: शल्य उवाच अथ संचिन्तयानस्य देवराजस्य धीमतः। नहुषस्य वधोपायं लोकपालैः सदैवतैः॥<br><br>496: तपस्वी तत्र भगवानगस्त्यः प्रत्यदृश्यत। सोऽब्रवीदर्घ्य देवेन्द्रं दिष्ट्या वै वर्धते भवान्॥<br><br>497: विश्वरूपविनाशेन वृत्रासुरवधेन च। दिष्ट्याद्य नहुषो भ्रष्टो देवराज्यात् पुरंदर। दिष्ट्या हतारिं पश्यामि भवन्तं बलसूदन॥<br><br>498: इन्द्र उवाच स्वागतं ते महर्षेऽस्तु प्रीतोऽहं दर्शनात् तव। पाद्यमाचमनीयं च गामर्थ्य च प्रतीच्छ मे॥<br><br>499: शल्य उवाच पूजितं चोपविष्टं तमासने मुनिसत्तमम्। पर्यपृच्छत देवेशः प्रहृष्टो ब्राह्मणर्षमम्॥<br><br>500: एतदिच्छामि भगवन् कथ्यमानं द्विजोत्तम। परिभ्रष्टः कथं स्वर्गान्नहुषः पापनिश्चयः॥<br><br>501: अगस्त्य उवाच शृणु शक्र प्रियं वाक्यं यथा राजा दुरात्मवान्। स्वर्गाद् भ्रष्टो दुराचारो नहुषो बलदर्पितः॥<br><br>502: श्रमाश्चि वहन्तस्तं नहुषं पापकारिणम्। देवर्षयो महाभागास्तथा ब्रह्मर्षयोऽमला:॥<br><br>503: पप्रच्छुर्नहुषं देव संशयं जयतां वर। य इमे ब्रह्मणा प्रोक्ता मन्त्रा वै प्रोक्षणे गवाम्॥<br><br>504: एते प्रमाणं भवत उताहो नेति वासव। नहुषो नेति तानाह तमसा मूढचेतनः॥<br><br>505: ऋषय ऊचुः अधर्मे सम्प्रवृत्तस्त्वं धर्मं न प्रतिपद्यसे। प्रमाणमेतदस्माकं पूर्वं प्रोक्तं महर्षिभिः॥<br><br>506: अगस्त्य उवाच ततो विवदमानः स मुनिभिः सह वासव। अथ मामस्पृशन्मूर्ध्नि पादेनाधर्मपीडितः॥<br><br>507: तेनाभूद्धततेजाश्च नि:श्रीकश्च महीपतिः। ततस्तं तमसाऽऽविग्नमवोचं भृशपीडितम्॥<br><br>508: यस्मात् पूर्वैः कृतं राजन् ब्रह्मर्षिभिरनुष्ठितम्। अदुष्टं दूषयसि मे यच्च मूर्ध्यस्पृशः पदा॥<br><br>509: यच्चापि त्वमृषीन् मूढ ब्रह्मकल्पान् दुरासदान्॥<br><br>510: वाहान् कृत्वा वाहयसि तेन स्वर्गाद्धतप्रभः। ध्वसं पाप परिभ्रष्टः क्षीणपुण्यो महीतले॥<br><br>511: दशवर्षसहस्राणि सर्परूपधरो महान्। विचरिष्यसि पूर्णेषु पुनः स्वर्गमवाप्स्यसि॥<br><br>512: एवं भ्रष्टो दुरात्मा स देवराज्यादरिंदम। दिष्ट्या वर्धामहे शक्र हतो ब्राह्मणकण्टकः॥<br><br>513: त्रिविष्टपं प्रपद्यस्व पाहि लोकाञ्छचीपते। जितेन्द्रियो जितामित्रः स्तयूमानो महर्षिभिः॥<br><br>514: शल्य उवाच ततो देवा भृशं तुष्टा महर्षिगणसंवृताः। पितरश्चैव यक्षाच भुजगा राक्षसास्तथा॥<br><br>515: गन्धर्वा देवकन्याच सर्वे चाप्सरसां गणाः। सरांसि सरितः शैलाः सागराश्च विशाम्पते॥<br><br>516: उपागम्याब्रुवन् सर्वे दिष्ट्या वर्धसि शत्रुहन्। हतश्च नहुषः पापो दिष्ट्यागस्त्येन धीमता। दिष्ट्या पापसमाचारः कृतः सर्पो महीतले॥<br><br>517: शल्य उवाच ततः शक्रः स्तूयमानो गन्धर्वप्सरसां गणैः। ऐरावतं समारुह्य द्विपेन्द्रं लक्षणैर्युतम्॥<br><br>518: पावकः सुमहातेजा महर्षिश्च बृहस्पतिः। यमश्च वरुणश्चैव कुबेश्च धनेश्वरः॥<br><br>519: सर्वैर्देवैः परिवृतः शक्रो वृत्रनिषूदनः। गन्धर्वैरप्सरोभिश्च यातस्त्रिभुवनं प्रभुः॥<br><br>520: स समेत्य महेन्द्राण्या देवराजः शतक्रतुः। मुदा परमया युक्तः पालयामास देवराट्॥<br><br>521: ततः स भगवांस्तत्र अङ्गिराः समदृश्यता अथर्ववेदमन्त्रैश्च देवेन्द्रं समपूजयत्॥<br><br>522: ततस्तु भगवानिन्द्रः संहृष्टः समपद्यत। वरं च प्रददौ तस्मै अथर्वाङ्गिरसे तदा॥<br><br>523: अथर्वाङ्गिरसो नाम वेदोऽस्मिन् वै भविष्यति। उदाहरणमेतद्धि यक्षभागं च लप्स्यसे॥<br><br>524: एवं सम्पूज्य भगवानथर्वाङ्गिरसं तदा। व्यसर्जयन्महाराज देवराजः शतक्रतुः॥<br><br>525: सम्पूज्य सर्वास्त्रिदशानृषीश्चापि तपोधनान्। इन्द्रः प्रमुदितो राजन् धर्मेणापालयत् प्रजाः॥<br><br>526: एवं दुःखमनुप्राप्तमिन्द्रेण सह भार्यया। अज्ञातवासश्च कृतः शत्रूणां वधकाझ्या॥<br><br>527: नात्र मन्युस्त्वया कार्यो यत् क्लिष्टोऽसि महावने। द्रौपद्या सह राजेन्द्र भ्रातृभिश्च महात्मभिः॥<br><br>528: एवं त्वमपि राजेन्द्र राज्यं प्राप्स्यसि भारता वृत्रं हत्वा यथा प्राप्तः शक्रः कौरवनन्दन॥<br><br>529: दुराचारश्च नहुषो ब्रह्मविट् पापचेतनः। अगस्त्यशापाभिहतो विनष्टः शाश्वती: समाः॥<br><br>530: एवं तव दुरात्मानः शत्रवः शत्रुसूदन्। क्षिप्रं नाशं गमिष्यन्ति कर्णदुर्योधनादयः॥<br><br>531: ततः सागरपर्यन्तां भोक्ष्यसे मेदिनीमिमाम्। भ्रातृभिः सहितो वीर द्रौपद्या च सहानया॥<br><br>532: उपाख्यानमिदं शक्रविजयं वेदसम्मितम्। राज्ञा व्यूढेष्वनीकेषु श्रोतव्यं जयमिच्छता॥<br><br>533: तस्मात् संश्रावयामि त्वां विजयं जयतां वर। संस्तूयमाना वर्धन्ते महात्मानो युधिष्ठिर॥<br><br>534: क्षत्रियाणामभावोऽयं युधिष्ठिर महात्मनाम्। दुर्योधनापराधेन भीमार्जुनबलेन च॥<br><br>535: आख्यानमिन्द्रविजयं य इदं नियतः पठेत्। धूतपाप्मा जितस्वर्गः परत्रेह च मोदते॥<br><br>536: न चारिजं भयं तस्य नापुत्रो वा भवेन्नरः। नापदं प्राप्नुयात् कांचिदं दीर्घमायुश्च विन्दति। सर्वत्र जयमाप्नोति न कदाचित् पराजयम्॥<br><br>537: वैशम्पायन उवाच एवमाश्वासितो राजा शल्येन भरतर्षभ। पूजयामास विधिवच्छल्यं धर्मभृतां वरः॥<br><br>538: श्रुत्वा तु शल्यवचनं कुन्तीपुत्रो युधिष्ठिरः। प्रत्युवाच महाबाहुर्मद्रराजमिदं वचः॥<br><br>539: भवान् कर्णस्य सारथ्यं करिष्यति न संशयः। तत्र तेजोवधः कार्यः कर्णस्यार्जुनसंस्तवः॥<br><br>540: शल्य उवाच एवमेतत् करिष्यामि यथा मां सम्प्रभाषसे। यच्चान्यदपि शक्ष्यामि तत् करिष्याम्यहं तव। ॥<br><br>541: वैशम्पायन उवाच ततस्त्वामन्त्र्य कौन्तेयाञ्छल्यो मद्राधिपस्तदा। जगाम सबलः श्रीमान् दुर्योधनमरिंदम॥<br><br>542: वैशम्पायन उवाच युयुधानस्ततो वीरः सात्वतानां महारथः। महता चतुरङ्गेण बलेनागाद् युधिष्ठिरम्॥<br><br>543: तस्य योधा महावीर्या नानादेशसमागताः। नानाप्रहरणा वीराः शोभयाञ्चक्रिरे बलम्॥<br><br>544: परश्वधैर्भिन्दिपालैः शूलतोमरमुद्गरैः। परिधैर्यष्टिभिः पाशैः करवालैश्च निर्मलैः॥<br><br>545: खगकार्मुकनियूँहैः शरैश्च विविधैरपि। तैलधौतैः प्रकाशद्भिसदाऽशोभत वै बलम्॥<br><br>546: तस्य मेघप्रकाशस्य सौवर्णैः शोभितस्य च। बभूव रूपं सैन्यस्य मेघस्येव सविद्युतः॥<br><br>547: अक्षौहिणी तु सा सेना तदा यौधिष्ठिरं बलम्। प्रविश्यान्तर्दधे राजन् सागरं कुनदी यथा॥<br><br>548: तथैवाक्षौहिणी गृह्य चेदीनामृषभो बली। धृष्टकेतुरुपागच्छत् पाण्डवानमितौजसः॥<br><br>549: मागधश्च जयत्सेनो जारासन्धिर्महाबलः। अक्षौहिण्यैव सैन्यस्य धर्मराजमुपागमत्॥<br><br>550: तथैव पाण्ड्यो राजेन्द्र सागरानूपवासिभिः। वृतो बहुविधैर्योधैर्युधिष्ठिरमुपागमत्॥<br><br>551: तस्य सैन्यमतीवासीत् तस्मिन् बलसमागमे। प्रेक्षणीयतरं राजन् सुवेषं बलवत् तदा॥<br><br>552: दुपदस्याप्यभूत् सेना नानादेशसमागतैः। शोभिता पुरुषैः शूरैः पुत्रैश्चास्य महारथैः॥<br><br>553: तथैव राजा मत्स्यानां विराटो वाहिनीपतिः। पर्वतीयैर्महीपालैः सहितः पाण्डवानियात्॥<br><br>554: इतश्चेतश्च पाण्डूनां समाजग्मुर्महात्मनाम्। अक्षौहिण्यस्तु सप्तैता विविधध्वजसंकुलाः॥<br><br>555: युयुत्समानाः कुरुभिः पाण्डवान् समहर्षयन्। तथैव धार्तराष्ट्रस्य हर्षं समभिवर्धयन्॥<br><br>556: भगदत्तो महीपालः सेनामक्षौहिणीं ददौ। तस्य चीनैः किरातैश्च काञ्चनैरिव संवृतम्॥<br><br>557: बभौ बलमनाधृष्यं कर्णिकारवनं यथा। तथा भूरिश्रवाः शूरः शल्यश्च कुरुनन्दन॥<br><br>558: दुर्योधनमुपायातावक्षौहिण्या पृथक् पृथक्। कृतवर्मा च हार्दिक्यो भोजान्धकुकुरैः सह॥<br><br>559: अक्षौहिण्यैव सेनाया दुर्योधनमुपागमत्। तस्य तैः पुरुषव्याप्रैर्वनमालाधरैर्बलम्॥<br><br>560: अशोभत यथा मत्तैर्वनं प्रक्रीडितैर्गजैः। जयद्रथमुखाश्चान्ये सिन्धुसौवीरवासिनः॥<br><br>561: आजग्मुः पृथिवीपालाः कम्पयन्त इवाचलान्। तेषामक्षौहिणी सेना बहुला विबभौ तदा॥<br><br>562: विधूयमानो वातेन बहुरूप इवाम्बुदः। सुदक्षिणश्च काम्बोजो यवनैश्च शकैस्तथा॥<br><br>563: उपाजगाम कौरव्यमक्षौहिण्या विशाम्पते। तस्य सेनासमावायः शलभानामिवाबभौ॥<br><br>564: स च सम्प्राप्य कौरव्यं तत्रैवान्तर्दधे तदा। तथा माहिष्मतीवासी नीलो नीलायुधैः सह॥<br><br>565: महीपालो महावीर्यैर्दक्षिणापथवासिभिः। आवन्त्यौ च महीपालौ महाबलसुसंवृतौ॥<br><br>566: पृथगक्षौहिणीभ्यां तावभियातौ सुयोधनम्। केकयाश्च नरव्याघ्राः सोदर्याः पञ्च पार्थिवाः॥<br><br>567: सहर्षयन्तः कौरव्यमक्षौहिण्या समाद्रवन्। ततस्ततस्तु सर्वेषां भूमिपानां महात्मनाम्॥<br><br>568: तिस्रोऽन्याः समवर्तन्त वाहिन्यो भरतर्षभ। एवमेकादशावृत्ताः सेना दुर्योधनस्य ताः॥<br><br>569: युयुत्समानाः कौन्तेयान् नानाध्वजसमाकुलाः। न हास्तिनपुरे राजन्नवकाशोऽभवत् तदा॥<br><br>570: राज्ञां स्वबलमुख्यानां प्राधान्येनापि भारत। ततः पञ्चनदं चैव कृत्स्नं च कुरुजाङ्गलम्॥<br><br>571: तथा रोहितकारण्य मरुभूमिश्च केवला। अहिच्छत्रं कालकूटं गङ्गाकूलं च भारत॥<br><br>572: वारणं वाटधानं च यामुनश्चैव पर्वतः। एष देश: सुविस्तीर्णः प्रभूतधनधान्यवान्॥<br><br>573: बभूव कौरवेयाणां बलेनातीव संवृतः। तत्र सैन्यं तथा युक्तं ददर्श स पुरोहितः॥<br><br>574: यः स पाञ्चालराजेन प्रेषितः कौरवान् प्रति॥<br><br>575: वैशम्पायन उवाच स च कौरव्यमासाद्य द्रुपदस्य पुरोहितः। सत्कृतो धृतराष्ट्रेण भीष्मेण विदुरेण च॥<br><br>576: सर्वं कौशल्यमुक्त्वाऽऽदौ पृष्ट्वा चैवमनामयम्। सर्वसेनाप्रणेतृणां मध्ये वाक्यमुवाच ह॥<br><br>577: सर्वैर्भवद्भिर्विदितो राजधर्मः सनातनः। वाक्योपादानहेतोस्तु वक्ष्यामि विदिते सति॥<br><br>578: धृतराष्ट्रश्च पाण्डुश्च सुतावेकस्य विश्रुतौ। तयोः समानं द्रविणं पैतृकं नात्र संशयः॥<br><br>579: धृतराष्ट्रस्य ये पुत्राः प्राप्तः तैः पैतृकं वसु। पाण्डुपुत्राः कथं नाम न प्राप्ताः पैतृकं वसु॥<br><br>580: एवंगते पाण्डवेयैर्विदितं वः पुरा यथा। न प्राप्तं पैतृकं द्रव्यं धृतराष्ट्रेण संवृतम्॥<br><br>581: प्राणान्तिकैरप्युपायैः प्रयतद्भिरनेकशः। शेषवन्तो न शकिता नेतुं वै यमसादनम्॥<br><br>582: पुनश्च वर्धितं राज्यं स्वबलेन महात्मभिः। छद्मनापहृतं क्षुदैर्धार्तराष्ट्रैः ससौबलैः॥<br><br>583: तदप्यनुमतं कर्म यथायुक्तमनेन वै। वासिताश्च महारण्ये वर्षाणीह त्रयोदश॥<br><br>584: सभायां क्लेशितैवीरैः सहभायैस्तथा भृशम्। अरण्येविविधा: क्लेशाः सम्प्राप्तास्तैः सुदारुणाः। । तथा विराटनगरे योन्यन्तरगतैरिव। प्राप्तः परमसंक्लेशो यथा पापैर्महात्मभिः॥<br><br>585: ते सर्वं पृष्ठतः कृत्वा तत् सर्वं पूर्वकिल्बिषम्। सामैव कुरुभिः सार्धमिच्छन्ति कुरुपुङ्गवाः॥<br><br>586: तेषां च वृत्तमाज्ञाय वृत्तं दुर्योधनस्य च। अनुनेतुमिहार्हन्ति धार्तराष्ट्र सुहृज्जनाः॥<br><br>587: न हि ते विग्रहं वीराः कुर्वन्ति कुरुभिः सह। अविनाशेन लोकस्य काइक्षन्ते पाण्डवाः स्वकम्॥<br><br>588: १४। यश्चापि धार्तराष्ट्रस्य हेतुः स्याद् विग्रहं प्रति। स च हेतुर्न मन्तव्यो बलीयांसस्तथा हि ते॥<br><br>589: अक्षौहिण्यश्च सप्तैव धर्मपुत्रस्य संगताः। युयुत्समानाः कुरुभिः प्रतीक्षन्तेऽस्य शासनम्॥<br><br>590: अपरे पुरुषव्याघ्राः सहस्राक्षौहिणीसमाः। सात्यकिर्भीमसेनश्च यमौ च सुमहाबलौ॥<br><br>591: एकादशैताः पृतना एकतश्च समागताः। एकतश्च महाबाहुर्बहुरूपी धनंजयः॥<br><br>592: यथा किरीटी सर्वाभ्यः सेनाब्यो व्यतिरिच्यते। एवमेव महाबाहुर्वासुदेवो महाद्युतिः॥<br><br>593: बहुलत्वं च सेनानां विक्रमं च किरीटिनः। बुद्धिमत्त्वं च कृष्णस्य बुद्ध्वा युध्येत को नरः॥<br><br>594: ते भवन्तो यथाधर्मं यथासमयमेव च। प्रयच्छन्तु प्रदातव्यं मा व: कालोऽत्यगादयम्॥<br><br>595: वैशम्पायन उवाच तस्य तद् वचनं श्रुत्वा प्रज्ञावृद्धो महाद्युतिः। सम्पूज्यैनं यथाकालं भीष्मो वचनमब्रवीत्॥<br><br>596: दिष्ट्या कुशलिन: सर्वे सह दामोदरेण ते। दिष्ट्या सहायवन्तश्चदिष्ट्या धर्मे च ते रताः॥<br><br>597: दिष्ट्या च संधिकामास्ते भ्रातरः कुरुनन्दनाः। दिष्ट्या न युद्धमनसः पाण्डवाः सह बान्धवैः॥<br><br>598: भवता सत्यमुक्तं तु सर्वमेतन्न संशयः। अतितीक्ष्णं तु ते वाक्यं ब्राह्मण्यादिति मे मतिः॥<br><br>599: असंशयं क्लेशितास्ते वने चेह च पाण्डवाः। प्राप्ताश्च धर्मतः सर्वं पितुर्धनमसंशयम्॥<br><br>600: किरीटी बलवान् पार्थः कृतास्त्रश्च महारथः। को हि पाण्डुसुतं युद्धे विषहेत धनंजयम्॥<br><br>601: अपि वज्रधरः साक्षात् किमुतान्ये धनुर्भृतः। त्रयाणामपि लोकानां समर्थ इति मे मतिः॥<br><br>602: भीष्मे ब्रुवति तद् वाक्यं धृष्टमाक्षिप्य मन्युना। दुर्योधनं समालोक्य कर्णो वचनमब्रवीत्॥<br><br>603: न तत्राविदितं ब्रह्माल्लोके भूतेन केनचित्। पुनरुक्तेन किं तेन भाषितेन पुनः पुनः॥<br><br>604: दुर्योधनार्थं शकुनि ते निर्जितवान् पुरा। समयेन गतोऽरण्यं पाण्डुपुत्रो युधिष्ठिरः॥<br><br>605: स तं समयमाश्रित्य राज्यं नेच्छति पैतृकम्। बलमाश्रित्य मत्स्यानां पञ्चालानां च मूर्खवत्॥<br><br>606: दुर्योधनो भयाद् विद्वन् न दद्यात् पादमन्ततः। धर्मतस्तु महीं कृत्स्नां प्रदद्याच्छत्रवेऽपि च॥<br><br>607: यदि काक्षन्ति ते राज्यं पितृपैतामहं पुनः। यथाप्रतिज्ञं कालं तं चरन्तु वनमाश्रिताः॥<br><br>608: ततो दुर्योधनस्याङ्के वर्तन्तामकुतोभयाः। अधार्मिकी तु मा बुद्धि मौात् कुर्वन्तु केवलात्। । १४। अथ ते धर्ममुत्सृज्य युद्धमिच्छन्ति पाण्डवाः। आसाद्येमान् कुरुश्रेष्ठान् स्मरिष्यन्ति वचो मम॥<br><br>609: भीष्म उवाच किं नु राधेय वाचा ते कर्म तत् स्मर्तुमर्हसि। एक एव यदा पार्थः षड्रस्थाञ्जितवान् युधि॥<br><br>610: बहुशो जीयमानस्य कर्म दृष्टं तदैव ते। न चेदेवं करिष्यामो यदयं ब्राह्मणोऽब्रवीत्। ध्रुवं यधि हतास्तेन भक्षयिष्याम पांसुकान्॥<br><br>611: वैशम्पायन उवाच धृतराष्ट्रस्ततो भीष्ममनुमान्य प्रसाद्य च। अवभय॑ च राधेयमिदं वचनमब्रवीत्॥<br><br>612: अस्मद्धितं वाक्यमिदं भीष्मः शान्तनवोऽब्रवीत्। पाण्डवानां हितं चैव सर्वस्य जगतस्तथा॥<br><br>613: चिन्तयित्वा तु पार्थेभ्यः प्रेषयिष्यामि संजयम्। स भवान् प्रति यात्वद्य पाण्डवानेव मा चिरम्॥<br><br>614: स तं सत्कृत्य कौरव्यः प्रेषयामास पाण्डवान्। सभामध्ये समाहूय संजयं वाक्यमब्रवीत्॥<br><br>615: धृतराष्ट्र उवाच प्राप्तानाहुः संजय पाण्डपुत्रानुपप्लव्ये तान् विजानीहि गत्वा। अजातशत्रु च समाजयेथा दिष्ट्याऽऽनह्य स्थानमुपस्थितस्त्वम्॥<br><br>616: सर्वान् वदेः संजय स्वस्तिमन्तः कृच्छ्रे वासमतदर्हान् निरुष्य। तेषां शान्तिर्विद्यतेऽस्मासु शीघ्रं मिथ्यापेतानामुपकारिणां सताम्॥<br><br>617: नाहं क्वचित् संजय पाण्डवानां मिथ्यावृत्ति काञ्चन जात्वपश्यम्। सर्वां श्रियं ह्यात्मवीर्येण लब्धां पर्याकार्षुः पाण्डवा मह्यमेव॥<br><br>618: दोषं ह्येषां नाध्यगच्छं परीच्छन् नित्यं कंचिद् येन ग¥य पार्थान्। धर्मार्थाभ्यां कर्म कुर्वन्ति नित्यं सुखप्रिये नानुरुध्यन्ति कामात्॥<br><br>619: धर्मं शीतं क्षुत्पिपासे तथैव निद्रां तन्द्रीं क्रोधहर्षो प्रमादम्। धृत्या चैव प्रज्ञया चाभिभूय धर्मार्थयोगात् प्रयतन्ति पार्थाः॥<br><br>620: त्यजन्ति मित्रेषु धनानि काले न संवासाज्जीर्यति तेषु मैत्री। स्तेषां द्वेष्टा नास्त्याजमीढस्य पक्षे॥<br><br>621: दुर्योधनात् क्षुद्रतराच्च कर्णात्। तेषां हीमो हीनसुखप्रियाणां महात्मनां संजनयतो हि तेजः॥<br><br>622: उत्थानवीर्यः सुखमेधमानो दुर्योधनः सुकृतं मन्यते तत्। तेषां भागं यच्च मन्येत बाल: शक्यं हर्तुं जीवतां पाण्डवानाम्॥<br><br>623: यस्यार्जुनः पदवीं केशवश्च वृकोदरः सात्यकोऽजातशत्रोः। माद्रीपुत्रौ सृजयाश्चापि यान्ति पुरा युद्धात् साधु तस्य प्रदानम्॥<br><br>624: स ह्येवैकः पृथिवीं सव्यसाची गाण्डीवधन्वा प्रणुदेद् रथस्थः। तथा जिष्णुः केशवोऽप्यप्रधृष्यो लोकत्रयस्याधिपतिर्महात्मा। ॥<br><br>625: तिष्ठेत कस्तस्य मर्त्यः पुरस्ताद् यः सर्वलोकेषु वरेण्य एकः। पर्जन्यघोषान् प्रवपञ्छरौघान् पतङ्गसङ्घानिव शीघ्रवेगान्॥<br><br>626: दिशं धुंदीचीमपि चोत्तरान् कुरून् गाण्डीवधन्वैकरथो जिगाय। धनं चैषामाहरत् सव्यसाची सेनानुगान् द्रविडांश्चैव चक्रे॥<br><br>627: यश्चैव देवान् खाण्डवे सव्यसाची गाण्डीवधन्वा प्रजिगाय सेन्द्रान्। उपाहरत् पाण्डवो जातवेदसे यशो मानं वर्धयन् पाण्डवानाम्॥<br><br>628: द्धस्त्यारोहो नास्ति समश्च तस्य। रथेऽर्जुनादाहुरहीनमेनं बाह्वोर्बलेनायुतनागवीर्यम्॥<br><br>629: सुशिक्षितः कृतवैरस्तरस्वी दहेत् क्षुद्रांस्तरसा धार्तराष्ट्रान्। सदात्यमर्षी न बलात् स शक्यो युद्धे जेतु वासवेनापि माक्षात्॥<br><br>630: सुचेतसौ बलिनौ शीघ्रहस्तौ सुशिक्षितौ भ्रातरौ फाल्गुनेन। श्येनौ यथा पक्षिपूगान् रुजन्तौ माद्रीपुत्रौ शेषयेतां न शत्रून्॥<br><br>631: एतद् बलं पूर्णमस्माकमेवं यत् सत्यं तान् प्राप्य नास्तीति मन्ये। तेषां मध्ये वर्तमानस्तरस्वी धृष्टद्युम्नः पाण्डवानामिहैकः॥<br><br>632: सहाभात्यः सोमकानां प्रबर्हः संत्यक्तात्मा पाण्डवार्थं श्रुतो मे। अजातशत्रु प्रसहेत कोऽन्यो येषां स स्यादग्रणीवृष्णिसिंहः॥<br><br>633: सहोषितश्चरितार्थो वयस्थो मात्स्येयानामधिपो वै विराटः। स वै सपुत्रः पाण्डवार्थं च शश्वद् युधिष्ठिरं भक्त इति श्रुतं मे॥<br><br>634: अवरुद्धा रथिनः केकयेभ्यो महेष्वासा भ्रातरः पञ्च सन्ति। केकयेभ्यो राज्यमाकाङ्क्षमाणा युद्धार्थनश्चानवसन्ति पार्थान्। । सर्वांश्च वीरान् पृथिवीपतीनां समागतान् पाण्डवार्थं निविष्टान्। शूरानहं भक्तिमतः शृणोमि प्रीत्या युक्तान् संश्रितान् धर्मराजम्॥<br><br>635: गिर्याश्रया दुर्गनिवासिनश्च योधाः पृथिव्यां कुलजातिशुद्धाः। म्लेच्छाश्च नानायुधवीर्यवन्तः समागताः पाण्डवार्थं निविष्टाः॥<br><br>636: पाण्ड्यश्च राजा समितीन्द्रकल्पो योधप्रवीरैर्बहुभिः समेतः। समागतः पाण्डवार्थं महात्मा लोकप्रवीरोऽप्रतिवीर्यतेजाः॥<br><br>637: अस्त्रं द्रोणादर्जुनाद् वासुदेवात् कृपाद् भीष्माद् येन वृतं शृणोमि। यं तं कार्ष्णिप्रतिममाहुरेकं स सात्यकिः पाण्डवार्थ निविष्टः॥<br><br>638: उपाश्रिताश्चेदिकरूपषकाश्च सर्वोद्योगैर्भूमिपालाः समेताः। तेषां मध्ये सूर्यमिवातपन्तं श्रिया वृतं चेदिपतिं ज्वलन्तम्॥<br><br>639: अस्तम्भनीयं युधि मन्यमानो ज्यां कर्षतां श्रेष्ठतमं पृथिव्याम्। सर्वोत्साहं क्षत्रियाणां निहत्य प्रसह्य कृष्णस्तरसा सम्ममर्द॥<br><br>640: यशोमानौ वर्धयन् पाण्डवानां पुराऽभिनच्छिशुपालं समीक्ष्य। यस्य सर्वे वर्धयन्ति स्म मानं करूषराजप्रमुखा नरेन्द्राः॥<br><br>641: तमसा केशवं तत्र मत्वा सुग्रीवयुक्तेन रथेन कृष्णम्। केप्राद्रवंश्चेदिपति विहाय सिंहं दृष्ट्वा क्षुद्रमृगा इवान्ये॥<br><br>642: दाशंसमानो द्वैरथे वासुदेवम्। तेनेवोन्मथितः कर्णिकारः॥<br><br>643: पराक्रमं मे यदवेदयन्त तेषामर्थं संजय केशवस्य। र्गावल्गणे नाधिगच्छामि शान्तिम्॥<br><br>644: न जातु ताञ्छत्रुरन्यः सहेत येषां स स्यादग्रणीवृष्णिसिंहः। प्रवेपते मे हृदयं भयेन श्रुत्वा कृष्णावेकरथे समेतौ॥<br><br>645: स्ताभ्यां लभेच्छर्म तदा सुतो मे। मिन्द्राविष्णू दैत्यसेनां यथैव॥<br><br>646: मतो हि मे शक्रसमो धनंजयः सनातनो वृष्णिवीरच विष्णुः। धर्मारामो ह्रीनिषेवस्तरस्वी कुन्तीपुत्रः पाण्डवोऽजातशत्रुः॥<br><br>647: दुर्योधनेन निकृतो मनस्वी नो चेत् क्रुद्धः प्रदहेद् धार्तराष्ट्रान्। नाहं तथा हर्जुनाद् वासुदेवाद् भीमाद् वाहं यमयोर्वा बिभेमि॥<br><br>648: यथा राज्ञः क्रोधदीप्तस्य सूत मन्योरहं भीततरः सदैव। महातपा ब्रह्मचर्येण युक्तः संकल्पोऽयं मानसस्तस्य सिद्ध्येत्॥<br><br>649: तस्य क्रोधं संजयाह समीक्ष्य स्थाने जानन् भृशमस्म्यद्य भीतः। स गच्छ शीघ्रं प्रहितो रथेन पाञ्चालराजस्य चमूनिवेशनम्॥<br><br>650: अजातशत्रु कुशलं स्म पृच्छेः पुनः पुनः प्रीतियुक्तं वदेस्त्वम्। जनार्दनं चापि समेत्य तात महामात्रं वीर्यवतामुदारम्॥<br><br>651: धृतराष्ट्रः पाण्डवैः शान्तिमीप्सुः। न तस्य किंचिद् वचनं न कुर्यात् कुन्तीपुत्रो वासुदेवस्य सूत॥<br><br>652: प्रियश्चैषामात्मसमश्च कृष्णो विद्वांश्चैषां कर्मणि नित्ययुक्तः। समानीतान् पाण्डवान् सृजयांश्च जनार्दनं युयुधानं विराटम्॥<br><br>653: अनामयं मद्वचनेन पृच्छेः सर्वांस्तथा द्रौपदेयांश्च पञ्च। स्त्वं मन्येथा भारतानां हितं च। तद् भाषेथाः संजय राजमध्ये न मूर्च्छयेद् यन्न च युद्धहेतुः॥<br><br>654: वैशम्पायन उवाच राज्ञस्तु वचनं श्रुत्वा धृतराष्ट्रस्य संजयः। उपप्लव्यं ययौ द्रष्टुं पाण्डवानमितौजसः॥<br><br>655: स तु राजानमासाद्य कुन्तीपुत्रं युधिष्ठिरम्। अभिवाद्य ततः पूर्वं सूतपुत्रोऽभ्यभाषत॥<br><br>656: रजातशत्रुमवदत् प्रतीतः। दिष्ट्या राजंस्त्वामरोगं प्रपश्ये सहायवन्तं च महेन्द्रकल्पम्॥<br><br>657: अनामयं पृच्छति त्वाऽऽम्बिकेयो वृद्धो राजा धृतराष्ट्रो मनीषी। कच्चिद् भीमः कुशली पाण्डवाग्र्यो धनंजयस्तौ च माद्रीतनूजौ॥<br><br>658: कच्चित् कृष्णा द्रौपदी राजपुत्री सत्यव्रता वीरपत्नी सपुत्रा। मिष्टान् कामान् भारत स्वस्तिकामः॥<br><br>659: युधिष्ठिर उवाच गावल्गणे संजय स्वागतं ते प्रीयामहे ते वयं दर्शनेन। अनामयं प्रतिजाने तवाहं सहानुजै:कुशली चास्मि विद्वन्॥<br><br>660: चिरादिदं कुशलं भारतस्य श्रुत्वा राज्ञः कुरुवृद्धस्य सूत। मन्ये साक्षाद् दृष्टमहं नरेन्द्र दृष्ट्वैव त्वां संजय प्रीतियोगात्॥<br><br>661: पितामहो नः स्थविरो मनस्वी महाप्राज्ञः सर्वधर्मोपपन्नः। स कौरव्यः कुशली तात भीष्मो यथापूर्वं वृत्तिरस्त्यस्य कच्चित्॥<br><br>662: कच्चिद् राजा धृतराष्ट्रः सपुत्रो वैचित्रवीर्यः कुशली महात्मा। महाराजो बाह्निकः प्रातिपेयः कच्चिद् विद्वान् कुशली सूतपुत्र॥<br><br>663: स सोमदत्तः कुशली तात कच्चिद् भूरिश्रवाः सत्यसंधः शलश्च। द्रोणः सपुत्रश्च कृपश्च विप्रो महेष्वासाः कच्चिदेतेऽप्यरोगाः॥<br><br>664: सर्वे कुरुभ्यः स्पृहयन्ति संजय धनुर्धरा ये पृथिव्या प्रधानाः। महाप्राज्ञाः सर्वशास्त्रावदाता धनुर्भूता मुख्यतमाः पृथिव्याम्॥<br><br>665: कच्चिन्मानं तात लभन्त एते धनुर्भूतः कच्चिदेतेऽप्यरोगाः। येषां राष्ट्रे निवसति दर्शनीयो महेष्वासः शीलवान् द्रोणपुत्रः॥<br><br>666: महाप्राज्ञो राजपुत्रो युयुत्सुः। कर्णोऽमात्यः कुशली तात कच्चित् सुयोधनो यस्य मन्दो विधेयः॥<br><br>667: स्त्रियो वृद्धा भारतानां जनन्यो महानस्यो दासभार्याश्च सूत। वध्वः पुत्रा भागिनेया भगिन्यो दौहित्रा वा कच्चिदप्यव्यलीकाः॥<br><br>668: कच्चिद् राजा ब्राह्मणानां यथावत् प्रवर्तते पूर्ववत् तात वृत्तिम्। कच्चिद् दायान् मामकान् धार्तराष्ट्रो द्विजातीनां संजय नोपहन्ति॥<br><br>669: कच्चिद् राजा धृतराष्ट्रः सपुत्र उपेक्षते ब्राह्मणातिक्रमान् वै। मुपेक्षते तेषु सदैव वृत्तिम्॥<br><br>670: एतज्ज्योतिश्चोत्तमं जीवलोके शुक्लं प्रजानां विहितं विधात्रा। ते चेद् दोषं न नियच्छन्ति मन्दा: कृत्स्नोनाशो भविता कौरवाणाम्॥<br><br>671: कच्चिद् राजा धृतराष्ट्रः सपुत्रो बुभूषते वृत्तिममात्यवर्गे। कच्चिन्न भेदेन जिजीविषन्ति सुहृदूपा दुर्हदैश्चैकमत्यात्। । कच्चिन्न पापं कथयन्ति तात ते पाण्डवानां कुरवः सर्व एव। द्रोणः सपुत्रश्च कृपश्च वीरो नास्मासु पापानि वदन्ति कच्चित्॥<br><br>672: कच्चिद् राज्ये धृतराष्ट्र सपुत्रं समेत्याहुः कुरवः : कुरवः सर्व एव। कच्चिद् दृष्ट्वा दस्युसङ्घान् समेतान् स्मरन्ति पार्थस्य युधां प्रणेतु॥<br><br>673: मौर्वीभुजाग्रप्रहितान् स्म तात दोधूयमानेन धनुर्धरेण। नजिह्मगान् कच्चिदनुस्मरन्ति॥<br><br>674: न चापश्यं कचिदहं पृथिव्यां योधं समं वाधिकमर्जुनेन। यस्यैकषष्टिनिशितास्तीक्ष्णधाराः सुवाससः सम्मतो हस्तवापः॥<br><br>675: गदापाणिर्भीमसेनस्तरस्वी प्रवेपयञ्छत्रुसङ्घाननीके। नागः प्रभिन्न इव नड्वलेषु चंक्रम्यते कच्चिदेनं स्मरन्ति॥<br><br>676: माद्रीपुत्रः सहदेवः कलिङ्गान् समागतानजयद् दन्तकरे। वामेनास्यन् दक्षिणेनैव यो वै महाबलं कच्चिदेनं स्मरन्ति॥<br><br>677: पुरा जेतुं नकुलः प्रेषितोऽयं शिबींस्त्रिगर्तान् संजय पश्यतस्ते। दिशं प्रतीची वशमानयन्मे माद्रीसुतं कच्चिदेनं स्मरन्ति॥<br><br>678: पराभवो द्वैतवने य आसीद् दुर्मन्त्रिते घोषयात्रागतानाम्। यत्र मन्दाञ्छत्रुवशं प्रयातानमोचयद् भीमसेनो जयश्च। । अहं पश्चादर्जुनमभ्यरक्षं माद्रीपुत्रौ भीमसेनोऽप्यरक्षत्। गाण्डीवधन्वा शत्रुसङ्घानुदस्य स्वस्त्यागमत् कच्चिदेनं स्मरन्ति॥<br><br>679: न कर्मणा साधुनैकेन नूनं सुखं शक्यं वै भवतीह संजय। न शक्नुमो धृतराष्ट्रस्य पुत्रम्॥<br><br>680: संजय उवाच यथाऽऽत्य मे पाण्डव तत् तथैव कुरून् कुरुश्रेष्ठ जनं च पृच्छसि। अनामयास्तात मनस्विनस्ते कुरुश्रेष्ठान् पृच्छसि पार्थ यांस्त्वम्॥<br><br>681: सन्त्येव वृद्धाः साधवो धार्तराष्ट्र सन्त्येव पापाः पाण्डव तस्य विद्धि। दद्याद् रिपुभ्योऽपि हि धार्तराष्ट्रः कुतो दायाँल्लोपयेद् ब्राह्मणानाम्॥<br><br>682: मगुग्धेषु दुग्धवत् तन्न साधु। मित्रध्रुक स्याद् धृतराष्ट्रः सपुत्रो युष्मान् द्विषन् साधुवृत्तानसाधुः॥<br><br>683: न चानुजानाति भृशं च तप्यते शोचत्यन्तः स्थविरोऽजातशत्रो। शृणोति हि ब्राह्मणानां समेत्य मित्रद्रोहः पातकेभ्यो गरीयान्॥<br><br>684: स्मरन्ति तुभ्यं नरदेव संयुगे युद्धे च जिष्णोश्च युधां प्रणेतुः। समुत्कृष्टे दुन्दुभिशङ्खशब्दे गदापाणिं भीमसेनं स्मरन्ति॥<br><br>685: माद्रीसुतौ चापि रणाजिमध्ये सर्वा दिशः सम्पतन्तौ स्मरन्ति। सेनां वर्षन्तौ शरवरजस्त्रं महारथौ समरे दुष्प्रकम्पौ॥<br><br>686: ननागतं ज्ञायते यद् भविष्यम्। त्वं चेत् तथा सर्वधर्मोपपन्नः प्राप्तः क्लेशं पाण्डव कृच्छ्ररूपम्। त्वमेवैतत् कृच्छ्रगतश्च भूयः समीकुर्याः प्रज्ञयाऽजातशत्रो॥<br><br>687: न कामार्थं संत्यजेयुर्हि धर्म पाण्डोः सुताः सर्व एवेन्द्रकल्पाः। त्वमेवैतत् प्रज्ञयाऽजातशत्रो समीकुर्या येन शर्माप्नुयुस्ते॥<br><br>688: धार्तराष्ट्राः पाण्डवा संजयाश्च ये चाप्यन्ये संनिविष्टा नरेन्द्राः। मजातशत्रो वचनं पिता ते॥<br><br>689: सहामात्यः सहपुत्रश्च राजन् समेत्य तां वाचमिमां निबोध॥<br><br>690: युधिष्ठिर उवाच समागताः पाण्डवाः सुंजयाश्च जनार्दनो युयुधानो विराटः। यत् ते वाक्यं धृतराष्ट्रानुशिष्टं गावल्गणे ब्रूहि तत् सूतपुत्र॥<br><br>691: संजय उवाच अजातशत्रु च वृकोदरं च धनंजय माद्रवतीसुतौ च। आमन्त्रये वासुदेवं च शौरिं युयुधान् चेकितान विराटम्॥<br><br>692: पञ्चालानामधिपं चैव वृद्धं धृष्टद्युम्नं पार्ष याज्ञसेनिम्। सर्वे वाचं शृणुतेमा मदीयां वक्ष्यामि यां भूतिमिच्छन् कुरूणाम्॥<br><br>693: नयोजयत् त्वरमाणो रथं मे। स्तद् रोचतां पाण्डवानां शमोऽस्तु॥<br><br>694: सर्वैर्धर्मः समुपेतास्तु पार्थाः संस्थानेन मार्दवेनार्जवेन। जाताः कुले ह्यनृशंसा वदान्या ह्रीनिषेवाः कर्मणां निश्चयज्ञाः॥<br><br>695: न युज्यते कर्म युष्मासु हीनं सत्त्वं हि वस्तादृशं भीमसेनाः। उद्भासते ह्यञ्जनबिन्दवक्त च्छुभ्र वस्त्रे यद् भवेत् किल्बिषं वः॥<br><br>696: सर्वक्षयो दृश्यते यत्र कृत्स्नः पापोदयो निरयोऽभावसंस्थः। कस्तत्र् कुर्याज्जातु कर्म प्रजानन् पराजयो यत्र समो जयश्च॥<br><br>697: ते वै धन्या यैः कृतं ज्ञातिकार्य ते वै पुत्राः सुहृदो बान्धवाश्च। र्यतः कुरूणां नियतो वैभव: स्यात्॥<br><br>698: ते चेत् कुरूननुशिष्याथ पार्था निर्णीय सर्वान् द्विषतो निगृह्य। समं वस्तज्जीवितं मृत्युना स्याद् यज्जीवध्वं ज्ञातिवधे न साधु॥<br><br>699: को ह्येव युष्मान् सह केशवेन सचेकितानान् पार्षतबाहुगुप्तान्। ससात्यकीन् विषहेत प्रजेतुं लध्वाऽपि देवान् सचिवान् सहेन्द्रान्॥<br><br>700: नश्वत्थाम्ना शल्यकृपादिभिश्च। रणे विजेतुं विषहेत राजन् राधेयगुप्तान् सह भूमिपालैः॥<br><br>701: महद् बलं धार्तराष्ट्रस्य राज्ञः को वै शक्तो हन्तुमक्षीयमाणः। सोऽहं जये चैव पराजये च निःश्रेयसं नाधिगच्छामि किञ्चित्॥<br><br>702: कथं हि नीचा इव दौष्कुलेया निर्धर्मार्थं कर्म कुर्युश्च पार्थाः। सोऽहं प्रसाद्य प्रणतो वासुदेवं पञ्चालानामधिपं चैव वृद्धम्॥<br><br>703: कृताञ्जलिः शरणं वः प्रपद्ये कथं स्वस्ति स्यात् कुरुसंजयानाम्। न ह्येवमेवं वचनं वासुदेवो धनंजयो वा जातु किंचिन्न कुर्यात्॥<br><br>704: देतद् विद्वन् साधनार्थं ब्रवीमि। एतद् राज्ञो भीष्मपुरोगमस्य मतं यद् वः शान्तिरिहोत्तमा स्यात्॥<br><br>705: युधिष्ठिर उवाच कां नु वाचं संजय मे शृणोषि युद्धैषिणी येन युद्धाद् बिभेषि। अयुद्धं वै तात युद्धाद् गरीयः कस्तल्लब्ध्वा जातु युद्ध्येत सूत॥<br><br>706: अकुर्वतश्चेत् पुरुषस्य संजय सिद्ध्येत् संकल्पो मनसा ये यमिच्छेत्। दन्यत्र युद्धाद् बहु यल्लघीयः॥<br><br>707: कुतो युद्धं जातु नरोऽवगच्छेत् को देवशप्तो हि वृणीत युद्धम्। सुखैषिणः कर्म कुर्वन्ति पार्था धर्मादहीनं यच्च लोकस्य पथ्यम्॥<br><br>708: धर्मोदयं सुखमाशंसमानाः कृच्छ्रोपायं तत्त्वतः कर्म दुःखम्। सुखं प्रेप्सुर्विजिघांसुश्च दुःखं य इन्द्रियाणां प्रीतिरसानुगामी॥<br><br>709: कामाभिध्या स्वशरीरं दुनोति यया प्रमुक्तो न करोति दुःखम्। यथेध्यमानस्य समिद्धतेज़सो भूयो बलं वर्धते पावकस्य॥<br><br>710: कामार्थलाभेन तथैव भूयो न तृप्यते सर्पिषेवाग्निरिद्धः। सम्पश्येमं भोगचयं महान्तं सहास्माभिधृतराष्ट्रस्य राज्ञः॥<br><br>711: नाश्रेयानीश्वरो विग्रहाणां नाश्रेयान् वै गीतशब्दं शृणोति। नाश्रेयान् वै सेवते माल्यगन्धान् न चाप्यश्रेयाननुलेपनानि॥<br><br>712: नाश्रेयान् वै प्रावारान् संविवस्ते कथं त्वस्मान् सम्प्रणुदेत् कुरुभ्यः। अत्रैव स्यादबुधस्यैव कामः प्रायः शरीरे हृदयं दुनोति॥<br><br>713: स्वयं राजा विषमस्थः परेषु सामर्थ्यमन्विच्छति तन्न साधु। यथाऽऽत्मनः पश्यति वृत्तमेव तथा परेषामपि सोऽभ्युपैति॥<br><br>714: आसन्नमग्नि तु निदाघकाले गम्भीरकक्षे गहने विसृज्य। यथा विवृद्धं वायुवसेन शोचेत् क्षेमं मुमुक्षुः शिशिरव्यपाये॥<br><br>715: प्राप्तैश्वर्यो धृतराष्ट्रोऽद्य राजा लालप्यते संजय कस्य हेतोः। प्रगृह्य दुर्बुद्धिमनार्जवे रतं पुत्रं मन्दं मूढममन्त्रिणं तु॥<br><br>716: अनाप्तवच्चाप्ततमस्य वाचः सुयोधनो विदुरस्यावमत्या सुतस्य राजा धृतराष्ट्रः प्रियैषी सम्बुध्यमानो विशतेऽधर्ममेव॥<br><br>717: मेधाविनं ह्यर्थकामं कुरूणां बहुश्रुतं वाग्मिनं शीलवन्तम्। स तं राजा धृतराष्ट्रः कुरुभ्यो न सस्मार विदुरं पुत्रकाम्यात्॥<br><br>718: माननस्यासौ मानकामस्य चे!ः संरम्भिणश्चार्थधर्मातिगस्य। दुर्भाषिणो मन्युवशानुगस्य कामात्मनो दौ«दैर्भावितस्य॥<br><br>719: मित्रदुहः संजय पापबुद्धेः। सुतस्य राजा धृतराष्ट्रः प्रियैषी प्रपश्यमानः प्राजहाद् धर्मकामौ॥<br><br>720: न्मतिः कुरूणामागतः स्यादभावः। काव्यां वाचं विदुरो भाषमाणो न विन्दते यद् धार्तराष्ट्रात् प्रशंसाम्॥<br><br>721: क्षत्तुर्यदा नान्ववर्तन्त बुद्धि कृच्छ्रे कुरून् सूत तदाभ्याजगाम्। यावत् प्रज्ञामन्ववर्तन्त तस्य तावत् तेषां राष्ट्रवृद्धिर्बभूव॥<br><br>722: तदर्थलुब्धस्य निबोध मेऽद्य ये मन्त्रिणो धार्तराष्ट्रस्य सूत। दुःशासनः शकुनिः सूतपुत्रो गावल्गणे पश्य सम्मोहमस्य॥<br><br>723: सोऽहं न पश्यामि परीक्षमाणः कथं स्वस्ति स्यात् कुरुसुंजयानाम्। आत्तैश्वर्यो धृतराष्ट्रः परेभ्यः प्रवाजिते विदुरे दीर्घदृष्टो॥<br><br>724: आशंसते वै धृतराष्ट्रः सपुत्रो महाराज्यमसपत्नं पृथिव्याम्। तस्मिञ्छमः केवलं नोपलभ्यः सर्वं स्वकं मद्गते मन्यतेऽर्थम्॥<br><br>725: यत् तत् कर्णो मन्यते पारणीयं युद्धे गृहीतायुधमर्जुनं वै। आसंश्च युद्धानि पुरा महान्ति कथं कर्णो नाभवद् द्वीप एषाम्॥<br><br>726: कर्णश्च जानाति सुयोधनश्च द्रोणश्च जानाति पितामहश्च। अन्ये च कर कुरवस्तत्र सन्ति यथार्जुनान्नास्त्यपरो धनुर्धरः॥<br><br>727: जानन्त्येतत् कुरवः सर्व एव ये चाप्यन्ये भूमिपालाः समेताः। दुर्योधने राज्यमिहाभवद् यथा अरिंदमे फाल्गुने विद्यमाने॥<br><br>728: तेनानुबन्धं मन्यते धार्तराष्ट्रः शक्यं हर्तुं पाण्डवानां ममत्वम्। किरीटिना तालमात्रायुधेन तद्वेदिना संयुगं तत्र गत्वा॥<br><br>729: वशृण्वाना धार्तराष्ट्रा ध्रियन्ते। क्रुद्धं न चेदीक्षते भीमसेनं सुयोधनो मन्यते सिद्धमर्थम्॥<br><br>730: इन्द्रोऽप्येतन्नोत्सहेत् तात हर्तु मैश्वर्यं नो जीवति भीमसेने। धनंजये नकुले चैव सूत तथा वीरे सहदेवे सहिष्णौ॥<br><br>731: स चेदेता प्रतिपद्येत बुद्धि वृद्धो राजा सह पुत्रेण सूत। एवं रणे पाण्डवकोपदग्धा न नश्येयुः संजय धार्तराष्ट्राः॥<br><br>732: जानासि त्वं क्लेशमस्मासु वृत्तं त्वां पूजयन् संजयाहं क्षमेयम्। यच्चास्माकं कौरवैर्भूतपूर्व या नो वृत्तिर्धार्तराष्ट्र तदाऽऽसीत्॥<br><br>733: अद्यापि तत् तत्र तथैव वर्ततां शान्तिं गमिष्यामि यथात्वमात्थ। इन्द्रप्रस्थे भवतु ममैव राज्यं सुयोधनो यच्छतु भारताग्रयः॥<br><br>734: संजय उवाच धर्मनित्या पाण्डव ते विचेष्टा लोके श्रुता दृश्यते चापि पार्थ। महाश्रावं जीवितं चाप्यनित्यं सम्पश्यत्वं पाण्डव मा व्यनीनशः॥<br><br>735: न चेद् भागं कुरवोऽन्यत्र युद्धात् प्रयच्छेरंस्तुभ्यमजातशत्रो। भैक्षचर्यामन्धकवृष्णिराज्ये श्रेयो मन्ये न तु युद्धेन राज्यम्॥<br><br>736: अल्पकालं जीवितं यन्मनुष्ये महास्रावं नित्यदुःखं चलं च। भूयश्च तद् यशसो नानुरूपं तस्मात् पापं पाण्डव मा कृथास्त्वम्॥<br><br>737: कामा मनुष्यं प्रसजन्त एते धर्मस्य ये विघ्नमूलं नरेन्द्र। पूर्वं नरस्तान् मतिमान् प्रणिघल्लोके प्रशंसां लभतेऽनवद्याम्॥<br><br>738: निबन्धनी ह्यर्थतृष्णेह पार्थ तामिच्छता बाध्यते धर्म एव। धर्मं तु यः प्रवृणीते स बुद्धः कामे गृध्नो हीयतेऽर्थानुरोधात्॥<br><br>739: धर्म कृत्वा कर्मणां तात मुख्यं महाप्रतापः सवितेव भाति। हीनो हि धर्मेण महीमपीमां लब्ध्वा नरः सीदति पापबुद्धिः॥<br><br>740: वेदोऽधीतश्चरितं ब्रह्मचर्य यज्ञैरिष्टं ब्राह्मणेभ्यश्च दत्तम्। परं स्थानं मन्यमानेन भूय आत्मा दत्तो वर्षपूगं सुखेभ्यः॥<br><br>741: सुखप्रिये सेवमानोऽतिवेलं योगाभ्यासे यो न करोति कर्म। वित्तक्षये हीनसुखोऽतिवेलं दुःखं शेते कामवेगप्रणुन्नः॥<br><br>742: एवं पुनर्ब्रह्मचर्याप्रसक्तो हित्वा धर्मं यः प्रकरोत्यधर्मम्। अश्रद्दधत् परलोकाय मूढो हित्वा देहं तप्यते प्रेत्य मन्दः॥<br><br>743: न कर्मणा विप्रणाशोऽस्त्यमुत्र पुण्यानां वाप्यथवा पापकानाम्। पूर्वं कर्तुर्गच्छति पुण्यपापं पश्चात् त्वेनमनुयात्येव कर्ता॥<br><br>744: न्यायोपेतं ब्राह्मणेभ्योऽथ दत्तं श्रद्धापूतं गन्धरसोपपन्नम्। अन्वाहार्येषूत्तमदक्षिणेषु तथारूपं कर्म विख्यायते ते॥<br><br>745: इह क्षेत्रे क्रियते पार्थ कार्य न वै किञ्चित् क्रियते प्रेत्य कार्यम्। कृतं त्वया पारलौक्यं च कर्म पुण्यं महत् सद्भिरतिप्रशस्तम्॥<br><br>746: जहाति मृत्युं च जरां भयं च न क्षुत्पिपासे मनसोऽप्रियाणि। दन्यत्र वै चेन्द्रियप्रीणनाद्धि॥<br><br>747: एवंरूपं कर्मफलं नरेन्द्र मात्रावहं हृदयस्य प्रियेण। स क्रोधज पाण्डव हर्षजं च लोकावुभौ मा प्रहासीश्चिराय॥<br><br>748: अन्तं गत्वा कर्मणां मा प्रजह्याः सत्यं दमं चार्जवमानृशंस्यम्। अश्वमेधं राजसूयं तथज्याः पापस्यान्तं कर्मणो मा पुनर्गाः॥<br><br>749: तच्चेदेवं द्वेषरूपेण पार्थाः करिष्यध्वं कर्म पापं चिराय। निवसध्वं वर्षपूगान् वनेषु दुःखं वासं पाण्डवा धर्म एव॥<br><br>750: दात्माधीनं यद् बलं ह्येतदासीत्। नित्यं च वश्याः सचिवास्तवेमे जनार्दनो युयुधानश्च वीरः॥<br><br>751: मत्स्यो राजा रुक्मरथः सपुत्रः प्रहारिभिः सह पुत्रैविराटः। राजानश्च ये विजिताः पुरस्तात् त्वामेव ते संश्रयेयुः समस्ताः॥<br><br>752: महासहायः प्रतपन् बलस्थः पुरस्कृतो वासुदेवार्जुनाभ्याम्। वरान् हनिष्यन् द्विपतो रङ्गमध्ये व्यनेष्यथा धार्तराष्ट्रस्य दर्पम्॥<br><br>753: बलं कस्माद् वर्धयित्वा परस्य निजान् कस्मात् कर्शयित्वा सहायान्। निरुष्य कस्माद् वर्षपूगान् वनेषु युयुत्ससे पाण्डव हीनकालम्॥<br><br>754: ऽधर्मज्ञो वा भूतिमथोऽभ्युपैति। प्रज्ञावान् वा बुध्यमानोऽपि धर्म संस्तम्भाद् वा सोऽपि भूतेरपैति॥<br><br>755: न संरम्भात् कर्म चकर्थ पापम्। आत्थ किं तत् कारणं यस्य हेतोः प्रज्ञाविरुद्ध कर्म चिकीर्षसीदम्॥<br><br>756: अव्याधिजं कटुकं शीर्षरोगि यशोमुषं पापफलोदयं वा। सतां पेयं यनन पिबन्त्यसन्तो मन्युं महाराज पिब प्रशाम्य॥<br><br>757: पापानुबन्धं को नु तं कामयेत क्षमैव ते ज्यासी नोत भोगाः। यत्र भीष्मः शान्तनवो हतः स्याद् यत्र द्रोणः सहपुत्रो हतः स्यात्॥<br><br>758: कृपः शल्यः सौमदत्तिर्विको विविंशतिः कर्णदुर्योधनौ च। एतान् हत्वा कीदृशं तत् सुखं स्याद् यद् विन्देथास्तदनु ब्रूहि पार्थ॥<br><br>759: लब्ध्वापीमां पृथिवीं सागरान्तां जरामृत्यू नैव हि त्वं प्रजह्याः। नेवं विद्वान् नैव युद्धं कुरु त्वम्॥<br><br>760: रेवं युक्तं कर्म चिकीर्षसि त्वम्। अपक्रामे: स्वं प्रदायैव तेषां मा गास्त्वं वै देवयानात् पथोऽद्य॥<br><br>761: युधिष्ठिर उवाच असंशयं संजय सत्यमेतद् धर्मो वरः कर्णणां यत् त्वमात्थ। ज्ञात्वा तु मां संजय गर्हयेस्त्वं यदि धर्मं यद्यधर्मं चरेयम्॥<br><br>762: यत्राधर्मो धर्मरूपाणि धत्ते धर्मः कृत्स्नो दृश्यतेऽधर्मरूपः। बिभ्रद् धर्मो धर्मरूपं तथा च विद्वांसस्तं सम्प्रपश्यन्ति बुद्ध्या॥<br><br>763: एवं तथैवापदि लिङ्गमेतद् धर्माधर्मी नित्यवृत्ती भजेताम्। मापद्धर्मं संजय तं निबोध॥<br><br>764: लुप्तायां तु प्रकृतौ येन कर्म निष्पादयेत् तत् परीप्सेद् विहीनः। प्रकृतिस्थश्चादि वर्तमान उभौ गौ भवतः संजयैतौ॥<br><br>765: अविनाशमिच्छतां ब्राह्मणानां प्रायश्चित्तं विहितं यद् विधात्रा। सम्पश्येथाः कर्मसु वर्तमानान् विकर्मस्थान् संजय गर्हयेस्त्वम्॥<br><br>766: सर्वोत्सङ्गं साधु मनीषिणां सत्त्वविच्छेदनाय विधीयते सत्सु वृत्तिः सदैवा अब्राह्मणाः सन्ति तु ये न वैद्याः मन्येत तेभ्यः॥<br><br>767: तदध्वानः पितरो ये च पूर्वे पितामहा ये च तेभ्यः परेऽन्ये। र्नान्यं ततो नास्तिकोऽस्मीति मन्ये॥<br><br>768: यत् किंचनेदं वित्तमस्यां पृथिव्यां यद् देवानां त्रिदशानां परं यत्। प्राजापत्यं त्रिदिवं ब्रह्मलोकं नाधर्मतः संजय कामयेयम्॥<br><br>769: प्युपासिता ब्राह्मणानां मनीषी। नानाविधांश्चैव महाबलांश्च राजन्यभोजाननुशास्ति कृष्णः॥<br><br>770: यदि ह्यहं विसृजन् साम गर्यो नियुध्यमानो यदि जह्या स्वधर्मम्। महायशाः केशवस्तद् ब्रवीतु वासुदेवस्तूभयोरर्थकामः॥<br><br>771: शैनेयोऽयं चेदयश्चान्धकाश्च वार्ष्णेयभोजाः कुकुरा: संजयाश्च। उपासीना वासुदेवस्य बुद्धिं निगृह्य शत्रून् सुहृदो नन्दयन्ति॥<br><br>772: वृष्ण्यन्धका एग्रसेनादयो वै कृष्णप्रणीताः सर्व एवेन्द्रकल्पाः। मनस्विनः सत्यपरायणाश्च महाबला यादवा भोगवन्तः॥<br><br>773: काश्यो बर्भुः श्रियमुत्तमां गतो लब्ध्वा कृष्णं भ्रातरमीशितारम्। यस्मै कामान् वर्षति वासुदेवो चीष्मात्यये मेघ इव प्रजाभ्यः॥<br><br>774: ईदृशोऽयं केशवस्तात विद्वान् विद्धि ह्येनं कर्मणां निश्चयज्ञम्। प्रियश्च नः साधुतमश्च कृष्णो नातिक्रामे वचनं केशवस्य॥<br><br>775: वासुदेव उवाच मिच्छाम्यहं भूतिमेषां प्रियं च। तथा राज्ञो धृतराष्ट्रस्य सूत समाशंसे बहुपुत्रस्य वृद्धिम्॥<br><br>776: कामो हि मे संजय नित्यमेव नान्यद् व्रयां तान् प्रति शाम्यतेति। राज्ञश्च हि प्रियमेतच्छृणोमि मन्ये चैतत् पाण्डवानां समक्षम्॥<br><br>777: सुदुष्करस्तत्र शमो हि नूनं प्रदर्शितः संजय पाण्डवेन। यस्मिन् गृद्धो धृतराष्ट्रः सपुत्रः कस्मादेषां कलहो नावमूछेत्॥<br><br>778: न त्वं धर्मं विचरं संजयेह मत्तश्चं जानासि युधिष्ठिराच्च। अथो कस्मात् संजय पाण्डवस्य उत्साहिनः पूरयतः स्वकर्म॥<br><br>779: यथाऽऽख्यातमावसतः कुटुम्बे पुरा कस्मात् साधुविलोपमात्या दुच्चावचा मतयो ब्राह्मणानाम्॥<br><br>780: कर्मणाऽऽहुः सिद्धिमेके परत्र हित्वा कर्म विद्यया सिद्धिमेके। नाभुञ्जानो भक्ष्यभोज्यस्य तृप्येद् विद्वानपीह विहितं ब्राह्मणानाम्॥<br><br>781: या वै विद्याः साधयन्तीह कर्म तासां फलं विद्यते नेतरासाम्। तत्रेह वै दृष्टफलं तु कर्म पीत्वोदकं शाम्यति तृष्णयाऽऽतः॥<br><br>782: सोऽयं विधिर्विहितः कर्मणैव संवर्तते संजय तत्र कर्मी तत्र योऽन्यत् कर्मणः साधु मन्येन्मोघं तस्यालपितं दुर्बलस्य॥<br><br>783: कर्मणाऽमी भान्ति देवाः परत्र कर्मणैवेह प्लवते मातरिश्वा। अहोरात्रे विदधत् कर्मणैव अतन्द्रितो नित्यमुदेति सूर्यः॥<br><br>784: नतन्द्रितश्चन्द्रमाश्चाभ्युपैति। अतन्द्रितो दहते जातवेदाः समिद्धयमानः कर्म कुर्वन् प्रजाभ्यः॥<br><br>785: अतन्द्रिता भारमिमं महान्तं बिभर्ति देवी पृथिवी बलेन। अतन्द्रिताः शीघ्रमपो वहन्ति संतर्पयन्त्यः सर्वभूतानि नद्यः॥<br><br>786: अतन्द्रितो वर्षति भूरितेजाः संनादयन्नन्तरिक्षं दिशश्च। अतन्द्रितो ब्रह्मचर्यं चचार श्रेष्ठत्वमिच्छन् बलभिद् देवतानाम्॥<br><br>787: हित्वा सुखं मनसश्च प्रियाणि तेन शक्रः कर्मणा श्रेष्ठ्यमाप। सत्यं धर्मं पालयन्त्रप्रमत्तो दमं तितिक्षां मतां प्रियं च॥<br><br>788: एतानि सर्वाण्युपसेवमानः स देवराज्यं मघवान् प्राप मुख्यम्। बृहस्पतिर्ब्रह्मचर्यं चचार समाहितः संशितात्मा यथावत्॥<br><br>789: हित्वा सुखं प्रतिध्येन्द्रियाणि तेन देवानामगमद् गौरवं सः। तथा नक्षत्राणि कर्मणामुत्र भान्ति रुद्रादित्या वसवोऽथापि विश्वे॥<br><br>790: यमो राजा वैश्रवणः कुवेरो गन्धर्वयक्षाप्सरसश्च सूत। ब्रह्मविद्या ब्रह्मचर्य क्रिया च निषेवमाणा ऋषयोऽमुत्र भान्ति॥<br><br>791: जानन्निमं सर्वलोकस्य धर्म विप्रेन्द्राणां क्षत्रियाणां विशां च। स कस्मात् त्वं जानतां ज्ञानवान् सन् व्यायच्छसे संजय कौरवार्थे॥<br><br>792: आम्नायेषु नित्यसंयोगमस्य तथाश्वमेधे राजसूये च विद्धिा संयुज्यते धनुषा वर्मणा च हस्यश्वाथै रथशस्त्रैश्च भूयः॥<br><br>793: मवगच्छेयुरवधेनैव पार्थाः। दार्ये वृत्ते भीमसेनं निगृह्य॥<br><br>794: ते चेत् पित्र्ये कर्मणि वर्तमाना आपोरन् दिष्टवशेन मृत्युम्। यथाशक्त्या पूरयन्तः स्वकर्म तदप्येषां निधनं स्यात् प्रशस्तम्॥<br><br>795: उताहो त्वं मन्यसे शाम्यमेव राज्ञां युद्धे वर्तते धर्मतन्त्रम्। अयुद्धे वा वरतते धर्मतन्त्रं तथैव ते वाचमिमां शृणोमि॥<br><br>796: मवेक्ष्य त्वं संजय स्वं च कर्म। निशम्याथो पाण्डवानां च कर्म प्रशंस वा निन्द वा या मतिस्ते॥<br><br>797: अधीयीत ब्राह्मणो वै यजेत दद्यादीयात् तीर्थमुख्यानि चैवा अध्यापयेद् याजयेच्चापि याज्यान् प्रतिग्रहान् वा विहितान् प्रतीच्छेत्॥<br><br>798: तथा राजन्यो रक्षणं वै प्रजानां कृत्वा धर्मेणाप्रमत्तोऽथ दत्त्वा। यज्ञैरिष्ट्वा सर्ववेदानधीत्य दारान् कृत्वा पुण्यकृदावसेद् गृहान्॥<br><br>799: स धर्मात्मा धर्ममधीत्य पुण्यं यदिच्छया व्रजति ब्रह्मलोकम्। वित्तं चिन्वन् पालयन्नप्रमत्तः॥<br><br>800: प्रियं कुर्वन् ब्राह्मणक्षत्रियाणां धर्मशीलः पुण्यकृदावसेद् गृहान्। परिचर्या वन्दनं ब्राह्मणानां नाधीयीत प्रतिषिद्धोऽस्य यज्ञः। देवं स्मृतः शूद्रधर्म: पुराणः॥<br><br>801: एतान् राजा पालयन्त्रप्रमत्तो नियोजयन् सर्ववर्णान् स्वधर्मे। अकामात्मा समवृत्तिः प्रजासु नाधार्मिकाननुरुध्येत कामान्॥<br><br>802: दभिज्ञातः सर्वधर्मोपपन्नः। स तं दुष्टुमनुशिष्यात् प्रजानां न चैतद् बुध्येदिति तस्मिन्नसाधुः॥<br><br>803: यदा गृध्येत् परभूतौ नृशंसो विधिप्रकोपाद् बलमाददानः। ततो राज्ञामभवद् युद्धमेतत् तत्र जातं वर्म शस्त्रं धनुश्च॥<br><br>804: इन्द्रेणैतद् दस्युवधाय कर्म उत्पादितं वर्म शस्त्रं धनुश्च॥<br><br>805: तत्र पुण्यं दस्युवधेन लभ्यते सोऽयं दोषः कुरुभिस्तीव्ररूपः। अधर्मज्ञैर्धर्ममबुध्यमानैः प्रादुर्भूतः संजय साधु तन्न। ॥<br><br>806: तत्र राजा धृतराष्ट्रः सपुत्रो धन॑ हरेत् पाण्डवानामकस्मात्। नावेक्षन्ते राजधर्मं पुराणं तदन्वयाः कुरवः सर्व एव॥<br><br>807: स्तेनो हरेद् यत्र धनं ह्यदृष्टः प्रसह्य वा यत्र हरेत दृष्टः। उभौ गौं भवतः संजयैतौ किं वै पृथक्त्वं धृतराष्ट्रस्य पुत्रे॥<br><br>808: सोऽयं लोभान्मन्यते धर्ममेतं यमिच्छति क्रोधवशानुगामी। स्तं नः कस्मादाददीरन् परे वै॥<br><br>809: अस्मिन् पदे युध्यतां नो वधोऽपि श्लाध्य: पित्र्यं परराज्याद् विशिष्टम्। नाचक्षीथाः संजय राजमध्ये॥<br><br>810: एते मदान्मृत्युवशाभिपन्नाः समानीता धार्तराष्ट्रेण मूढाः। इदं पुन: कर्म पापीय एव सभामध्ये पश्य वृत्तं कुरूणाम्॥<br><br>811: प्रियां भार्यां द्रौपदी पाण्डवानां यशस्विनी शीलवृत्तोपपन्नाम्। यदुपैक्षन्त कुरवो भीष्ममुख्या: कामानुगेनोपरुद्धां व्रजन्तीम्॥<br><br>812: तं चेत् तदा ते सकुमारवृद्धा अवारयिष्यन् कुरवः समेताः। मम प्रियं धृतराष्ट्रोऽकरिष्यत् पुत्राणां च कृतमस्थाभविष्यत्॥<br><br>813: दुःशासन: प्रातिलोम्यान्निनाय सभामध्ये श्वशुराणां च कृष्णाम्। सा तत्र नीता करुणं व्यपेक्ष्य नान्यं क्षत्तु थमवाप किंचित्॥<br><br>814: कार्पण्यादेव सहितास्तत्र भूपा नाशक्नुवन् प्रतिवक्तुं सभायाम्। एकः क्षत्ता धर्म्यमर्थं ब्रुवाणो धर्मबुद्ध्या प्रत्युवाचाल्पबुद्धिम्॥<br><br>815: मथेच्छसे पाण्डवस्योपदेष्टुम्। कृष्णा त्वेतत् कर्म चकार शुद्धं सुदुष्करं तत्र सभां समेत्य॥<br><br>816: येन कृच्छ्रात् पाण्डवानुज्जहार तथाऽऽत्मानं नौरिव सागरौघात्। यत्राब्रवीत् सूतपुत्रः सभायां कृष्णां स्थितां श्वशुराणां समीपे॥<br><br>817: न ते गतिविद्यते याज्ञसेनि प्रपद्य दासी धार्तराष्ट्रस्य वेश्म। पराजितास्ते पतयो न सन्ति पतिं चान्यं भाविनि त्वं वृणीष्व॥<br><br>818: दस्थिच्छिन्दन् मर्मघाती सुघोरः। कर्णाच्छरो वाङ्मयस्तिग्मतेजाः प्रतिष्ठितो हृदये फाल्गुनस्य॥<br><br>819: कृष्णाजिनानि परिधित्समानान् दुःशासनः कटुकान्यभ्यभाषत्। एते सर्वे षण्ढतिला विनष्टाः क्षयं गता नरकं दीर्घकालम्॥<br><br>820: गान्धारराजः शकुनिर्निकृत्या यदब्रवीत् द्यूतकाले स पार्थम्। पराजितो नन्दनः किं तवास्ति कृष्णया त्वं दीव्य वै याज्ञसेन्या॥<br><br>821: जानासि त्वं संजय सर्वमेतद् द्यूते वाक्यं गहमेवं यथोक्तम्। स्वयं त्वहं प्रार्थये तत्र गन्तुं समाधातुं कार्यमेतद् विपन्नम्॥<br><br>822: अहापयित्वा यदि पाण्डवार्थ शमं कुरूणामपि चेच्छकेयम्। पुण्यं च मे स्याच्चरितं महोदयं मुच्येरंश्च कुरवो मृत्युपाशात्॥<br><br>823: अपि मे वाचं भाषमाणस्य काव्यां धर्मारामामर्थवतीमहिनाम्। अवेक्षेरन् धार्तराष्ट्राः समक्षं मां च प्राप्तं कुरवः पूजयेयुः॥<br><br>824: अतोऽन्यथा रथिना फाल्गुनेन भीमेन चैवाहवदंशितेन। परासिक्तान् धार्तराष्ट्रांश्च विद्धि प्रदह्यमानान् कर्मणा स्वेन पापान्॥<br><br>825: पराजितान् पाण्डवेयांस्तु वाचो रौद्रा रूक्षा भाषते धार्तराष्ट्रः। गदाहस्तो भीमसेनोऽप्रमत्तो दुर्योधनं स्मारयिता हि काले॥<br><br>826: सुयोधनो मन्युमयो महाद्रुमः स्कन्धः कर्णः शकुनिस्तस्य शाखाः। दुःशासनः पुष्पफले समृद्धे मूलं राजा धृतराष्ट्रोऽमनीषी॥<br><br>827: युधिष्ठिरो धर्ममयो महाद्रुमः स्कन्धोऽर्जुनो भीमसेनोऽस्य शाखाः। माद्रीपुत्रौ पुष्पफले समृद्धे मूलं त्वहं ब्रह्म च ब्राह्मणाश्च। । वनं राजा धृतराष्ट्रः सपुत्रो व्याघ्रास्ते वै संजय पाण्डुपुत्राः॥<br><br>828: मा वनं छिन्धि सव्यानं मा व्याघ्राऽनीनशन्वनात्॥<br><br>829: निर्वनो वध्यते व्याघ्रो निर्व्याघ्रं छिद्यते वनम्। तस्माद् व्याघ्रो वनं रक्षेद् वनं व्याघ्रं च पालयेत्॥<br><br>830: लताधर्मा धार्तराष्ट्राः शाला: संजय पाण्डवाः। न लता वर्धते जातु महाद्रुममनाश्रिता॥<br><br>831: स्थिताः शुश्रूषितुं पार्थाः स्थिता योद्भुमरिंदमाः। यत् कृत्यं धृतराष्ट्रस्य तत् करोतु नराधिपः॥<br><br>832: स्थिताः शमे महात्मानः पाण्डवा धर्मचारिणः। योधाः समर्थास्तद् विद्वन्नाचक्षीथा यथातथम्॥<br><br>833: संजय उवाच आमन्त्रये त्वां नरदेवदेव गच्छाम्यहं पाण्डव स्वस्ति तेऽस्तु। दुच्चारितं मे मनसोऽभिषङ्गात्॥<br><br>834: जनार्दनं भीमसेनार्जुनौ च माद्रीसुतौ सात्यकिं चेकितानम्। आमन्त्र्य गच्छामि शिवं सुखः वः सौम्येन मां पश्यत चक्षुषा नृपाः॥<br><br>835: युधिष्ठिर उवाच अनुज्ञातः संजय स्वस्ति गच्छ न नः स्मरस्यप्रियं जातु विद्वन्। विद्मश्च त्वां ते च वयं च सर्वे शुद्धात्मानं मध्यगतं सभास्थम्॥<br><br>836: आप्तो दूतः संजय सुप्रियोऽसि कल्याणवाक् शीलवांस्तृप्तिमांश्च। न मुह्येस्त्वं संजय जातु मत्या न च क्रुद्ध्येरुच्यमानो दुरुक्तैः॥<br><br>837: न मर्मगां जादु वक्तासि रूक्षां नोपश्रुतिं कटुकां नोत मुक्ताम्। मेतां वाचं तव जानीम सूत॥<br><br>838: त्वमेव नः प्रियतमोऽसि दूत इहागच्छेद् विदुरो वा द्वितीयः। अभीक्ष्णदृष्टोऽसि पुरा हि नस्त्वं धनंजयस्यात्मसमः सखाऽसि॥<br><br>839: इतो गत्वा संजय क्षिप्रमेव उपातिष्ठेथा ब्राह्मणान् ये तदर्हाः। विशुद्धवीर्याश्चरणोपपन्नाः कुले जाताः सर्वधर्मोपपन्नाः॥<br><br>840: स्वाध्यायिनो ब्राह्मणा भिक्षवश्च तपस्विनो ये च नित्या वनेषु। स्तथेतरेषां कुशलं वदेथाः॥<br><br>841: स्तथाऽऽचार्यानृत्विजो ये च तस्य। तैश्च त्वं तात सहितैर्यथार्ह संगच्छेथाः कुशलेनैव सूत॥<br><br>842: अश्रोत्रिया ये च वसन्ति वृद्धा मनस्विनः शीलबलोपपन्नाः। आशंसन्तोऽस्माकमनुस्मरन्तो यथाशक्ति धर्ममात्रां चरन्तः॥<br><br>843: श्लाघस्व मां कुशलिनं स्म तेभ्यो ह्यनामयं तात पृच्छेर्जघन्यम्। ये जीवन्ति व्यवहारेण राष्ट्र ये पालयन्तो निवसन्ति राष्ट्रे॥<br><br>844: आचार्य इष्टो नयगो विधेयो वेदानभीप्सन् ब्रह्मचर्यं चचार। योऽस्त्रं चतुष्पात् पुनरेव चक्रे द्रोणः प्रसन्नोऽभिवाद्यस्त्वयाऽसौ॥<br><br>845: अधीतविद्यश्चरणोपपन्नो योऽस्त्रं चतुष्पात् पुनरेव चक्रे। गन्धर्वपुत्रप्रतिम तरस्विनं तमश्वत्थामानं कुशलं स्म पृच्छेः॥<br><br>846: शारद्वतस्यावसथं स्म गत्वा महारथस्यात्मविदां वरस्या त्वं मामभीक्ष्णं परिकीर्तयन् वै कृपस्य पादौ संजय पाणिना स्पृशेः॥<br><br>847: यस्मिशौर्यमानृशंस्य तपश्च प्रज्ञा शीलं श्रुतिसत्त्वे धृतिश्च। पादौ गृहीत्वा कुरुसत्तमस्य भीष्मस्य मां तत्र निवेदयेथाः॥<br><br>848: प्रज्ञाचक्षुर्यः प्रणेता कुरूणां बहुश्रुतो वृद्धसेवी मनीषी। तस्मै राज्ञे स्थविरायाभिवाद्य आचक्षीथाः संजय मामरोगम्॥<br><br>849: ज्येष्ठः पुत्रो धृतराष्ट्रस्य मन्दो मूर्खः शठः संजय पापशीलः। प्रशास्ता वै पृथिवीं येन सर्वां सुयोधनं कुशलं तात पृच्छेः॥<br><br>850: स्तथाशीलः संजय सोऽपि शश्वत्। महेष्वासः शूरतमः कुरूणां दुःशासनः कुशलं तात वाच्यः॥<br><br>851: यस्य कामो वर्तते नित्यमेव नान्यः शमाद् भारतानामिति स्म। स बाह्निकानामृषभो मनीषी त्वंयाभिवाद्यः संजय साधुशीलः॥<br><br>852: गुणैरनेकैः प्रवरैश्च युक्तो विज्ञानवान् नैव च निष्ठुरो यः। स्नेहादमर्षं सहते सदैव स सोमदत्तः पूजनीयो मतो मे॥<br><br>853: अर्हत्तमः कुरुषु सौमदत्तिः स नो भ्राता संजय मत्सखा च। महेष्वासो रथिनामुत्तमोऽर्हः सहामात्यः कुशलं तस्य पृच्छेः॥<br><br>854: ये चैवान्ये कुरुमुख्या युवानः पुत्रा: पौत्रा भ्रातरश्चैव ये नः। यं यमेषां मन्यसे येन योग्यं तत् तत् प्रोच्यानामयं सूत वाच्याः॥<br><br>855: ये राजानः पाण्डवायोधनाय समानीता धार्तराष्ट्रण केचित्। वशातयः शाल्वकाः केकयाश्च तथाम्बष्ठा ये त्रिगर्ताश्च मुख्याः॥<br><br>856: स्तथा प्रतीच्याः पर्वतीयाश्च सर्वे। स्तेषां सर्वेषां कुशलं सूत पृच्छेः॥<br><br>857: हस्त्यारोहा रथिन: सादिनश्च पदातयश्चार्यसङ्घाः महान्तः। मनामयं परिपृच्छेः समग्रान्॥<br><br>858: तथा राज्ञो ह्यर्थयुक्तानमात्यान् दौवारिकान् ये च सेनां नयन्ति। मर्थांश्च ये महतश्चिन्तयन्ति॥<br><br>859: वृन्दारकं कुरुमध्येष्वमूढ़ महाप्रज्ञं सर्वधर्मोपपन्नम्। न तस्य युद्धं रोचते वै कदाचिद् वैश्यापुत्रं कुशलं तात पृच्छेः॥<br><br>860: श्छन्नोपधः साधुदेवी मताक्षः। यो दुर्जयो देवस्थेन संख्ये स चित्रसेनः कुशलं तात वाच्यः॥<br><br>861: गान्धारराजः शकुनिः पर्वतीयो निकर्तने योऽद्वितीयोऽक्षदेवी। मानं कुर्वन् धार्तराष्ट्रस्य सूत मिथ्याबुद्धेः कुशलं तात पृच्छेः॥<br><br>862: यः पाण्डवानेकरथेन वीरः समुत्सहत्यप्रधृष्यान् विजेतुम्। यो मुह्यतां मोहयिताद्वितीयो वैकर्तनः कुशलं तस्य पृच्छेः॥<br><br>863: स एव भक्तः स गुरुः स भर्ता स वै पिता स च माता सुहृच्च। अगाधबुद्धिर्विदुरो दीर्घदर्शी स नो मन्त्री कुशलं तं स्म पृच्छेः॥<br><br>864: वृद्धाः स्त्रियो याश्च गुणोपपन्ना ज्ञायन्ते न: संजय मातरस्ताः। ताभिः सर्वाभिः सहिताभिः समेत्य स्त्रीभिर्वृद्धाभिरभिवादं वदेथाः॥<br><br>865: कच्चित् पुत्रा जीवपुत्राः सुसम्यम् वर्तन्ते वो वृत्तिमनृशंसरूपाः। दजातशत्रुः कुशली सपुत्रः॥<br><br>866: या नो भार्याः संजय वेत्थ तत्र तासां सर्वासां कुशलं तात पृच्छेः। सुसंगुप्ताः सुरभयोऽनवद्या: कच्चिद् गृहानावसथाप्रमत्ताः॥<br><br>867: कच्चिद् वृत्तिं श्वशुरेषु भद्राः कल्याणी वर्तध्वमनृशंसरूपाम्। स्तथा वृत्तिमात्मनः स्थापयध्वम्॥<br><br>868: या नः स्नुषाः संजय वेत्थ तत्र प्राप्ताः कुलेभ्यश्च गुणोपपन्नाः। प्रजावत्यो ब्रूहि समेत्य ताच युधिष्ठिरो वोऽभ्यवदत् प्रसन्नः॥<br><br>869: कन्याः स्वजेथाः सदनेषु संजय अनामयं मद्वचनेन पृष्ट्वा। कल्याणाः वः सन्तु पतयोऽनकूला यूयं पतीनां भवतानुकूलाः॥<br><br>870: अलंकृता वस्त्रवत्यः सुगन्धा अबीभत्साः सुखिता भोगवत्यः। लघु यासां दर्शनं वाक् च लध्वी वेशस्त्रियः कुशलं तात पृच्छेः॥<br><br>871: दास्यः स्युर्या ये च दासाः कुरूणां तदाश्रया बहवः कुब्जखञ्जाः। ऽप्यनामयं परिपृच्छेर्जघन्यम्॥<br><br>872: कच्चिद् वृत्ति वर्तते वै पुराणी कच्चिद् भोगान् धार्तराष्ट्रो ददाति। अङ्गहीनान् कृपणान् वामनान् वा यानानृशंस्यो धृतराष्ट्रो बिभति॥<br><br>873: अन्धांश्च सर्वान् स्थविरांस्तथैव हस्त्याजीवा बहवो येऽत्र सन्ति। ऽप्यनामयं परिपृच्छेर्जघन्यम्॥<br><br>874: मा भैष्ट दुःखेन कुजीवितेन नूनं कृतं परलोकेषु पापम्। निगृह्य शत्रून् सुहृदोऽनुगृह्या वासोभिरनेन च वो भरिष्ये॥<br><br>875: सन्त्येव मे ब्राह्मणेभ्यः कृतानि भावीन्यथो नो बत वर्तयन्ति। तान् पश्यामि युक्तरूपांस्तथैव तामेव सिद्धिं श्रावयेथा नृपं तम्॥<br><br>876: मात्मन्येव प्रयतन्तेऽथ मूढाः। ह्यस्मद्वाक्यात् कुशलं तात पृच्छेः॥<br><br>877: ये चाप्यन्ते संश्रिता धार्तराष्ट्रान् नानादिग्भ्योऽभ्यागताः सूतपुत्र। दृष्ट्वा तांश्चैवार्हतश्चापि सर्वान् सम्पृच्छेथाः कुशलं चाव्ययं च॥<br><br>878: एवं सर्वानागताभ्यागतांश्च राज्ञो दूतान् सर्वदिग्भ्योऽभ्युपेतान्। पृष्ट्वा सर्वान् कुशलं तांश्च सूत पश्चादहं कुशली तेषु वाच्यः॥<br><br>879: न हीदृशाः सन्त्यपरे पृथिव्यां ये योधका धार्तराष्ट्रेण लब्धाः। धर्मस्तु नित्यो मम धर्म एव महाबलः शत्रुनिबर्हणाय॥<br><br>880: इदं पुनर्वचनं धार्तराष्ट्र सुयोधनं संजय श्रावयेथाः। यस्ते शरीरे हृदयं दुनोति कामः कुरूनसपत्नोऽनुशिष्याम्॥<br><br>881: त्रैवंविधाः स्याम यथा प्रियं ते। ददस्व वा शक्रपुरी ममैव युध्यस्व वा भारतमुख्य वीर॥<br><br>882: युधिष्ठिर उवाच उत सन्तमसन्तं वा बालं वृद्धं च संजय। उताबलं बलीयांसं धाता प्रकुरुते वशे॥<br><br>883: उत बालाय पाण्डित्यं पण्डितायोत बालताम्। ददाति सर्वमीशानः पुरस्ताच्छुक्रमुच्चरन्॥<br><br>884: बलं जिज्ञासमानस्य आचक्षीथा यथातथम्। अथ मन्त्रं मन्त्रयित्वा याथातथ्येन हृष्टवत्॥<br><br>885: गावल्गणे कुरून् गत्वा धृतराष्ट्र महाबलम्। अभिवाद्योपसंगृह्य ततः पृच्छेरनामयम्॥<br><br>886: ब्रूयाश्चैनं त्वमासीनं कुरुभिः परिवारितम्। तवैव राजन् वीर्येण सुखं जीवन्ति पाण्डवाः॥<br><br>887: तव प्रसादाद बालास्ते प्राप्ता राज्यमरिंदम्। राज्ये तान् स्थापयित्वाग्रे नोपेक्षस्व विनश्यतः॥<br><br>888: सर्वमप्येतदेकस्य नालं संजय कस्यचित्। तात संहत्य जीवामो द्विषतां मा वशं गमः॥<br><br>889: तथा भीष्मं शान्तनवं भारतानां पितामहम्। शिरसाभिवदेथास्त्वं मम नाम प्रकीर्तयन्॥<br><br>890: अभिवाद्य च वक्तव्यस्ततोऽस्माकं पितामहः। भवता शन्तनोवंशो निमग्नः पुनरुद्धृतः॥<br><br>891: स त्वं कुरु तथा तात स्वमतेन पितामह। यथा जीवन्ति ते पौत्राः प्रीतिमन्तः परस्परम्॥<br><br>892: तथैव विदुरं ब्रूयाः कुरूणां मन्त्रधारिणम्। अयुद्धं सौम्य भाषस्व हितकामो युधिष्ठिरे॥<br><br>893: अथ दुर्योधनं ब्रूया राजपुत्रममर्षणम्। मध्ये कुरूणामासीनमनुनीय पुनः पुनः॥<br><br>894: अपापां यदुपैक्षस्त्वं कृष्णामेतां सभागताम्। तद् दुःखमतितिक्षाम मा वधीष्म कुरूनिति॥<br><br>895: एवं पूर्वापरान् क्लेशानतितिक्षन्त पाण्डवाः। बलीयांसोऽपि सन्तो यत् तत् सर्वं कुरवो विदुः॥<br><br>896: यन्नः प्रव्राजयः सौम्य अजिनैः प्रतिवासितान्। तद् दुःखमतितिक्षाम मा वधिष्म कुरूनिति॥<br><br>897: यत् कुन्ती समतिक्रम्य कृष्णां केशेष्वधर्षयत्। दुःशासनस्तेऽनुमते तच्चास्माभिरुपेक्षतम्॥<br><br>898: अथोचितं स्वकं भागं लभेमहि परंतप। निवर्तय परद्रव्याद् बुद्धिं गृद्धां नरर्षभ॥<br><br>899: शान्तिरेवं भवेद् राजन् प्रीतिश्चैव परस्परम्। राज्यैकदेशमपि नः प्रयच्छ शममिच्छताम्॥<br><br>900: अविस्थलं वृकस्थलं माकन्दी वारणावतम्। अवसानं भवत्वत्र किंचिदेकं च पञ्चमम्॥<br><br>901: भ्रातृणां देहि पञ्चानां पञ्च ग्रामान् सुयोधन। शान्ति!ऽस्तु महाप्राज्ञ ज्ञातिभिः सह संजया॥<br><br>902: भ्राता भ्रातरमन्वेतु पिता पुत्रेण युज्यताम्। स्मयमानाः समायान्तु पाञ्चालाः कुरुभिः सह। ॥<br><br>903: अक्षतान् कुरुपाञ्चालान् पश्येयमिति कामये। सर्वे सुमनसस्तात शाम्याम भरतर्षभ॥<br><br>904: अलमेव शमायास्मि तथा युद्धाय संजय। धर्मार्थयोरलं चाहं मृदवे दारुणाय च॥<br><br>905: वैशम्पायन उवाच अनुज्ञातः पाण्डवेन प्रययौ संजयस्तदा। शासनं धृतराष्ट्रस्य सर्वं कृत्वा महात्मनः॥<br><br>906: सम्प्राप्य हास्तिनपुरं शीघ्रमेव प्रविश्य च। अन्तःपुरं समास्थाय द्वा:स्थं वचनमब्रवीत्॥<br><br>907: आचक्ष्व धृतराष्ट्राय द्वाःस्थ मां समुपागतम्। सकाशात् पाण्डुपुत्राणां संजयं मा चिरं कृथाः॥<br><br>908: जागर्ति चेदभिवदेस्त्वं हि द्वाःस्थ प्रविशेयं विदितो भूमिपस्य। निवेद्यमत्रात्ययिकं हि मेऽस्ति द्वाःस्थोऽथ श्रुत्वा नृपति जगाम्॥<br><br>909: द्वा:स्थ उवाच संजयोऽथ भूमिपते नमस्ते दिदृक्षया द्वारमुपागतस्ते। प्राप्तो दूतः पाण्डवानां सकाशात् राजन् किमयं करोतु। ॥<br><br>910: प्रशाधि है धृतराष्ट्र उवाच आचक्ष्व मां कुशलिनं कल्पमस्मै प्रवेश्यतां स्वागतं संजयाय। न चाहमेतस्य भवाम्यकल्पः स मे कस्माद् द्वारि तिष्ठेच्च सक्तः॥<br><br>911: वैशम्पायन उवाच ततः प्रविश्यानुमते नृपस्य महद् वेश्म प्राज्ञशूरार्यगुप्तम्। सिंहासनस्थं पार्थिवमाससाद वैचित्रवीर्यं प्राञ्जलि: सूतपुत्रः॥<br><br>912: संजय उवाच संजयोऽहं भूमिपते नमस्ते प्राप्तोऽस्मि गत्वा नरदेव पाण्डवान्। अभिवाद्य त्वां पाण्डुपुत्रो मनस्वी युधिष्ठिरः कुशलं चान्वपृच्छत्॥<br><br>913: स ते पुत्रान् पृच्छति प्रीयमाण: कच्चित् पुत्रैः परीयसे नप्तृभिश्च। तथा सुहृद्भिः सचिवैश्च राजन् ये चापि त्वामुपजीवन्ति तैश्च॥<br><br>914: धृतराष्ट्र उवाच अभिनन्द्यत्वां तात वदामि संजय अजातशत्रु च सुखेन पार्थम्। कच्चित् स राजा कुशली सपुत्रः सहामात्यः सानुजः कौरवाणाम्॥<br><br>915: संजय उवाच सहामात्यः कुशली पाण्डुपुत्रो बुभूषते यच्च तेऽग्रेऽऽत्मनोऽभूत्। निर्णिक्तधर्मार्थकरो मनस्वी बहुश्रुतो दृष्टिमाञ्छीलवांश्च॥<br><br>916: परो धर्मात् पाण्डवस्यानृशंस्य धर्मः परो वित्तचयान्मतोऽस्या नपार्थेऽनुरुध्यते भारत तस्य बुद्धिः॥<br><br>917: परप्रयुक्तः पुरुषो विचेष्टते सूत्रप्रोता दारुमयीव योषा। इमं दृष्ट्वा नियमं पाण्डवस्य मन्ये परं कर्म दैवं मनुष्यात्॥<br><br>918: इमं च दृष्ट्वा तव कर्मदोषं पापोदकं घोरमवर्णरूपम्। यावत् परः कामयतेऽतिवेलं तावन्नरोऽयं लभते प्रशंसाम्॥<br><br>919: अजातशत्रुस्तु विहाय पापं जीर्णां त्वचं सर्प इवासमाम्। विरोचतेऽहार्यवृत्तेन वीरो युधिष्ठिरस्त्वयि पापं विसृज्या॥<br><br>920: हन्तात्मनः कर्म निबोध राजन् धर्मार्थयुक्तादार्यवृत्तादपेतम्। उपक्रोशं चेह गतोऽसि राजन् भूयश्च पापं प्रसजेदमुत्र॥<br><br>921: राशंससे पुत्रवशानुगोऽस्या अधर्मशब्दश्च महान् पृथिव्यां नेदं कर्म त्वत्समं भारताग्रय॥<br><br>922: हीनप्रज्ञो दौष्कुलेयो नृशंसो दीर्घ वैरी क्षत्रविद्यास्वधीरः। हीनवीर्यो यश्च भवेदशिष्टः॥<br><br>923: कुले जातो बलवान् यो यशस्वी बहुश्रुतः सुखजीवी यतात्मा। धर्माधर्मी ग्रथितौ यो बिभर्ति स ह्यस्य वशादुपैति॥<br><br>924: कथं हि मन्त्राग्रयधरो मनीषी धर्मार्थयोरापदि सम्प्रणेता। एवं युक्तः सर्वमन्त्रैरहीनो नरो नृशंसं कर्म कुर्यादमूढः॥<br><br>925: तव ह्यमी मन्त्रविदः समेत्य समासते कर्मसु नित्ययुक्ताः। तेषामयं बलवान् निश्चयश्च कुरुक्षये नियमेनोदपादि॥<br><br>926: अकालिकं कुरवो नाभविष्यन् पापेन चेत् पापमजातशत्रुः। इच्छेज्जातु त्वयि पापं विसृज्य निन्दा चेयं तव लोकेऽभविष्यत्॥<br><br>927: किमन्यत्र विषयादीश्वराणां यत्र पार्थः परलोकं स्म दुष्टम्। न संशयो नास्ति मनुष्यकारः॥<br><br>928: एतान् गुणान् कर्मकृतानवेक्ष्य भावाभावौ वर्तमानावनित्यौ। बलिहि राजा पारमविन्दमानो नान्यत् कालात् कारणं तत्र मेने॥<br><br>929: चक्षुः श्रोत्रे नासिकात्वक् च जिह्वा ज्ञानस्यैतान्यायतनानि जन्तोः। तानि प्रीतान्येव तान्यव्यथो दुःखहीनः प्रणुद्यात्॥<br><br>930: न त्वेव मन्ये पुरुषस्य कर्म संवर्तते सुप्रयुक्तं यथावत्। मातुः पितुः कर्मणाभिप्रसूत: संवर्धते विधिवद् भोजनेन॥<br><br>931: प्रियाप्रिये सुखदुःखे च राजन् निन्दाप्रशंसे च भजन्त एव। परस्त्वेनं गर्हयतेऽपराधे प्रशंसते साधुवृत्तं तमेव॥<br><br>932: दन्तो नूनं भवितायं प्रजानाम्। नो चेदिदं तव कर्मापराधात् कुरून् देहत् कृष्णवर्मेव कक्षम्॥<br><br>933: त्वमेवैको जातु पुत्रस्य राजन् वशं गत्वा सर्वलोके नरेन्द्र। कामात्मनः श्लाघनो द्युतकाले नागाः शमं पश्य विपाकमस्य॥<br><br>934: अनाप्तानां संग्रहात् त्वं नगेन्द्र तथाऽऽप्तानां निग्रहाच्चैव राजन्। मशक्तस्त्वं रक्षितुं कौरवेय। ॥<br><br>935: अनुज्ञातो स्थवेगावधूतः श्रान्तोऽभिपद्ये शयनं नृसिंह। मजातशत्रोर्वचनं समेताः॥<br><br>936: धृतराष्ट्र उवाच अनुज्ञातोऽस्यावसथं परेहि प्रपद्यस्व शयनं सूतपुत्र। मजातशत्रोर्वचनं त्वयोक्तम्॥<br><br>937: वैशम्पायन उवाच द्वा:स्थं प्राह महाप्राज्ञो धृतराष्ट्रो महीपतिः। विदुरं द्रष्टुमिच्छामि तमिहानय मा चिरम्॥<br><br>938: प्रहितो धृतराष्ट्रेण दूतः क्षत्तारमब्रवीत्। ईश्वरस्त्वां महाराजो महाप्राज्ञ दिदृक्षति॥<br><br>939: एवमुक्तस्तु विदुरः प्राप्य राजनिवेशनम्। अब्रवीद् धृतराष्ट्राय द्वा:स्थ मां प्रतिवेदय॥<br><br>940: द्वाःस्थ उवाच विदुरोऽयमनुप्राप्तो राजेन्द्र तव शासनात्। द्रष्टुमिच्छति ते पादौ किं करोतु प्रशाधिमाम्॥<br><br>941: धृतराष्ट्र उवाच प्रवेशय महाप्राज्ञं विदुरं दीर्घदर्शिनम्। अहं हि विदुरस्यास्य नाकल्यो जातु दर्शने॥<br><br>942: द्वा:स्थ उवाच प्रविशान्तःपुरं क्षत्तर्महाराजस्य धीमतः। नहि ते दर्शनेऽकल्पो जातु राजाऽब्रवीद्धि माम्॥<br><br>943: वैशम्पायन उवाच ततः प्रविश्य विदुरो धृतराष्ट्रनिवेशनम्। अब्रवीत् प्राञ्जलिर्वाक्यं चिन्तयानं नराधिपम्॥<br><br>944: विदुरोऽहं महाप्राज्ञ सम्प्राप्तस्तव शासनात्। यदि किंचन कर्तव्यमयमस्मि प्रशाधि माम्॥<br><br>945: धृतराष्ट्र उवाच संजयो विदुर प्राज्ञो गर्हयित्वा च मां गतः। अजातशत्रोःश्वो वाक्यं सभामध्ये स वक्ष्यति॥<br><br>946: तस्याद्य कुरुवीरस्य न विज्ञातं वचो मया। तन्मे दहति गात्राणि तदकार्षित् प्रजागरम्॥<br><br>947: जाग्रतो दह्यमानस्य श्रयो यदनुपश्यसि। तद् ब्रूहि त्वं हि नस्तात धर्मार्थकुशलो ह्यसि॥<br><br>948: यतः प्राप्त: संजयः पाण्डवेभ्यो न मे यथावन्मनसः प्रशान्तिः। सर्वेन्द्रियाण्यप्रकृतिं गतानि किं वक्ष्यतीत्येव मेऽद्य प्रचिन्ता॥<br><br>949: विदुर उवाच अभियुक्तं बलवता दुर्बलं हीनसाधनम्। हृतस्वं कामिनं चोरमाविशन्ति प्रजागराः॥<br><br>950: कच्चिदेतैर्महादोषैर्न स्पृष्टोऽसि नराधिप। कच्चिच्च परवित्तेषु गृद्धन् न परितप्यसे। ॥<br><br>951: धृतराष्ट्र उवाच श्रोतुमिच्छामि ते धर्म्यं परं नैःश्रेयसं वचः। अस्मिन् राजर्षिवंशे हि त्वमेकः प्राज्ञसम्मतः॥<br><br>952: विदुर उवाच निषेवते प्रशस्तानि निन्दितानि न सेवते। अनास्तिकः श्रद्दधान एतत् पण्डितलक्षणम्॥<br><br>953: राजालक्षण संपन्नस्त्रैलोकस्याधिपो भवेत्। आत्मज्ञानं समारम्भणततिक्षा धर्मनित्यता। यमर्थान्नापकर्षन्ति स वै पण्डित उच्यते॥<br><br>954: यस्य कृत्यं न जानन्ति मन्त्रं वा मन्त्रितं परे। कृतमेवास्य जानन्ति स वै पण्डित उच्यते॥<br><br>955: यस्य कृत्यं न विघ्नन्ति शीतमुष्णं भयं रतिः। समृद्धिरसमृद्धिर्वा स वै पण्डित उच्यते॥<br><br>956: यस्य संसारिणी प्रज्ञा धर्मार्थावनुवर्तते। कामादर्थं वृणीते यः स वै पण्डित उच्यते॥<br><br>957: यथाशक्ति चिकीर्षन्ति यथाशक्ति च कुर्वते। न किंचिदवमन्यन्ते नराः पण्डितबुद्धयः॥<br><br>958: क्षिप्रं विजानाति चिरं शृणोति विज्ञाय चार्थं भजते न कामात्। नासम्पृष्टो व्युपयुक्ते परार्थे तत् प्रज्ञानं प्रथमं पण्डितस्य॥<br><br>959: नाप्राप्यमभिवाञ्छन्ति नष्टं नेच्छन्ति शोचितुम्। आपत्सु च न मुह्यन्ति नराः पण्डितबुद्धयः॥<br><br>960: निश्चित्य यः प्रक्रमते नान्तर्वसति कर्मणः। अवन्ध्यकालो वश्यात्मा स वै पण्डित उच्यते॥<br><br>961: आर्यकर्मणि रज्यन्ते भूतिकर्माणि कुर्वते। हितं च नाभ्यसूयन्ति पण्डिता भरतर्षभ॥<br><br>962: न हृष्यत्यात्मसम्माने नावमानेन तप्यते। गाङ्गो ह्रद इवाक्षोभ्यो यः स पण्डित उच्यते॥<br><br>963: तत्त्वज्ञः सर्वभूतानां योगज्ञः सर्वकर्मणाम्। उपाज्ञो मनुष्याणां नरः पण्डित उच्यते॥<br><br>964: प्रवृत्तवाक् चित्रकथ ऊहवान् प्रतिभानवान्। आशु ग्रन्थस्य वक्ता च यः स पण्डित उच्यते॥<br><br>965: श्रुतं प्रज्ञानुगं यस्य प्रज्ञा चैव श्रुतानुगा। असम्भिन्नार्यमर्यादः पण्डिताख्यां लभेत सः॥<br><br>966: अश्रुतश्च समुन्नद्धो दरिद्रश्च महामनाः। अर्थाश्चाकर्मणा प्रेप्सुर्मूढ इत्युच्यते बुधैः॥<br><br>967: स्वमर्थं यः परित्यज्य परार्थमनुतिष्ठति। मिथ्या चरति मित्रार्थं यश्च मूढः स उच्यते॥<br><br>968: अकामान् कामयति यः कामयानान् परित्यजेत्। बलवन्तं च यो द्वेष्टि तमाहुर्मूढचेतसम्॥<br><br>969: अमित्रं कुरुते मित्रं मित्रं द्वेष्टि हिनस्ति च। कर्म चारभते दुष्टं तमाहुर्मूढचेतसम्॥<br><br>970: संसारयति कृत्यानि सर्वत्र विचिकित्सते। चिरं करोति क्षिप्रार्थं स मूढो भरतर्षभ। ॥<br><br>971: श्राद्धं पितृभ्यो न ददाति दैवतानि न चार्चति। सुहन्मित्रं न लभते तमाहुर्मूढचेतसम्॥<br><br>972: अनाहूतः प्रविशति अपृष्टो बहु भाषते। अविश्वस्त विश्वसिति मूढचेता नराधमः॥<br><br>973: परं क्षिपति दोषेण वर्तमानः स्वयं तथा। यश्च क्रुध्यत्यनीशानः स च मूढतमो नरः॥<br><br>974: आत्मनो बलमज्ञाय धर्मार्थपरिवर्जितम्। अलभ्यमिच्छन् नैष्कर्म्यान्मूढबुद्धिरिहोच्यते॥<br><br>975: अशिष्यं शास्ति यो राजन् यश्च शून्यमुपासते। कदर्यं भजते यश्च तमाहुर्मूढचेतसम्॥<br><br>976: अर्थं महान्तमासाद्य विद्यामैश्वर्यमेव वा। विचरत्यसमुन्नद्धो यः स पण्डित उच्यते॥<br><br>977: एकः सम्पन्नमश्नाति वस्ते वासश्च शोभनम्। योऽसंविभज्य भृत्येभ्यः को नृशंसतरस्ततः॥<br><br>978: एकः पापानि कुरुते फलं भुङ्क्ते महाजनः। भोक्तारो विप्रमुच्यन्ते कर्ता दोषेण लिप्यते॥<br><br>979: एकं हन्यान्न वा हन्यादिषुर्मुक्तो धनुष्मता। बुद्धिर्बुद्धिमतोत्सृष्टा हन्याद् राष्ट्र सराजकम्॥<br><br>980: एकया द्वे विनिश्चित्य त्रीश्चतुर्भिर्वशे कुरु। पञ्च जित्वा विदित्वा षट् सप्त हित्वा सुखी भव। । एकं विषरसो हन्ति शस्त्रेणैकश्च बध्यते। सराष्ट्र सप्रजं हन्ति राजानं मन्त्रविप्लवः॥<br><br>981: एकः स्वादु न भुञ्जीत एकश्चार्थान् न चिन्तयेत्। एको न गच्छेदध्वानं नैकः सुप्तेषु जागृयात्॥<br><br>982: एकमेवाद्वितीयं तद् यद् राजन् नावबुध्यसे। सत्यं स्वर्गस्य सोपानं पारावारस्य नौरिव॥<br><br>983: एकः क्षमावतां दोषो द्वितीयो नोपपद्यते। यदेनं क्षमया युक्तमशक्तं मन्यते जनः॥<br><br>984: सोऽस्य दोषो न मन्तव्यः क्षमा हि परमं बलम्। क्षमा गुणो ह्यशक्तानां भूषणं क्षमा॥<br><br>985: क्षमा वशीकृतिलोक क्षमया किं न साध्यते। शान्तिखङ्गः करे यस्य किं करिष्यति दुर्जनः॥<br><br>986: अतृणे पतितो वह्निः स्वयमेवोपशाम्यति। अक्षमावान् परं दोषेरात्मानं चैव योजयेत्॥<br><br>987: एको धर्मः परं श्रेयः क्षमैका शान्तिरुत्तमा विद्यैका परमा तृप्तिरहिंसैका सुखावहा॥<br><br>988: द्वाविमौ ग्रसते भूमिः सर्पो बिलशयानिवा राजानं चाविरोद्धारं ब्राह्मणं चाप्रवासिनम्। । द्वे कर्मणी नरः कुर्वन्नस्मिल्लोके विरोचते। अब्रुवन् परुषं किंचिदसतोऽनर्चयंस्तथा॥<br><br>989: द्वाविमौ पुरुषव्याघ्र परप्रत्ययकारिणौ। स्त्रियः कामितकामिन्यो लोकः पूजितपूजकः॥<br><br>990: द्वाविमौ कण्टको तीक्ष्णौ शरीरपरिशोषिणौ। यश्चाधनः कामयते यश्च कुप्यत्यनीश्वरः॥<br><br>991: द्वावेव न विराजेते विपरीतेन कर्मणा। गृहस्थश्च निरारम्भः कार्यवांश्चैव भिक्षुकः॥<br><br>992: द्वाविमौ पुरुषौ राजन् स्वर्गस्योपरि तिष्ठतः। प्रभुश्च क्षमया युक्तो दरिद्रश्च प्रदानवान्॥<br><br>993: न्यायागतस्य द्रव्यस्य बोद्धव्यौ द्वावतिक्रमौ। अपात्रे प्रतिपत्तिश्च पात्रे चाप्रतिपादनम्॥<br><br>994: द्वावम्भसि निवेष्टव्यौ गले बद्ध्वा दृढां शिलाम्। धनवन्तमदातारं दरिद्रं चातपस्विनम्॥<br><br>995: द्वाविमौ पुरुषव्याघ्र सूर्यमण्डलभेदिनौ। परिवाड् योगयुक्तश्च रणे चाभिमुखो हतः॥<br><br>996: त्रयो न्याया मनुष्याणां श्रूयन्ते भरतर्षभ। कनीयानं मध्यमः श्रेष्ठ इति वेदविदो विदुः॥<br><br>997: त्रिविधाः पुरुषा राजन्नुत्तमाधममध्यमाः। नियोजयेद् यथावत् तांस्त्रिविधेष्वेव कर्मसु॥<br><br>998: त्रय एवाधना राजन् भार्या दासस्तथा सुतः। यत् ते समधिगच्छन्ति यस्य ते तस्य तद् धनम्॥<br><br>999: हरणं च परस्वानां परदाराभिमर्शनम्। सुहृदश्च परित्यागस्त्रयो दोषाः क्षयावहाः॥<br><br>1000: त्रिविधं नरकस्येदं द्वारं नाशनमात्मनः। कामः क्रोधस्तथा लोभस्तस्मादेतत् त्रयं त्यजेत्॥<br><br>1001: वरप्रदानं राज्यं च पुत्रजन्म च भारत। शत्रोश्च मोक्षणं कृच्छ्रात् त्रीणि चैकं च तत्समम्॥<br><br>1002: भक्तं च भजमानं च तवास्मीति च वादिनम्। त्रीनेतांश्छरणं प्राप्तान् विषमेऽपि न संत्यजेत्॥<br><br>1003: चत्वारि राज्ञा तु महाबलेन वान्याहुः पण्डितस्तानि विद्यात्। न दीर्घसूत्रै रभसैश्चारणैश्च॥<br><br>1004: चत्वारि ते तात गृहे वसन्तु श्रियाभिजुष्टस्य गृहस्थधर्मे। वृद्धो ज्ञातिरवसन्नः कुलीनः सखादरिद्रो भगिनी चानपत्या॥<br><br>1005: चत्वार्याह महाराज साधस्कानि बृहस्पतिः। पृच्छते त्रिदशेन्द्राय तानीमानि निबोध मे॥<br><br>1006: देवतानां च संकल्पमनुभावं च धीमताम्। विनयं कृतविद्यानां विनाशं पापकर्मणाम्॥<br><br>1007: चत्वारि कर्माण्यभयंकराणि भयं प्रयच्छन्त्ययथाकृतानि। मानाग्निहोत्रमुत मानमौनं मानेनाधीतमुत मानयज्ञः॥<br><br>1008: पञ्चाग्नयो मनुष्येण परिचर्याः प्रयत्नतः। पिता माताग्निरात्मा च गुस्श्च भरतर्षभ॥<br><br>1009: पञ्चैव पूजयँल्लोके यशः प्राप्नोति केवलम्। देवान् पितॄन् मनुष्यांश्च भिक्षूनतिथिपञ्चमान्॥<br><br>1010: पञ्च त्वानुगमिष्यन्ति यत्र यत्र गमिष्यसि। मित्राण्यमित्रा मध्यस्था उपजीव्योपजीविनः॥<br><br>1011: पञ्चेन्द्रियस्य मर्त्यस्यच्छिद्रं चेदेकमिन्द्रियम्। ततोऽस्य स्रवति प्रज्ञा दृतेः पात्रादिवोदकम्॥<br><br>1012: षड् दोषाः पुरुषेणेह हातव्या भूतिमिच्छता। निद्रा तन्द्रा भयं क्रोध आलस्यं दीर्घसूत्रता॥<br><br>1013: घडिमान् पुरुषो जह्याद् भिन्नां नावमिवार्णवे। अप्रवक्तारमाचार्यमनधीयानमृत्विजम्॥<br><br>1014: अरक्षितारं राजानं भार्यां चाप्रियवादिनीम्। ग्रामकामं च गोपालं वनकामं च नापितम्॥<br><br>1015: घडेव तु गुणाः पुंसा न हातव्याः कदाचन। सत्यं दानमनालस्यमनसूया क्षमा धृतिः॥<br><br>1016: अर्थागमो नित्यमरोगिता च प्रिया च भार्या प्रियवादिनी च। वश्यश्च पुत्रोऽर्थकरी च विद्या षड् जीवलोकस्य सुखानि राजन्॥<br><br>1017: घण्णामात्मनि नित्यानामैश्वर्यं योऽधिगच्छति। न स पापैः कुतोऽनथैर्युज्यते विजितेन्द्रियः॥<br><br>1018: षडिमे षट्सु जीवन्ति सप्तमो नोपलभ्यते। चौराः प्रमत्ते जीवन्ति व्याधितेषु चिकित्सकाः॥<br><br>1019: प्रमदाः कामयानेषु यजमानेषु याजकाः। राजा विवदमानेषु नित्यं मूर्खेषु पण्डिताः॥<br><br>1020: पडिमानि विनश्यन्ति मुहूर्तमनवेक्षणात्। गाव: सेवा कृषिर्भार्या विद्या वृषलसंगतिः॥<br><br>1021: षडेते ह्यवमन्यन्ते नित्यं पूर्वोपकारिणम्। आचार्य शिक्षिताः शिष्याः कृतदाराश्च मातरम्॥<br><br>1022: नारी विगतकामास्तु कृतार्थाश्च प्रयोजकम्। नावं निस्तीर्णकान्तारा आतुराश्च चिकित्सकम्॥<br><br>1023: आरोग्यमानृण्यमविप्रवासः सद्भिर्मनुष्यैः सह सम्प्रयोगः। स्वप्रत्यया वृत्तिरभीतवासः षड् जीवलोकस्य सुखानि राजन्॥<br><br>1024: ईयो घृणी नसंतुष्टः क्रोधनो नित्यशङ्कितः। परभाग्योपजीवी च षडेते नित्यदुःखिताः॥<br><br>1025: सप्त दोषाः सदा राज्ञा हतव्या व्यसनोदयाः। प्रायशो यैर्विनश्यन्ति कृतमूला अपीश्वराः॥<br><br>1026: स्त्रियोऽक्षा मृगया पानं वाक्पारुष्यं च पञ्चमम्। महच्च दण्डपारुष्यमर्थदूषणमेव च॥<br><br>1027: अष्टौ पूर्वनिमित्तानि नरस्य विनशिष्यतः। ब्राह्मणान् प्रथमं द्वेष्टि ब्राह्मणैश्च विरुध्यते॥<br><br>1028: ब्राह्मणस्वानि चादत्ते ब्राह्मणांश्च जिघांसति। रमते निन्दया चैषां प्रशंसां नाभिनन्दति॥<br><br>1029: नैनान् स्मरति कृत्येषु याचितश्चाभ्यसूयति। एतान् दोषान् नरः प्राज्ञो बुध्येद् बुद्ध्वा विसर्जयेत्। । अष्टाविमानि हर्षस्य नवनीतानि भारत। वर्तमानानि दृश्यन्ते तान्येव स्वसुखान्यपि॥<br><br>1030: समागमश्च सखिभिर्महांश्चैव धनागमः। पुत्रेण च परिष्वङ्गः संनिपातश्च मैथुने॥<br><br>1031: समये च प्रियालाप: स्वयूथ्येषु समुन्नतिः। अभिप्रेतस्य लाभश्च पूजा च जनसंसदि॥<br><br>1032: अष्टौ गुणाः पुरुषं दीपयन्ति प्रज्ञा च कौल्यं च दमः श्रुतं च। पराक्रमश्चाबहुभाषिता च दानं यथाशक्ति कृतज्ञता च॥<br><br>1033: नवद्वारमिदं वेश्म त्रिस्थूणं पञ्चसाक्षिकम्। क्षेत्रज्ञाधिष्ठितं विद्वान् यो वेद स परः कविः॥<br><br>1034: दश धर्म न जानन्ति धृतराष्ट्र निबोध तान्। भत्तः प्रमत्त उन्मत्तः श्रान्तः क्रुद्धो बुभुक्षितः॥<br><br>1035: त्वरमाणश्च लुब्धश्च भीत: कामी च ते दश। तस्मादेतेषु सर्वेषु न प्रसज्जेत पण्डितः॥<br><br>1036: अत्रैवोदाहरन्तीममितिहासं पुरातनम्। पुत्रार्थमसुरेन्द्रेण गीतं चैव सुधन्वना॥<br><br>1037: यः काममन्यू प्रजहाति राजा पात्रे प्रतिष्ठापयते धनं च। विशेषविच्छ्रुतवान् क्षिप्रकारी तं सर्वलोकः कुरुते प्रमाणम्॥<br><br>1038: जानाति विश्वासयितुं मनुष्यान् विज्ञातदोषेषु दधाति दण्डम्। जानाति मात्रां च तथा क्षमा च तं तादृशं श्रीर्जुषते समग्र॥<br><br>1039: सुदुर्बलं नावजानाति कंचिद् युक्तो रिपुं सेवते बुद्धिपूर्वम्। न विचहं रोचयते बलस्थैः काले च यो विक्रमते स धीरः॥<br><br>1040: दुद्योगमन्विच्छति चाप्रमत्तः। दुःखं च काले सहते महात्मा धुरन्धरस्तस्य जिताः सपत्नाः॥<br><br>1041: अनर्थकं विप्रवासं गृहेभ्यः पापैः सन्धि परदाराभिमर्शम्। दम्भं स्तैन्यं पैशुनं मद्यपानं न सेवते यश्च सुखी सदैव॥<br><br>1042: माकारितः शंसति तत्त्वमेव। न मित्रार्थ रोचयते विवाद नापूजितः कुप्यति चाप्यमूढः॥<br><br>1043: न योऽभ्यसूयत्यनुकम्पते च न दुर्बलः प्रातिभाव्यं करोति। नात्याह किंचित् क्षमते विवादं सर्वत्र तादृग् लभते प्रशंसाम्॥<br><br>1044: यो नोद्धतं कुरुते जातु वेषं न पौरुषेणापि विकत्यतेऽन्यान्। न मूर्छितः कटुकान्याहं किंचित् प्रियं सदा तं कुरुते जनो हि॥<br><br>1045: न वैरमुद्दीपयति प्रशान्तं न दर्पमारोहति नास्तमेति। न दुर्गतोऽस्मीति करोत्यकार्य तमार्यशीलं परमाहुरार्याः॥<br><br>1046: न स्वे सुखे वै कुरुते प्रहर्ष नान्यस्य दुःखे भवति प्रहृष्टः। दत्त्वा न पश्चात् कुरुतेऽनुतापं स कथ्यते सत्पुरुषार्यशीलः॥<br><br>1047: देशाचारान् समयाञ्जातिधर्मान् बुभूषते यः स परावरज्ञः। स यत्र तत्राभिगतः सदैव महाजनस्याधिपत्यं करोति॥<br><br>1048: दम्भं मोहं मत्सरं पापकृत्यं राजद्विष्टं पैशुनं पूगवैरम्। मत्तोन्मत्तैर्दुर्जनैश्चापि धादं यः प्रज्ञावान् वर्जयेत् स प्रधानः॥<br><br>1049: दानं होमं दैवतं मङ्गलानि प्रायश्चित्तान् विविधाँल्लोकवादान्। एतानि यः कुरुते नैत्यकानि तस्योत्थानं देवता राधयन्ति॥<br><br>1050: समैर्विवाहं कुरुते न हीनैः समैः सख्यं व्यवहारं कथां च। गुणैविंशोष्टांश्च पुरो दधाति विपश्चितस्तस्य नयाः सुनीताः॥<br><br>1051: मितं भुङ्क्ते संविभज्याश्रितेभ्यो मितं स्वपित्यमितं कर्म कृत्वा। स्तमात्मवन्तं प्रजहत्यनाः॥<br><br>1052: चिकीर्षितं विप्रकृतं च यस्य नान्ये जनाः कर्म जानन्ति किंचित्। मन्त्रे गुप्ते सम्यगनुष्ठिते च नाल्पोऽप्यस्थच्यवते कश्चिदर्थः॥<br><br>1053: यः सर्वभूतप्रशमे निविष्टः सत्यो मृदुर्मानकृच्छुद्धभावः। अतीव स ज्ञायते ज्ञातिमध्ये महामणिर्जात्य इव प्रसन्नः॥<br><br>1054: य आत्मनापनपते भृशं नरः स सर्वलोकस्य गुरुर्भवत्युता अनन्ततेजा: सुमनाः समाहितः स तेजसा सूर्य इवावभासते॥<br><br>1055: वने जाता: शापदग्धस्य राज्ञः पाण्डोः पुत्राः पञ्च पञ्चेन्द्रकल्पाः। त्वयैव बाला वर्धिताः शिक्षिताश्च तवादेशं पालयन्त्याम्बिकेय॥<br><br>1056: प्रदायैषामुचितं तात राज्यं सुखी पुत्रैः सहितो मोदमानः। न देवानां नापि च मानुषाणां भविष्यसि त्वं तर्कणीयो नरेन्द्र॥<br><br>1057: धृतराष्ट्र उवाच जाग्रतो दह्यमानस्य यत् कार्यमनुपश्यसि। तद् ब्रूहि त्वं हि नस्तात धर्मार्थकुशलो ह्यसि॥<br><br>1058: त्वं मां यथावदं विदुर प्रशाधिं प्रज्ञापूर्वं सर्वमजातशत्रोः। यन्मन्यसे पथ्यमदीनसत्त्व श्रेयस्करं ब्रूहि तद् वै कुरूणाम्॥<br><br>1059: पापाशङ्की पापमेवानुपश्यन् पृच्छामि त्वां व्याकुलेनात्मनाहम्। न्मनीषितं सर्वमजातशत्रोः॥<br><br>1060: विदुर उवाच शुभं वा यदि वा पापं द्वेष्यं वा यदि वा प्रियम्। अपृष्टस्तस्य तद् ब्रूयाद् यस्य नेच्छेत् पराभवम्॥<br><br>1061: तस्माद् वक्ष्यामि ते राजन् हितं यत् स्यात् कुरून् प्रति। वचः श्रेयस्करं धयं ब्रुवतस्तन्निबोध मे॥<br><br>1062: मिथ्योपेतानि कर्माणि सिद्धेयुर्यानि भारत। अनुपायप्रयुक्तानि मा स्म तेषु मनः कृथाः॥<br><br>1063: तथैव योगविहितं यत्तु तु कर्म न सिध्यति। उपाययुक्तं मेधावी न तत्र ग्लपयेन्मनः॥<br><br>1064: अनुबन्धानपेक्षेत सानुबन्धेषु कर्मसु। सम्प्रधार्य च कुर्वीत न वेगेन समाचरेत्॥<br><br>1065: अनुबन्धं च सम्प्रेक्ष्य विपाकं चैव कर्मणाम्। उत्थानमात्मनश्चैव धीरः कुर्वीत वा न वा॥<br><br>1066: यः प्रमाणं न जानाति स्थाने वृद्धौ तथा क्षये। कोशे जनपदे दण्डे न स राज्येऽवतिष्ठते॥<br><br>1067: यस्त्वेतनि प्रमाणानि यथोक्तान्यनुपश्यति। युक्तो धर्मार्थवोर्ज्ञाने स राज्यमधिगच्छति॥<br><br>1068: न राज्यं प्राप्तमित्येव वर्तितव्यमसाम्प्रतम्। श्रियं ह्यविनयो हन्ति जरा रूपमिवोत्तम्॥<br><br>1069: भक्ष्योत्तमप्रतिच्छन्नं मत्स्यो बडिशमायसम्। लोभाभिपाति ग्रसते नानुबन्धमवेक्षते॥<br><br>1070: यच्छक्यं ग्रसितुं चस्यं चस्तं परिणमेच्च यत्। हितं च परिणामे यत् तदाद्यं भूतिमिच्छता॥<br><br>1071: वनस्पतेरपक्वानि फलानि प्रचिनोति यः। स नाप्नोति रसं तेभ्यो बीजं चास्य विनश्यति॥<br><br>1072: यस्तु पक्वमुपादत्ते काले परिणतं फलम्। फलाद् रसं स लभते बीजाच्चैव फलं पुनः॥<br><br>1073: यथा मधु समादत्ते रक्षन् पुष्पाणि षट्पदः। तद्वदर्थान् मनुष्येभ्य आदद्यादविहिंसया॥<br><br>1074: पुष्पं पुष्पं विचिन्वीत मूलच्छेदं न कारयेत्। मालाकार इवारामे न यथाऽङ्गारकारकः॥<br><br>1075: केन्नु मे स्यादिदं कृत्वा किनु मे स्यादकुर्वतः। इति कर्माणि संचिन्त्य कुर्याद् वा पुरुषो न वा॥<br><br>1076: अनारभ्या भवन्त्याः केचिन्नित्यं तथागताः। कृतः पुरुषकारो हि भवेद् येषु निरर्थकः॥<br><br>1077: प्रसादो निष्फलो यस्य क्रोधश्चापि निरर्थकः। न तं भर्तारमिच्छन्ति षण्डं पतिमिव स्त्रियः॥<br><br>1078: कांश्चिदर्थान् नरः प्राज्ञोलघुमूलान् महाफलान्। क्षिप्रमारभते कर्तुं न विघ्नयति तादृशान्॥<br><br>1079: ऋजु पश्यति यः सर्वं चक्षुषानुपिबन्निव। आसीनमपि तूष्णीकमनुरज्यन्ति तं प्रजाः॥<br><br>1080: सुपुष्पितः स्यादफल: फलित: स्याद् दुरारुहः। अपक्तः पक्वसंकाशो न तु शीर्येत कर्हिचित्॥<br><br>1081: चक्षुषा मनसा वाचा कर्मणा च चतुर्विधम्। प्रसादयति यो लोकं लोकोऽनुप्रसीदति॥<br><br>1082: यस्मात् त्रस्यन्ति भूतानि मृगव्याधान्मृगा इव। सागरान्तामपि महीं लब्वा स परिहीयते॥<br><br>1083: पितृपैतामहं राज्यं प्राप्तवान् स्वेन कर्मणा। वायुरभ्रमिवासाद्य भ्रंशयत्यनये स्थितः॥<br><br>1084: धर्ममाचरतो राज्ञः सद्धिश्चरितमादितः। वसुधा वसुसम्पूर्णा वर्धते भूतिवर्धिनी॥<br><br>1085: अथ संत्यजतो धर्ममधर्मं चानुतिष्ठतः। प्रतिसंवेष्टते भूमिरग्नौ चर्माहितं यथा। ॥<br><br>1086: य एव यत्नः क्रियते परराष्ट्रविमर्दने। स एव यत्नः कर्तव्यः स्वराष्ट्रपरिपालने॥<br><br>1087: धर्मेण राज्यं विन्देत धर्मेण परिपालयेत्। धर्ममूलां श्रियं प्राप्य न जहाति न हीयते॥<br><br>1088: अप्युन्मत्तात् प्रलपतो बालाच्च परिजल्पतः। सर्वतः सारमादद्यादश्मभ्य इव काञ्चनम्॥<br><br>1089: सुव्याहृतानि सूक्तानि सुकृतानि ततस्ततः। संचिन्वन् धीर आसीत शिलाहारी शिलं यथा। ॥<br><br>1090: गन्धेन गावः पश्यन्ति वेदैः पश्यन्ति ब्राह्मणाः। चारैः पश्यन्ति राजानश्चक्षुर्ष्यामितरे जनाः॥<br><br>1091: भूयांसं लभते क्लेशं या गौर्भवति दुर्दुहा। अथ या सुदुहा राजन् नैव तां वितुदन्त्यपि॥<br><br>1092: यदतप्तं प्रणमति न तत् संतापयन्त्यपि। यच्च स्वयं नतं दारु न तत् सन्तापयन्त्यपि॥<br><br>1093: एतयोपमया धीरः संनमेत बलीयसे। इन्द्राय स प्रणमते नमते यो बलीयसे॥<br><br>1094: पर्जन्यनाथाः पशवो राजानो मन्त्रिवान्धवाः। पतयो बान्धवाः स्त्रीणां ब्राह्मणा वेदबान्धवाः॥<br><br>1095: सत्येन रक्ष्यते धर्मो विद्या योगेन रक्ष्यते। मृजया रक्ष्यते रूपं कुलं वृत्तेन रक्ष्यते॥<br><br>1096: मानेन रक्ष्यते धान्यमश्वान् रक्षत्यनुक्रमः। अभीक्ष्णदर्शनं गाश्च स्त्रियो रक्ष्याः कुचैलतः। । :॥<br><br>1097: न कुलं वृत्तहीनस्य प्रमाणमिति मे मतिः। अन्तेष्वपि हि जातानां वृत्तमेव विशिष्यते॥<br><br>1098: य ईर्षुः परवित्तेषु रूपे वीर्ये कुलान्वये। सुखसौभाग्यसत्कारे तस्य व्याधिरनन्तकः॥<br><br>1099: अकार्यकरणाद् भीतः कार्याणां च विवर्जनात्। अकाले मन्त्रभेदाच्च येन मायेन्न तत् पिबेत्॥<br><br>1100: विद्यामदो धनमदस्तृतीयोऽभिजनो मदः। मदा एतेऽवलिप्तानामेत एव सतां दमाः॥<br><br>1101: तावन तस्य सुकृतं किंचित्कार्ये कदाचन। मन्यन्ते सन्तमात्मानमसन्तमपि विश्रुतम्॥<br><br>1102: गतिरात्मवतां सन्तः सन्त एवं सतां गतिः। असतां च गतिः सन्तो न त्वसन्तः सतां गतिः॥<br><br>1103: जिता सभा वस्त्रवता मिष्टाशा गोमता जिता। अध्वा जितो यानवता सर्वं शीलवता जितम्॥<br><br>1104: शीलं प्रधानं पुरुषे तद् यस्येह प्रणश्यति। न तस्य जीवितेनार्थो न धनेन न बन्धुभिः॥<br><br>1105: आढ्यानां मांसपरमं मध्यानां गोरसोत्तरम्। तैलोत्तरं दरिद्राणां भोजनं भरतर्षभ॥<br><br>1106: सम्पन्नतरमेवान्नं दरिद्रा भुञ्जते सदा। क्षुत् स्वादुतां जनयति सा चाढ्येषु सुदुर्लभा॥<br><br>1107: प्रायेण श्रीमतां लोके भोक्तुं शक्तिर्न विद्यते। जीर्यन्त्यपि हि काष्ठानि दरिद्राणां महीपते॥<br><br>1108: अवृत्तिर्भयमन्त्यानां मध्यानां मरणाद् भयम्। उत्तमानां तु मानामवमानात् परं भयम्॥<br><br>1109: ऐश्वर्यमदपापिष्ठा मदाः पानमदादयः। ऐश्वर्यमदमत्तो हि नापतित्वा विबुध्यते॥<br><br>1110: इन्द्रियैरिन्द्रियार्थेषु वर्तमानैरनिग्रहैः। तैरयं ताप्यते लोको नक्षत्राणि चहैरिवा॥<br><br>1111: यो जितः पञ्चवर्गेण सहजेनात्मकर्षिणा। आपदस्तस्य वर्धन्ते शुक्लपक्ष इवोडुराट्॥<br><br>1112: अविजित्य य आत्मानममात्यान् विजिगीषते। अमित्रान् वाजितामात्यः सोऽवशः परिहीयते॥<br><br>1113: आत्मानमेव प्रथमं द्वेष्यरूपेण यो जयेत्। ततोऽमात्यानमित्रांश्च न मोघं विजिगीषते॥<br><br>1114: वश्येन्द्रियं जितात्मानं धृतदण्डं विकारिषु। परीक्ष्य कारिणं धीरमत्यन्तं धीरमत्यन्तं श्रीनिषेवते। । त्रात्मा नियन्तेन्द्रियाण्यस्य चाश्वाः। र्दान्तः सुखं याति रथीव धीरः॥<br><br>1115: एतान्यनिगृहीतानि व्यापादयितुमप्यलम्। अविधेया इवादान्ता हयाः पथि कुसारथिम्॥<br><br>1116: अनर्थमर्थतः पश्यन्नर्थ चैवाप्यनर्थतः। इन्द्रियैरजितैर्बाल: सुदुः :खं मन्यते सुखम्॥<br><br>1117: धर्मार्थो यः परित्यज्य स्यादिन्द्रियवशानुगः। श्रीप्राणधनदारेभ्यः क्षिप्रं स परिहीयते॥<br><br>1118: अर्थानामीश्वरो यः स्यादिन्द्रियाणामनीश्वरः। इन्द्रियाणामनैश्वर्यादैश्वर्याद् भ्रश्यते हि सः॥<br><br>1119: आत्मनाऽऽत्मानमन्विच्छेन्मनोबुद्धीन्द्रियैर्यतैः। आत्मा ह्येवात्मनो बन्धुरात्मैव रिपुरात्मनः॥<br><br>1120: बन्धुरात्माऽऽत्मनस्तस्य येनैवात्माऽऽत्मना जितः। स एव नियतो बन्धुः स एव नियतो रिपुः॥<br><br>1121: क्षुद्राक्षेणेव जालेन झपावपिहितावुरू। कामश्च राजन् क्रोधश्च तौ प्रज्ञानं विलुम्पतः॥<br><br>1122: समवेक्ष्येह धर्मार्थो सम्भारान् योऽधिगच्छति। स वै सम्भृतसम्भारः सततः सुखमेधते॥<br><br>1123: यः पञ्चाभ्यन्तराञ्छत्रूनविजित्य मनोमयान्। जिगीषति रिपूनन्यान् रिपवोऽभिभवन्ति तम्॥<br><br>1124: दृश्यन्ते हि महात्मानो बध्यमानाः स्वकर्मभिः। इन्द्रियाणामनीशत्वाद् राजानो राज्यविभ्रमैः॥<br><br>1125: स्तुल्यो दण्डः स्पृशते मिश्रभावात्। शुष्केणार्दै दह्यते मिश्रभावात् तस्मात् पापैः सह सन्धिं न कुर्यात्॥<br><br>1126: निजानुत्पततः शत्रून् पञ्च पञ्चप्रयोजनान्। यो मोहान निगृह्णाति तमापद् ग्रसते नरम्॥<br><br>1127: अनसूयाऽऽर्जवं शौचं संतोषः प्रियवादिता। दमः सत्यमनायासो न भवन्ति दुरात्मनाम्॥<br><br>1128: आत्मज्ञानमनायासीत्ततिक्षा धर्मनित्यता। वाक् चैव गुप्ता दानं च नैतान्यन्त्येषु भारत॥<br><br>1129: आक्रोशपरिवादाभ्यां विहिंसन्त्यबुधा वुधान्। वक्ता पापमुपादत्ते क्षममाणो विमुच्यते॥<br><br>1130: हिंसा बलमसाधूनां राज्ञां दण्डविधिर्बलम्। शुश्रूषा तु बलं स्त्रीणां क्षमा गुणवतां बलम्॥<br><br>1131: वाक्संयमो हि नृपते सुदुष्करतमो मतः। अर्थवच्च विचित्रं च न शक्यं बहु भाषितुम्॥<br><br>1132: अभ्यावहति कल्याणं विविधं वाक् सुभाषिता। सैव दुर्भाषिता राजन्ननायोपपद्यते॥<br><br>1133: रोहते सायकैर्विद्धं वनं परशुना हतम्। वाचा दुरुक्तं बीभत्सं न संरोहति वाक्क्षतम्॥<br><br>1134: कर्णिनालीकनाराचान् निर्हरन्ति शरीरतः। वाक्शल्यस्तु न निर्हर्तुं शक्यो हृदिशयोहिसः॥<br><br>1135: वाक्सायका वदनानिष्पतन्ति यैराहतः शोचति रात्र्यहानि। परस्य नामर्मसु ते पतन्ति तान् पण्डितो नावसृजेत् परेभ्यः॥<br><br>1136: यस्मै देवाः प्रयच्छन्ति पुरुषाय पराभवम्। बुद्धि तस्यापकर्षन्ति सोऽवाचीनानि पश्यति॥<br><br>1137: बुद्धौ कलुषभूतायां विनाशे प्रत्युपस्थिते। अनयो नयसंकाशो हृदयानापसर्पति॥<br><br>1138: सेयं बुद्धिः परीता ते पुत्राणां भरतर्षभ। पाण्डवानां विरोधेन न चैनानवबुध्यसे॥<br><br>1139: राजा लक्षणसम्पन्नस्त्रैलोक्यस्यापि यो भवेत्। शिष्यस्ते शासिता सोऽस्तु धृतराष्ट्रा युधिष्ठिरः॥<br><br>1140: अतीत्य सर्वान् पुत्रांस्ते भागधेयपुरस्कृतः। तेजसा प्रज्ञया चैव युक्तो धर्मार्थतत्त्ववित्॥<br><br>1141: अनुक्रोशादानृशंस्याद् योऽसौ धर्मभृतां वरः। गौरवात् तव राजेन्द्र बहून् क्लेशांस्तितिक्षति॥<br><br>1142: धृतराष्ट्र उवाच ब्रूहि भूयो महाबुद्ध धर्मार्थसहितं वचः। शृण्वतो नास्ति मे तृप्तिर्विचित्राणीह भाषसे॥<br><br>1143: विदुर उवाच सर्वतीर्थेषु वा स्नानं सर्वभूतेषु चार्जवम्। उभे त्वेते समे स्यातामार्जवं वा विशिष्यते॥<br><br>1144: आर्जवं प्रतिपद्यस्व पुत्रेषु सततं विभो। इह कीर्तिं परां प्राप्य प्रेत्य स्वर्गमवाप्स्यसि॥<br><br>1145: यावत् कीर्तिर्मनुष्यस्य पुण्या लोके प्रगीयते। तावत् स पुरुषव्याघ्र स्वर्गलोके महीयते॥<br><br>1146: अत्राप्युदाहरन्तीममितिहासं पुरातनम्। विरोचनस्य संवादं केशिन्यर्थं सुधन्वना॥<br><br>1147: स्वयंवरे स्थिता कन्या केशिनी नाम नामतः। रूपेणाप्रतिमा राजन् विशिष्टपतिकाम्यया। ॥<br><br>1148: विरोचनोऽथ दैतेयस्तदा तत्राजगाम ह। प्राप्तुमिच्छंस्ततस्तत्र दैत्येन्द्रं प्राह केशिनी॥<br><br>1149: केशिन्युवाच किं ब्राह्मणा: स्विच्छ्रेयांसो दितिजाः स्विद् विरोचन। अथ केन स्म पर्यवं सुधन्वा नाधिरोहति॥<br><br>1150: विरोचन उवाच प्राजापत्यास्तु वै श्रेष्ठा वयं केशिनि सत्तमाः। अस्माकं खल्विमे लोकाः के देवाः के द्विजातयः॥<br><br>1151: केशिन्युवाच इहैवावां प्रतीक्षाव उपस्थाने विरोचन। सुधन्वा प्रातरागन्ता पश्येयं वां समागतौ॥<br><br>1152: विरोचन उवाच तथा भद्रे करिष्यामि यथा त्वं भीरु भाषसे। सुधन्वानं च मां चैव प्रातर्दृष्टासि संगतौ॥<br><br>1153: विदुर उवाच अतीतायां च शर्वर्यामुदिते सूर्यमण्डले। अथाजगाम तं देशं सुधन्वा राजसत्तम। विरोचनो यत्र विभो केशिन्या सहितः स्थितः॥<br><br>1154: सुधन्वा च समागच्छत् प्राहादि केशिनी तथा। समागतं द्विजं दृष्ट्वा केशिनी भरतर्षभ। प्रत्युत्थायासनं तस्मै पाद्यमयं तदौ पुनः॥<br><br>1155: सुधन्वोवाच अन्वालभे हिरण्मयं प्राह्रादे ते वरासनम्। एकत्वमुपसम्पन्नो न त्वासेऽहं त्वया सह॥<br><br>1156: विरोचन उवाच तवाहते तु फलकं कूर्च वाप्यथवा बृसी। सुधन्वन्न त्वमोऽसि मया सह समासनम्॥<br><br>1157: सुधन्वोवाच पितापुत्रौ सहासीतां द्वौ विप्रौ क्षत्रियावपि। वृद्धौ वैश्यौ च शूद्रौ च न त्वन्यावितरेतरम्॥<br><br>1158: पिता हि ते समासीनमुपासीतैव मामधः। बालः सुखैधितो गेहे न त्वं किंचन बुध्यसे॥<br><br>1159: विरोचन उवाच हिरण्यं च गवावं च यद् वित्तमसुरेषु नः। सुधन्वन् विपणे तेन प्रश्नं पृच्छाव ये विदुः॥<br><br>1160: सुधन्वोवाच हिरण्यं च गवाश्चं च तवैवास्तु विरोचना प्राणयोस्तु पणं कृत्वा प्रश्नं पृच्छाव ये विदुः॥<br><br>1161: विरोचन उवाच आवां कुत्र गमिष्यावः प्राणयोविपणे कृते। न तु देवेष्वहं स्थाता न मनुष्येषु कहिचित्॥<br><br>1162: सुधन्वोवाच पितरं ते गमिष्यावः प्राणयोर्विपणे कृते। पुत्रस्यापि स हेतोहि प्रह्लाद नानृतं वदेत्॥<br><br>1163: विदुर उवाच एवं कृतपणौ क्रुद्धौ तत्राभिजग्मतुस्तदा। विरोचनसुधन्वानौ प्रह्लाद यत्र तिष्ठति॥<br><br>1164: प्रह्लाद उवाच इमौ तौ सम्प्रदृश्येते याभ्यां न चरितं सह। आशीविषाविव क्रुद्धावेकमार्गाविहागतौ॥<br><br>1165: किं वै सहैवं चरथो न पुरा चरथः सह। विरोचनैतत् पृच्छामि किं ते सख्यं सुधन्वना॥<br><br>1166: विरोचन उवाच न मे सुधन्वना सख्यं प्राणयोर्विपणावहे। प्रह्लाद तत्त्वं पृच्छामि मा प्रश्नमनृतं वदेः॥<br><br>1167: प्रह्लाद उवाच उदकं मधुपर्क वाप्यानयन्तु सुधन्वने। ब्रह्मन्नभ्यर्चनीयोऽसि श्वेता गौः पीवरी कृता। ॥<br><br>1168: सुधन्वोवाच उदकं मधुपर्कं च पथिष्वेवार्पितं मम। प्रह्लाद त्वं तु मे तथ्यं प्रश्न प्रबूहि पृच्छतः। किं ब्राह्मणाः स्विच्छ्रेयांस उताहो स्विद् विरोचनः। । प्रह्लाद उवाच पुत्र एको मम ब्रह्मंस्त्वं च साक्षादिहास्थितः। तयोर्विवदतोः प्रश्नं कथमस्मद्विधो वदेत्॥<br><br>1169: सुधन्वोवाच गां प्रदद्यास्त्वौरसाय यद्वान्यत् स्यात् प्रियं धनम्। द्वयोर्विवदतोस्तथ्यं वाच्यं च मतिमंस्वया॥<br><br>1170: प्रह्लाद उवाच अथ यो नैव प्रब्रूयात् सत्यं वा यदि वानृतम्। एतत् सुधन्वन् पृच्छामि दुर्विवक्ता स्म किं वसेत्॥<br><br>1171: सुधन्वोवाच यां रात्रिमधिविन्ना स्त्री यां चैवाक्षपराजितः। यां च भाराभितप्ताङ्गो दुर्विवक्ता स्म तां वसेत्॥<br><br>1172: नगरे प्रतिरुद्धः सन् बहिरे बुभुक्षितः। अमित्रान् भूयसः पश्येद् यः साक्ष्यमनृतं वदेत्॥<br><br>1173: पञ्च पश्चनृते हन्ति दश हन्ति गवानृते। शतमश्वानृते हन्ति सहस्रं पुरुषानृते। ॥<br><br>1174: हन्ति जातानजातांश्च हिरण्यार्थेऽनृतं वदन्। सर्वं भूम्यनृते हन्ति मा स्म भूम्यनृतं वदेः॥<br><br>1175: प्रहाद उवाच मत्तः श्रेयानङ्गिरा वै सुधन्वा स्वद्विरोचन। मातास्य श्रेयसी मातुस्तस्मात् त्वं तेन वै जितः॥<br><br>1176: विरोचन सुधन्वाऽयं प्राणानामीश्वरस्तव। सुधन्वन् पुनरिच्छामि त्वया दत्तं विरोचनम्॥<br><br>1177: सुधन्वोवाच यद् धर्ममवृणीथास्त्वं न कामादनृतं वदीः। पुनर्ददामि ते पुत्रं तस्मात् प्रह्लाद दुर्लभम्॥<br><br>1178: एष प्रह्लाद पुत्रस्ते मया दत्तो विरोचनः। पादप्रक्षालनं कुर्यात् कुमार्याः संनिधौ मम॥<br><br>1179: विदुर उवाच तस्माद् राजेन्द्र भूम्यर्थं नानृतं वक्तुमर्हसि। मा गम: ससुतामात्यो नाशं पुत्रार्थमब्रुवन्॥<br><br>1180: न देवा दण्डमादाय रक्षन्ति पशुपालवत्। यं तु रक्षितुमिच्छन्ति बुद्ध्या संविभजन्ति तम्॥<br><br>1181: यथा यथा हि पुरुषः कल्याणे कुरुते मनः। तथा तथाऽस्य सर्वार्थाः सिद्ध्यन्ते नात्र संशयः॥<br><br>1182: नैनं छन्दांसि वृजिनात् तारयन्ति मायाविनं मायया वर्तमानम्। श्छन्दांस्येन प्रजहत्यन्तकाले॥<br><br>1183: मद्यपानं कलहं पूगवैरं भार्यापत्योरन्तरं ज्ञातिभेदम्। राजद्विष्टं स्त्रीपुंसयोविवाद वान्याहुर्यश्च पन्थाः प्रदुष्टः॥<br><br>1184: सामुद्रिकं वणिजं चोरपूर्वं शलाकधूर्तं च चिकित्सकं च। अरिं च मित्रं च कुशीलवं च नैतान् साक्ष्ये त्वधिकुर्वीत सप्त॥<br><br>1185: मानाग्निहोत्रमुत मानमौनं मानेनाधीतमुत मानयज्ञः। एतानि चत्वार्यभयंकराणि भयं प्रयच्छन्त्ययथाकृतानि। । अगारदाही गरदः कुण्डाशी सोमविक्रयी। पर्वकारश्च सूची मित्रधुक् पारदारिकः॥<br><br>1186: भ्रूणहा गुरुतल्पी च यश्च स्यात् पानपो द्विजः। अतितीक्ष्णश्च काकच नास्तिको वेदनिन्दकः॥<br><br>1187: स्रुवप्रग्रहणो व्रात्य: कीनाशश्चात्मवानपि। रक्षेत्युक्तश्च यो हिंस्यात् सर्वे ब्रह्महभिः समाः॥<br><br>1188: तृणोल्कया ज्ञायते जातरूपं वृत्तेन भद्रो व्यवहारेण साधुः। शूरो भयेष्वर्थकृच्छ्रेषु धीरः कृच्छ्रेष्वापत्सु सुहृदश्चारयश्च॥<br><br>1189: जरा रूपं हरति हि धैर्यमाशा मृत्युः प्राणान् धर्मचर्यामसूया। क्रोधः श्रियं शीलमनार्यसेवा ह्रियं कामः सर्वमेवाभिमानः॥<br><br>1190: श्रीमङ्गलात् प्रभवति प्रागल्भ्यात् सम्प्रवर्धते। दाक्ष्यात् तु कुरुते मूलं संयमात् प्रतितिष्ठति। ॥<br><br>1191: अष्टौ गुणाः पुरुषं दीपयन्ति प्रज्ञा च कौल्यं च दमः श्रुतं च। पराक्रमश्चाबहुभाषिता च दानं यथाशक्ति कृतज्ञता च॥<br><br>1192: एतान् गुणांस्तात महानुभावानेको गुणः संश्रयते प्रसह्या राजा यदा सत्कुरुते मनुष्यं सर्वान् गुणानेष गुणो विभाति॥<br><br>1193: अष्टौ नृपेमानि मनुष्यलोके स्वर्गस्य लोकस्य निदर्शनानि। श्चत्वारि चैषामनुयान्ति सन्तः॥<br><br>1194: यज्ञो दानमध्ययनं तपश्च चत्वार्येतान्यन्ववेतानि सद्भिः। दमः सत्यमार्जवमानृशंस्यं चत्वार्येतान्यनुयान्ति सन्तः। । इज्याध्ययनदानानि तपः सत्यं क्षमा घृणा। अलोभ इति मार्गोऽयं धर्मस्याष्टविधः स्मृतः॥<br><br>1195: तत्र पूर्वचतुर्वर्गो दम्भार्थमपि सेव्यते। उत्तरश्च चतुर्वर्गो नामहात्मसु तिष्ठति॥<br><br>1196: न सा सभा यत्र न सन्ति वृद्धा वृद्धा ये न वदन्ति धर्मम्। नासौ धर्मो यत्र न सत्यमस्ति न तत् सत्यं यच्छलेनाभ्युपेतम्॥<br><br>1197: सत्यं रूपं श्रुतं विद्या कौल्यं शीलं बलं धनम्। शौर्यं च चित्रभाष्यं च दशेमे स्वर्गयोनयः॥<br><br>1198: पापं कुर्वन् पापकीर्तिः : पापमेवाश्नुते फलम्। पुण्यं कुर्वन् पुण्यकीर्तिः पुण्यमत्यन्तमश्नुते॥<br><br>1199: तस्मात् पापं न कुर्वीत पुरुषः शंसितव्रतः। पापं प्रज्ञां नाशयति क्रियमाणं पुनः पुनः॥<br><br>1200: नष्टप्रज्ञः पापमेव नित्यमारभते नरः। पुण्यं प्रज्ञां वर्धयति क्रियमाणं पुनः पुनः॥<br><br>1201: वृद्धप्रज्ञः पुण्यमेव नित्यमारभते नरः। पुण्यं कुर्वन् पुण्यकीर्तिः पुण्यं स्थानं स्म गच्छति। तस्मात् पुण्यं निषेवेत पुरुषः सुसमाहितः॥<br><br>1202: असूयको दन्दशूको निष्ठुरो वैरकृच्छठः। स कृच्छ्रे महदाप्नोति न चिरात् पापमाचरन्॥<br><br>1203: अनसूयुः कृतप्रज्ञः शोभनान्याचरन् सदा। नकृच्छ्रे महदाप्नोति सर्वत्र च विरोचते॥<br><br>1204: प्रज्ञामेवागमयति यः प्राज्ञेभ्यः स पण्डितः। प्राज्ञो ह्यवाप्य धर्मार्थों शक्नोति सुखमेधितुम्॥<br><br>1205: दिवसेनैव तत् कुर्याद् येन रात्रो सुखं वसेत्। अष्टमासेन तत् कुर्याद् येन वर्षाः सुखं वसेत्॥<br><br>1206: पूर्वे वयसि तत् कुर्याद् येन वृद्धः सुखं वसेत्। यावज्जीवेन तत् कुर्याद् येन प्रेत्य सुखं वसेत्॥<br><br>1207: जीर्णमन्नं प्रशंसन्ति भार्यां च गतयौवनाम्। शूरं विजितसंग्रामं गतपारं तपस्विनम्॥<br><br>1208: धनेनाधर्मलब्धेन यच्छिद्रमपिधीयते। असंवृतं तद् भवथि ततोऽन्यदवदीर्यते॥<br><br>1209: गुरुरात्मवतां शास्ता शास्ता राजा दुरात्मनाम्। अथ प्रच्छन्नपापानां शास्ता वैवस्वतो यमः॥<br><br>1210: ऋषीणां च नदीनां च कुलानां च महात्मनाम्। प्रभवो नाधिगन्तव्यः स्त्रीणां दुश्चरितस्य च। ॥<br><br>1211: द्विजातिपूजाभिरतो दाता ज्ञातिषु चार्जवी। क्षत्रियः शीलभाग् राजंश्चिरं पालयते महीम्॥<br><br>1212: सुवर्णपुष्पां पृथिवीं चिन्वन्ति पुरुषास्त्रयः। शूरश्च कृतविद्यश्च यश्च जानाति सेवितुम्॥<br><br>1213: बुद्धिश्रेष्ठानि कर्माणि बाहुमध्यानि भारत। तानि जवाजघन्यानि भारप्रत्यवराणि च॥<br><br>1214: दुर्योधनेऽथ शकुनौ मूढे दुःशासने तथा। कर्णे चैश्वर्यमाधाय कथं त्वं भूतिमिच्छसि॥<br><br>1215: सर्वैर्गुणैरुपेतास्तु पाण्डवा भरतर्षभ। पितृवत् त्वयि वर्तन्ते तेषु वर्तस्व पुत्रवत्॥<br><br>1216: विदुर उवाच अत्रैवोदाहरन्तीममितिहासं पुरातनम्। आत्रेयस्य च संवाद साध्यानां चेति नः श्रुतम्॥<br><br>1217: चरन्तं हसरूपेण महर्षिं संशितव्रतम्। साध्या देवा महाप्राज्ञं पर्यपृच्छन्त वै पुरा॥<br><br>1218: साध्या ऊचुः साध्या देवा वयमेते महर्षे दृष्ट्वा भवन्तं न शक्नुमोऽनुमातुम्। श्रुतेन धीरो बुद्धिमांस्त्वं मतो नः काव्यां वाचं वक्तुमर्हस्युदाराम्॥<br><br>1219: हंस उवाच एतत् कार्यममराः संश्रुतं मे धृतिः शमः सत्यधर्मानुवृत्तिः। ग्रन्धि विनीय हृदयस्य सर्वं प्रियाप्रिये चात्मसमं नयीत॥<br><br>1220: आक्रुश्यमानो नाक्रोशेन्मन्युरेव तितिक्षतः आक्रोष्टारं निर्दहति सुकृतं चास्य विन्दति॥<br><br>1221: नाक्रोशी स्यान्नावमानी परस्य मित्रद्रोही नोत नीचोपसेवी। न चाभिमानी न च हीनवृत्तो रुक्षां वाचं रुषती वर्जयीत॥<br><br>1222: मर्माण्यस्थीनि हृदयं तथासून् रूक्षा वाचो निर्दहन्तीह पुंसाम्। तस्माद् वाचमुषती रूक्षरूपां धर्मारामो नित्यशो वर्जयीत॥<br><br>1223: अरुन्तुदं परुष रूक्षवाचं वाक्कण्टकैर्वितुदन्तं मनुष्यान्। विद्यादलक्ष्मीकतमं जनानां मुखे निबद्धां निर्ऋतिं वै वहन्तम्॥<br><br>1224: भृशं सुतीक्ष्णैरनलार्कदीप्तैः। स विध्यमानोऽप्यतिदह्यमानो विद्यात् कविः सुकृतं मे दधाति॥<br><br>1225: यदि सन्तं सेवति सद्यसन्तं तपस्विनं यदि वा स्तेनमेवा वासो यथा रङ्गवशं प्रयाति तथा स तेषां वशमभ्युपैति॥<br><br>1226: अतिवादं न प्रवदेन वादयेद् योऽनाहतः प्रतिहन्यान्न घातयेत्। हन्तुं च यो नेच्छति पापकं वै तस्मै देवाः स्पृहयन्त्यागताय॥<br><br>1227: अव्याहृतं व्याहृताच्छ्रेय आहुः सत्यं वदेद् व्याहृतं तद् द्वितीयम्। प्रियं वदेद् व्याहृतं तत् तृतीयं धर्म वदेद् व्याहृतं तच्चतुर्थम्॥<br><br>1228: यादृशैः संनिविंशते यादृशांश्चोपसेवते। यादृगिच्छेच्च भवितुं तादृग् भवति पूरुषः॥<br><br>1229: यतो यतो निवर्तते ततस्ततो विमुच्यते। निवर्तनाद्धि सर्वतो न वेत्ति दुःखमण्वपि॥<br><br>1230: न जीयते चानुजिगीषतेऽन्यान् न वैरकृच्चाप्रतिघातकश्चा निन्दाप्रशंसासु समस्वभावो न शोचते हृष्यति नैव चायम्॥<br><br>1231: भावमिच्छति सर्वस्य नाभावे कुरुते मनः। सत्यवादी मृदुर्दान्तो य: स उत्तमपूरुषः॥<br><br>1232: नानर्थकं सान्त्वयति प्रतिज्ञाय ददाति च। रन्ध्र परस्य जानाति यः स मध्यमपूरुषः॥<br><br>1233: दुःशासनस्तूपहतोऽभिशस्तो नावर्तते मन्युवशात् कृतघ्नः। न कस्यचिन्मित्रमथो दुरात्मा कलाश्चैता अधमस्येह पुंसः॥<br><br>1234: न श्रद्दधाति कल्याणं परेभ्योऽप्यात्मशङ्कितः। निराकरोति मित्राणि यो वै सोऽधमपूरुषः॥<br><br>1235: । उत्तमानेव सेवेत प्राप्तकाले तु मध्यमान्। अधमांस्तु न सेवेत य इच्छेद् भूतिमात्मनः॥<br><br>1236: प्राप्नोति वै चित्तमसद्वलेन नित्योत्थानात् प्रज्ञया पौरुषेण। न त्वेव सम्यग् लभते प्रशंसा न वृत्तमाप्नोति महाकुलानाम्॥<br><br>1237: धृतराष्ट्र उवाच महाकुलेभ्यः स्पृहयन्ति देवा धर्मार्थनित्याश्च बहुश्रुताश्चा पृच्छामि त्वां विदुर प्रश्नमेतं भवन्ति वै कानि महाकुलानि॥<br><br>1238: विदुर उवाच तपो दमो ब्रह्मवित्तं वितानाः पुण्या विवाहाः सततान्नदानम्। येष्वेवैते सप्त गुणा वसन्ति सम्यग्वृत्तास्तानि महाकुलानि॥<br><br>1239: श्चित्तप्रसादेन चरन्ति धर्मम्। ते कीर्तिमिच्छन्ति कुले विशिष्टां त्यक्तानृतास्तानि महाकुलानि॥<br><br>1240: अनिज्यया कुविवाहैर्वेदस्योत्सादनेन च। कुलान्यकुलतां यान्ति धर्मस्यातिक्रमेण च॥<br><br>1241: देवद्रव्यविनाशेन ब्रह्मस्वहरणेन च। कुलान्यकुलतां यान्ति ब्राह्मणातिक्रमेण च॥<br><br>1242: ब्राह्मणानां परिभवात् परिवादाच्च भारत। कुलान्यकुलतां यान्ति न्यासापहरणेन च॥<br><br>1243: कुलानि समुपेतानि गोभिः पुरुषतोऽर्थतः। कुलसंख्यां न गच्छन्ति यानि हीनानि वृत्ततः॥<br><br>1244: वृत्ततस्त्वविहीनानि कुलान्यल्पधनान्यपि। कुलसंख्यां च गच्छन्ति कर्षन्ति च महद् यशः॥<br><br>1245: वृत्तं यत्नेन संरक्षेद् वित्तमेति च याति च। अक्षीणो वित्ततः क्षीणो वृत्ततस्तु हतो हतः॥<br><br>1246: गोभिः पशुभिरश्चैश्च कृष्या च सुसमृद्धया। कुलानि न प्ररोहन्ति यानि हीनानि वृत्ततः॥<br><br>1247: मा नः कुले वैरकृत् कश्चिदस्तु राजाऽमात्यो मा परस्वापहारी। मित्रद्रोही नैकृतिकोऽनृती वा पूर्वाशी वा पितृदेवातिथिभ्यः॥<br><br>1248: यश्च नो ब्राह्मणान् हन्याद् यश्च नो ब्राह्मणान् द्विषेत्। न नः स समिति गच्छेद् यश्च नो निर्वपेत् कृषिम्। । ३३। तृणानि भूमिरुदकं वाक् चतुर्थी च सूनृता। सतामेतानि गेहेषु नोच्छिद्यन्ते कदाचन॥<br><br>1249: श्रद्धया परया राजन्नुपनीतानि सत्कृतिम्। प्रवृत्तानि महाप्राज्ञ धर्मिणां पुण्यकर्मिणाम्॥<br><br>1250: सूक्ष्मोऽपि भारं नृपते स्यन्दनो वै शक्तो वोढुं न तथान्ये महीजाः। एवं युक्ता भारसहा भवन्ति महाकुलीना न तथान्ये मनुष्याः॥<br><br>1251: न तन्मित्रं यस्य कोपाद् बिभेति यद् वा मित्रं शङ्कितेनोपचर्यम्। यस्मिन् मित्रे पितरीवाश्वसीत तद् वै मित्रं सङ्गत्तानीतराणि॥<br><br>1252: यः कश्चिदप्यसम्बद्धो मित्रभावेन वर्तते। स एव बन्धुस्तन्मित्रं सा गतिस्तत् परायणम्॥<br><br>1253: चलचित्तस्य वै पुंसो वृद्धाननुपसेवतः। पारिप्लवमतेर्नित्यमध्रुवो मित्रसंग्रहः॥<br><br>1254: चलचित्तमनात्मानमिन्द्रियाणां वशानुगम्। अर्थाः समभिवर्तन्ते हंसाः शुष्कं सरो यथा। ॥<br><br>1255: अकस्मादेव कुप्यन्ति प्रसीदन्त्यनिमित्ततः। शीलमेतदसाधूनाम, पारिप्लवं यथा। ॥<br><br>1256: सत्कृताश्च कृतार्थाश्च मित्राणां न भवन्ति ये। तान् मृतानपि क्रव्यादाः कृतघ्नान् नोपभुञ्जते॥<br><br>1257: अर्चयेदेव मित्राणि सति वाऽसति वा धने। नानर्थयन् प्रजानाति मित्राणां सारफल्गुताम्॥<br><br>1258: संतापाद् भ्रश्यते रूपं संतापाद् भ्रश्यते बलम्। संतापाद् भ्रश्यते ज्ञानं संतापाद् व्याधिमृच्छति॥<br><br>1259: अनवाप्यं च शोकेन शरीरं चोपतप्यते। अमित्राश्च प्रहृष्यन्ति मा स्म शोके मनः कृथाः॥<br><br>1260: पुनर्नरो म्रियते जायते च पुनर्नरो हीयते वर्धते च। पुनर्नरो याचति याच्यते च पुनर्नरः शोचति शोच्यते च॥<br><br>1261: सुखं च दुःखं च भवाभवौ च लाभालाभौ मरणं जीवितं च। पर्यायशः सर्वमेते स्पृशन्ति तस्माद् धीरो न च हृष्येन्न शोचेत्॥<br><br>1262: चलानि हीमानि षडिन्द्रियाणि तेषां यद् यद् वर्धते यत्र यत्र। ततस्तत: स्रवते बुद्धिरस्य छिद्रोदकुम्भादिव नित्यमम्भः॥<br><br>1263: धृतराष्ट्र उवाच तनुरुद्धः शिखी राजा मिथ्योपचरितो मया। मन्दानां मम पुत्राणां युद्धेनान्तं करिष्यति॥<br><br>1264: नित्योद्विग्नमिदं सर्वं नित्योद्विग्नमिदं मनः। यत् तत् पदमनुद्विग्नं तन्मे वद महामते॥<br><br>1265: विदुर उवाच नान्यत्र विद्यातपसोर्नान्यत्रेन्द्रियनिग्रहात्। नान्यत्र लोभसंत्यागाच्छान्तिं पश्यामि तेऽनघ। ५। । बुद्ध्या भयं प्रणुदति तपसा विन्दते महत्। गुरुशुश्रूषया ज्ञानं शान्तिं योगेन विन्दति॥<br><br>1266: अनाश्रिता दानपुण्यं वेदपुण्यमनाश्रिताः। रागद्वेषविनिर्मुक्ता विचरन्तीह मोक्षिणः॥<br><br>1267: स्वधीतस्य सुयुद्धस्य सुकृतस्य च कर्मणः। तपसश्च सुतप्तस्य तस्यान्ते सुखमेधते॥<br><br>1268: स्वास्तीर्णानि शयनानि प्रपन्ना न वै भिन्ना जातु निद्रां लभन्ते। न स्त्रीषु राजन् रतिमाप्नुवन्ति न मागधैः स्तूयमाना न सूतैः॥<br><br>1269: न वै भिन्ना जातु चरन्ति धर्म न वै शुकं प्राप्नुवन्तीह भिन्नाः। न वै भिन्ना गौरवं प्राप्नुवन्ति न वै भिन्नाः प्रशमं रोचयन्ति॥<br><br>1270: न वै तेषां स्वदते पथ्यमुक्तं योगक्षेमं कल्पते नैव तेषाम्। भिन्नानां वै मनुजेन्द्र परायणं न विद्यते किंचिदन्यद् विनाशात्॥<br><br>1271: सम्पन्नं गोषु सम्भाव्यं सम्भाव्यं ब्राह्मणे तपः। सम्भाव्यं चापलं स्त्रीषु सम्भाव्यं ज्ञातितो भयम्॥<br><br>1272: तन्तवोऽs: प्यायिता नित्यं तनवो बहुलाः समाः। बहून् बहुत्वादायासान् सहन्तीत्युपमासताम्॥<br><br>1273: धूमायन्ते व्यपेतानि ज्वलन्ति सहितानि च। धृतराष्ट्रोल्मकानीव ज्ञातयो भरतर्षभ॥<br><br>1274: ब्राह्मणेषु च ये शूराः स्त्रीषु ज्ञातिषु गोषु च। वृन्तादिव फलं पक्वं धृतराष्ट्र पतन्ति ते॥<br><br>1275: महानप्येकजो वृक्षो बलवान् सुप्रतिष्ठितः। प्रसह्य एव वातेन सस्कन्धो मर्दितु क्षणात्॥<br><br>1276: अथ ये सहिता वृक्षाः सघशः सुप्रतिष्ठिताः। ते हि शीघ्रतमान् वातान् सहन्तेऽन्योन्यसंश्रयात्॥<br><br>1277: एवं मनुष्यमप्येकं गुणैरपि समन्वितम्। शक्यं द्विषन्तो मन्यन्ते वायुर्दुममिवैकजम्॥<br><br>1278: अन्योन्यसमुपष्टम्भादन्योन्यापाश्रयेण च। ज्ञातयः सम्प्रवर्धन्ते सरसीवोत्पलान्युत। ॥<br><br>1279: अवध्या ब्राह्मणा गावो ज्ञातयः शिशवः स्त्रियः। येषां चान्नानि भुञ्जीत ये च स्युः शरणागताः॥<br><br>1280: न मनुष्ये गुणः कश्चिद् राजन् सधनतामृते। अनातुरत्वाद् भद्रं ते मृतकल्पा हि रोगिणः॥<br><br>1281: अव्याधिजं कटुकं शीर्षरोगि पापानुबन्धं परुषं तीक्ष्णमुष्णम्। सतां पेयं यन्न पिबन्त्यसन्तो मन्यु महाराज पिब प्रशाम्य॥<br><br>1282: रोगार्दिता न फलान्याद्रियन्ते न वै लभन्ते विषयेषु तत्त्वम्। दुःखोपेता रोगिणो नित्यमेव न बुध्यन्ते धनभोगान् न सौख्यम्॥<br><br>1283: पुरा ह्युक्तं नाकरोस्त्वं वचो मे द्यूते जितां द्रौपदी प्रेक्ष्य राजन्। दुर्योधनं वारयेत्यक्षवत्यां कितवत्वं पण्डिता वर्जयन्ति॥<br><br>1284: न तद् बलं यन्मृदुना विरुध्यते सूक्ष्मो धर्मस्तरसा सेवितव्यः। {दुप्रौढा गच्छति पुत्रपौत्रान्॥<br><br>1285: धार्तराष्ट्राः पाण्डवान् पालयन्तु पाण्डोः सुतास्तव पुत्रांश्च पान्तु। एकारिमित्राः कुरवो ह्येककार्या जीवन्तु राजन् सुखिनः समृद्धाः॥<br><br>1286: मेढीभूतः कौरवाणां त्वमद्य त्वय्याधीनं कुरुकुलमाजमीढ। पार्थान् बालान् वनबासप्रतप्तान् गोपायस्व स्वं यशस्तात रक्षन्॥<br><br>1287: र्मा तेऽन्तरं रिपव: प्रार्थयन्तु। सत्ये स्थितास्ते नरदेव सर्वे दुर्योधनं स्थापय त्वं नरेन्द्र॥<br><br>1288: विदुर उवाच सप्तदशेमान् राजेन्द्र मनुः स्वायम्भुवोऽब्रवीत्। वैचित्रवीर्य पुरुषानाकाशं मुष्टिभिनतः॥<br><br>1289: दानवेन्द्रस्य च धनुरनाम्यं नमतोऽब्रवीत्। अथो मरीचिनः पादानग्राह्यान् गृह्णतस्तथा॥<br><br>1290: यश्चाशिष्यं शास्ति वै यश्च तुष्येद् यश्चातिबेलं भजते द्विषन्तम्। स्त्रियश्च यो रक्षति भद्रमश्नुते यशायाच्यं याचते कत्थते वा ॥<br><br>1291: यश्चाभिजातः प्रकरोत्यकार्य यश्चाबलो बलिना नित्यवैरी। अश्रद्दधानाय च यो ब्रवीति यश्चाकाम्यं कामयते नरेन्द्र॥<br><br>1292: बध्वावहासं श्वशुरो मन्यते यो वध्वा वसन्नभयो मानकामः। परक्षेत्रे निर्वपति यश्चबीजं स्त्रियः च यः परिवदतेऽतिवेलम्॥<br><br>1293: यश्चापि लब्ध्वा न स्मरामीति वादी दत्त्वा च यः कत्थि याच्यमानः। यश्चासतः सत्त्वमुपानयीत एतान् नयन्ति निरयं पाशहस्ताः॥<br><br>1294: यस्मिन् यथा वर्तते यो मनुष्यस्तस्मिंस्तथा वर्तितव्यं स धर्मः। मायाचारो मायया वर्तितव्यः साध्वाचारः साधुना, प्रत्युपेयः॥<br><br>1295: जरा रूपं हरति हि धैर्यमाशा मृत्युः प्राणान् धर्मचर्यामसूया। कामो ह्रियं वृत्तमनार्यसेवा क्रोधः श्रियं सर्वमेवाभिमानः॥<br><br>1296: धृतराष्ट्र उवाच शतायुरुक्तः पुरुषः सर्ववेदेषु वै यदा। नाप्नोत्यथ च तत् सर्वमायुः केनेह हेतुना॥<br><br>1297: विदुर उवाच अंतिमानोऽतिवादश्च तथात्यागो नराधिप। क्रोधश्चात्मविधित्सा च मित्रद्रोहश्च तानि षट्॥<br><br>1298: एत एवासयस्तीक्ष्णा कृन्तन्त्यायूंषि देहिनाम्। एतानि मानवान् प्रन्ति न मृत्युर्भद्रमस्तु ते॥<br><br>1299: विश्वस्तस्यैति यो दारान् यश्चापि गुरुतल्पगः। वृषलीपतिर्द्विजो यश्च पानपश्चैव भारत। ॥<br><br>1300: आदेशकृद् वृत्तिहन्ता द्विजानां प्रेषकश्च यः। शरणागतहा चैव सर्वे ब्रह्महणः समाः। एतैः समेत्य कर्तव्यं प्रायश्चित्तमिति श्रुतिः॥<br><br>1301: गृहीतवाक्यो नयविद् वदान्यः शेषानभोक्ता ह्यविहिंसकश्च। नानर्थकृत्याकुलितः कृतज्ञः सत्यो मृदुः स्वर्गमुपैति विद्वान्॥<br><br>1302: सुलभाः पुरुषा राजन् सततं प्रियवादिनः। अप्रियस्य तु पथ्यस्य वक्ता श्रोता च दुर्लभः॥<br><br>1303: यो हि धर्मं समाश्रित्य भर्तुः प्रियाप्रिये। अप्रियाण्याहं पथ्यानि तेन राजा सहायवान्। ॥<br><br>1304: त्यजेत् कुलार्थं पुरुषं ग्रामस्यार्थं कुलं त्यजेत्। ग्रामं जनपदस्यार्थं आत्मार्थं पृथिवीं त्यजेत्॥<br><br>1305: आपदर्थं धनं रक्षेद् दारान् रक्षेद् धनैरपि। आत्मानं सततं रक्षेद् दारैरपि धनैरपि॥<br><br>1306: द्यूतमेतत् पुराकल्पे दृष्टं वैरकरं नृणाम्। तस्माद् द्यूतं न सेवेत हास्यार्थमपि बुद्धिमान्॥<br><br>1307: उक्तं मया द्यूतकालेऽपि राजन् नेदं युक्तं वचनं प्रातिपेया तदौषधं पथ्यमिवातुरस्य न रोचते तव वैचित्रवीर्य। । काकैरिमांश्चित्रबर्हान् मयूरान् पराजयेथाः पाण्डवान् धार्तराष्ट्रैः। हित्वा सिंहान् क्रोष्टकान् गृहमान: प्राप्ते काले शोचिता त्वं नरेन्द्रः॥<br><br>1308: यस्तात न क्रुध्यति सर्वकालं भृत्यस्य भक्तस्य हिते रतस्य। तस्मिन् भृत्या भर्तरि विश्वसन्ति न चैनमापत्सु परित्यजन्ति॥<br><br>1309: न भृत्यानां वृत्तिसंरोधनेन राज्यं धनं संजिघृक्षेदपूर्वम्। त्यजन्ति होनं वञ्चिता वै विरुद्धाः स्निग्धा ह्यमात्याः परिहीनभोगाः॥<br><br>1310: ण्यायव्यये चानुरूपा च वृत्तिम्। संगृह्णीयादनुरूपान् सहायान् सहायसाध्यानि हि दुष्कराणि॥<br><br>1311: अभिप्रायं यो विदित्वा तु भर्तुः सर्वाणि कार्याणि करोत्यतन्द्री। वक्ता हितानामनुक्त आर्य: शक्तिज्ञः आत्मेव हि सोऽनुकम्प्यः॥<br><br>1312: वाक्यं तु यो नाद्रियतेऽनुशिष्टः प्रत्याह यश्चापि नियुज्यमानः। प्रज्ञाभिमानी प्रतिकूलवादी त्याज्यः स तादृक् त्वरयैक भृत्यः॥<br><br>1313: अस्तब्धमक्लीबमदीर्घसूत्रं सानुक्रोशं श्लक्ष्णमहार्यमन्यैः। अरोगजातीयमुदारवाक्यं दूतं वदन्त्यष्टगुणोपपन्नम्॥<br><br>1314: न विश्वासाज्जातु परस्य गेहे गच्छेन्नरशेतयानो विकाले। न चत्वरे निशि तिष्ठेन्निगूढो न राजकाम्यां योषितं प्रार्थयीत॥<br><br>1315: न निछवं मन्त्रगतस्य गच्छेत् संसृष्टमन्त्रस्य कुसङ्गतस्य। न च ब्रूयान्नाश्वसिमि त्वयीति सकारणं व्यपदेशं तु कुर्यात्॥<br><br>1316: घृणी राजा पुंश्चली राजभृत्यः पुत्रो भ्राता विधवा बालपुत्रा। सेनाजीवी चोद्धृतभूतिरेव व्यवहारेषु वर्जनीयाः स्युरेते॥<br><br>1317: अष्टौ गुणाः पुरुषं दीपयन्ति प्रज्ञा च कौल्यं च श्रुतं दमश्च। पराक्रमश्चाबहुभाषिता च दानं यथाशक्ति कृतज्ञता च॥<br><br>1318: नेको गुण: संश्रयते प्रसह्या राजा यदा सत्कुरुते मनुष्यं सर्वान् गुणानेष गुणो बिभर्ति॥<br><br>1319: गुणा दश स्नानशीलं भजन्ते बलं रूपं स्वरवर्णप्रशुद्धिः। स्पर्शश्च गन्धश्च विशुद्धता च श्री: सौकुमार्य प्रवराश्च नार्यः॥<br><br>1320: गुणाश्च पण्मितभुक्तं भजन्ते आरोग्यमायुश्च बलं सुखं च। अनाविलं चास्य भवत्यपत्यं न चैनमायून इति क्षिपन्ति॥<br><br>1321: अकर्मशीलं च महाशनं च लोकद्विष्टं बहुमायं नृशंसम्। अदेशकालज्ञमनिष्टवेषमेतान् गृहे न प्रतिवासयेत॥<br><br>1322: कदर्यमाक्रोशकमश्रुतं च वनौकसं धूर्तममान्यमानिनम्। मेतान् भृशार्तोऽपि न जातु याचेत्॥<br><br>1323: संक्लिष्टकर्माणतिप्रमादं नित्यानृतं चादृढभक्तिकं च। विसृष्टरागं पटुमानिनं चाप्येतान् न सेवेत नराधमान् षट्॥<br><br>1324: सहायबन्धना ह्याः सहायाश्चार्थबन्धना। अन्योन्यबन्धनावेतौ विनान्योन्यं न सिद्ध्यतः॥<br><br>1325: उत्पाद्य पुत्राननृणांश्च कृत्वा वृत्तिं च तेभ्योऽनुविधाय कांचित्। स्थाने कुमारी: प्रतिपाद्य सर्वा अरण्यसंस्थोऽथ मुनिळूभूषेत्॥<br><br>1326: हितं यत् सर्वभूतानामात्मनश्च सुखावहम्। तत् कुर्यादीश्वरे ह्येतन्मूलं सर्वार्थसिद्धये॥<br><br>1327: वृद्धिः प्रभावस्तेजश्च सत्त्वमुत्थानमेव च। व्यवसायश्च यस्य स्यात् तस्यावृत्तिभयं कुतः॥<br><br>1328: पश्य दोषान् पाण्डवैविचहे त्वं यत्र व्यथेयुरपि देवाः सशक्राः। पुत्रैर्वैरं नित्यमुद्विग्नवासो यशःप्रणाशो द्विषतां च हर्षः॥<br><br>1329: भीष्मस्य कोपस्तव चैवेन्द्रकल्प द्रोणस्य राज्ञश्च युधिष्ठिरस्य। उत्सादयेल्लोकमिमं प्रवृद्धः श्वेतो चहस्तियेगिवापतन् खे॥<br><br>1330: तव पुत्रशतं चैव कर्णः पञ्च च पाण्डवाः। पृथिवीमनुशासेयुरखिलां सागराम्बराम्॥<br><br>1331: धार्तराष्ट्रा वनं राजन् व्याघ्राः पाण्डुसुता मताः। मा वनं छिन्धि सव्यानं मा व्याघ्रान नीनशन् वनात्॥<br><br>1332: न स्याद् वनमृते व्याघ्रान् व्याघ्रा न स्युर्ऋते वनम्। वनं हि रक्ष्यते व्याघैर्व्याघ्रान् रक्षति काननम्॥<br><br>1333: न तथेच्छन्ति कल्याणान् परेषां वेदितुं गुणान्। यथैषां ज्ञातुमिच्छन्ति नैर्गुण्यं पापचेतसः॥<br><br>1334: अर्थसिद्धिं परामिच्छन् धर्ममेवादितश्चरेत्। न हि धर्मादपैत्यर्थः स्वर्गलोकादिवामृतम्॥<br><br>1335: यस्यात्मा विरतः पापात् कल्याणे च निवेशितः। तेन सर्वमिदं बुद्धं प्रकृतिर्विकृतिश्च य॥<br><br>1336: यो धर्ममर्थं कामं च यथाकालं निषेवते। धर्मार्थकामसंयोगं सोऽमुत्रेह च विन्दति॥<br><br>1337: संनियच्छति यो वेगमुत्थितं क्रोधहर्षयोः। स श्रियो भाजनं राजन् यश्चापत्सु न मुह्यति॥<br><br>1338: बलं पञ्चविधं नित्यं पुरुषाणां निबोध मे। यत् तु बाहुबलं नाम कनिष्ठं बलमुच्यते॥<br><br>1339: अमात्यलाभो भद्रं ते द्वितीयं बलमुच्यते। तृतीयं धनलाभं तु बलमाहुर्मनीषिणः॥<br><br>1340: यत् त्वस्य सहजं राजन् पितृपैतामहं बलम्। अभिजातबलं नाम तच्चतुर्थं बलं स्मृतम्॥<br><br>1341: येन त्वेतानि सर्वाणि संगृहीतानि भारत। यद् बलानां बलं श्रेष्ठं तत् प्रज्ञाबलमुच्यते॥<br><br>1342: महते योऽपकाराय नरस्यं प्रभवेन्नरः। तेन वैरं समासज्य दूरस्थोऽस्मीति नाश्वसेत्॥<br><br>1343: स्त्रीधू राजसु सर्पषु स्वाध्यायप्रभुशत्रुषु। भोगेष्वायुषि विश्वासं कः प्राज्ञः कर्तुमर्हति॥<br><br>1344: चिकित्सकाः सन्ति न चौषधानि। न होममन्त्रा न च मङ्गलानि नाथर्वणा नाप्यगदाः सुसिद्धाः॥<br><br>1345: सर्पश्चाग्निश्च सिंहश्च कुलपुत्रश्च भारत। नावज्ञेया मनुष्येण सर्वे ह्येतेऽतितेजसः॥<br><br>1346: अग्निस्तेजो महल्लोके गूढस्तिष्ठति दारुषु। न चोपयुक्ते तद् दारु यावन्नोद्दीप्यते परैः॥<br><br>1347: स एव खलु दारुभ्यो यदा निर्मथ्य दीप्यते। तद् दारु च वनं चान्यन्निर्दहत्याशु तेजसा॥<br><br>1348: एवमेव कुले जाताः पावकोपमतेजसः। क्षमावन्तो निराकाराः काष्टेऽग्निरिव शेरते॥<br><br>1349: लताधर्मा त्वं सपुत्रः शालाः पाण्डुसुता मताः। न लता वर्धते जातु महाद्रुममनाश्रिता॥<br><br>1350: वनं राजंस्तव पुत्रोऽऽम्बिकेय सिंहान् वने पाण्डवांस्तात विद्धि। सिंहैविहीनं हि वनं विनश्येत् सिंहा विनश्येयुर्ऋते वनेन॥<br><br>1351: विदुर उवाच ऊर्ध्वं प्राणा [त्क्रामन्ति यून: स्थविर आयति। प्रत्युत्थानाभिवादाभ्यां पुनस्तान् प्रतिपद्यते॥<br><br>1352: पीठं दत्त्वा साधवेऽभ्यागताय आनीयाप: परिनिर्णिज्य पादौ। सुखं पृष्ट्वा प्रतिवेद्यात्मसंस्थां ततो दद्यादन्नमवेक्ष्य धीरः॥<br><br>1353: यस्योदकं मधुपर्कं च गां च न मन्त्रवित् प्रतिगृह्णाति गेहे। लोभाद् भयादथ कार्पण्यतो वा तस्यानर्थं जीवितमाहुरायः॥<br><br>1354: चिकित्सकः शल्यकर्तावकीर्णी स्तनः क्रूरो मद्यपो भ्रूणहा च। सेनाजीवी श्रुतिविक्रायक्श्च भृशं प्रियोऽप्यतिथि!दकाहः। :॥<br><br>1355: अविक्रयं लवणं पक्वमन्त्रं दधि क्षीरं मधु तैलं घृतं चा तिला मांसं फलमूलानि शाकं रक्तं वासः सर्वगन्धा गुणाश्च॥<br><br>1356: अरोषणो यः समलोष्ठाश्मकाञ्चनः प्रहीणशोको गतसन्धिविग्रहः। निन्दाप्रशंसोपरतः प्रियाप्रिये त्यजन्नुदासीनवदेष भिक्षुकः॥<br><br>1357: नीवारमूलेदशाकवृत्तिः सुसंयतात्माग्निकार्येषु चोद्यः। वने वसन्नतिथिष्वप्रमत्तो धुरन्धरः पुण्यकृदेष तापसः॥<br><br>1358: अपकृत्य बुद्धिमतो दूरस्थोऽस्मीति नाश्वसेत्। दीर्थी बुद्धिमतोबाहू याभ्यां हिंसति हिंसितः॥<br><br>1359: न विश्वसेदविश्वस्ते विश्वस्ते नातिविश्वसेत्। विश्वासाद् भयमुत्पन्नं मूलान्यपि निकृन्तति॥<br><br>1360: अनीपुंर्गुप्तदाश्च संविभागी प्रियंवदः। श्लक्ष्णो मधुरवाक् स्त्रीणां न चासां वशगो भवेत्॥<br><br>1361: पूजनीया महाभागाः पुण्याश्च गृहदीप्तयः। स्त्रियः श्रियो गृहस्योक्तास्तस्माद् रक्ष्या विशेषतः॥<br><br>1362: पितुरन्तःपुरं दद्यान्मातुर्दद्यान्महानसम्। गोषु चात्मसम दद्यात् स्वयमेव कृषि व्रजेत्॥<br><br>1363: भृत्यैर्वाणिज्यचारं च पुत्रैः सेवेत च द्विजान्। अद्ध्योऽग्निर्ब्रह्मतः क्षत्रमश्मनो लोहमुस्थितम्॥<br><br>1364: तेषां सर्वत्रगं तेज: स्वासु योनिषु शाम्यति। नित्यं सन्तः कुले जाताः पावकोपमतेजसः॥<br><br>1365: क्षमावन्तो निराकाराः काष्ठेऽग्निरिव शेरते। यस्य मन्त्रं न जानन्ति बाहाचाभ्यन्तराश्च ये॥<br><br>1366: स राजा सर्वतश्चक्षुश्चिरमैश्वर्यमश्नुते। करिष्यन् न प्रभाषेत कृतान्येव तु दर्शयेत्॥<br><br>1367: धर्मकामार्थकार्याणि तथा मन्त्रो न भिद्यते। गिरिपृष्ठमुपारुह्य प्रासादं वा रहोगतः॥<br><br>1368: अरण्ये निःशलाके वा तत्र मन्त्रोऽभिधीयते। नासुहृत् परमं मन्त्रं भारतार्हति वेदितुम्॥<br><br>1369: अपण्डितो वापि सुहृत् पण्डितो वाप्यनात्मवान्। नापरीक्ष्य महीपालः कुर्यात् सचिवमात्मनः॥<br><br>1370: अमात्ये ह्यर्थलिप्सा च मन्त्ररक्षणामेव च। कृतानि सर्वकार्याणि यस्य पारिषदा विदुः॥<br><br>1371: धर्मे चार्थे च कामे च स राजा राजसत्तमः। गूढमन्त्रस्य नृपतेस्तस्य सिद्धिरसंशयम्॥<br><br>1372: अप्रशस्तानि कार्याणि यो मोहादनुतिष्ठति। स तेषां विपरिभ्रंशाद् भ्रंश्यते जीवितादपि। ॥<br><br>1373: कर्मणां तु प्रशस्तानामनुष्ठानं सुखावहम्। तेषामेवाननुष्ठानं पश्चात्तापकरं मतम्॥<br><br>1374: अनधीत्य यथा वेदान् न विप्रः श्राद्धमर्हति। एवमश्रुतषाङ्गण्यो न मन्त्रं श्रोतुमर्हति॥<br><br>1375: स्थानवृद्धिक्षयज्ञस्य षाडण्यविदितात्मनः। अनवज्ञातशीलस्य स्वाधीना पृथिवी नृप॥<br><br>1376: अमोधक्रोधहर्षस्य स्वयं कृत्यान्ववेक्षिणः। आत्मप्रत्ययकोशस्य वसुदैव वसुन्धरा॥<br><br>1377: नाममात्रेण तुष्येत छत्रेण च महीपतिः। भृत्येभ्यो विसृजेदर्थान् नैकः सर्वहरो भवेत्॥<br><br>1378: ब्राह्मणं ब्राह्मणो वेद भर्ता वेद स्त्रियं तथा। अमात्यं नृपतिर्वेद राजा राजानमेव च॥<br><br>1379: न शत्रुर्वशमापन्नो मोक्तव्यो वध्यतां गतः। न्यग्भूत्वा पर्युपासीत वध्यं हन्याद् बले सति। अहताद्धि भयं तस्माज्जायते नचिरादिव॥<br><br>1380: दैवतेषु प्रयत्नेन राजसु ब्राह्मणेषु च। नियन्तव्यः सदा क्रोधो वृद्धबालातुरेषु च। ॥<br><br>1381: निरर्थं कलहं प्राज्ञो वर्जयेन्मूढसेवितम्। कीर्ति च लभते लोके न चानर्थेन युज्यते॥<br><br>1382: प्रसादो निष्फलो यस्य क्रोधश्चापि निरर्थकः। न तं भर्तारमिच्छन्ति षण्डं पतिमिव स्त्रियः॥<br><br>1383: न बुद्धिर्धनलाभाय न जाड्यसमृद्धये। लोकपर्यायवृत्तान्तं प्राज्ञो जानाति नेतरः॥<br><br>1384: विद्याशीलवयोवृद्धान् बुद्धिवृद्धांश्च भारत। धनाभिजातवृद्धांश्च नित्यं मूढोऽवमन्यते॥<br><br>1385: अनार्यवृत्तमप्राज्ञमसूयकमधार्मिकम्। अनर्थाः क्षिप्रमायान्ति वाग्दुष्टं क्रोधनं तथा॥<br><br>1386: अविसंवादनं दानं समयस्याव्यतिक्रमः आवर्तयन्ति भूतानि सम्यकप्रणिहिता च वाक्॥<br><br>1387: अविसंवादको दक्षः कृतज्ञो मतिमानृजुः। अपि संक्षीणकोशोऽपि लभते परिवारणम्॥<br><br>1388: धृतिः शमो दमः शौचं कारुण्यं वागनिष्ठुरा। मित्राणां चानभिद्रोहः सप्तैताः समिधः श्रियः॥<br><br>1389: असंविभागी दुष्टात्मा कृतघ्नो निरपत्रपः। तादृड्नराधिपो लोके वर्जनीयो नराधिप॥<br><br>1390: न च रात्रौ सुखं शेते ससर्प इव वेश्मनि। यः कोपयति निर्दोष सदोषोऽभ्यन्तरं जनम्॥<br><br>1391: येषु दुष्टेषु दोषः स्याद् योगक्षेमस्य भारत। सदा प्रसादनं तेषां देवतानामिवाचरेत्॥<br><br>1392: येऽर्थाः स्त्रीषु समायुक्ताः प्रमत्तपतितेषु च। ये चानार्ये समासक्ताः सर्वे ते संशयं गताः॥<br><br>1393: यत्र स्त्री यत्र कितवो बालो यत्रानुशासिता। मज्जन्ति तेऽवशा राजन् नद्यामश्मप्लवा इव॥<br><br>1394: प्रयोजनेषु ये सक्ता न विशेषेषु भारत। तानहं पण्डितान् मन्ये विशेषा हि प्रसङ्गिनः॥<br><br>1395: यं प्रशंसन्ति कितवा यं प्रशंसन्ति चारणाः। यं प्रशंसन्ति बन्धक्यो न स जीवति मानवः॥<br><br>1396: हित्वा तान् परमेष्वासान् पाण्डवानमितौजसः। आहितं भारतैश्वर्यं त्वया दुर्योधने महत्॥<br><br>1397: तं द्रक्ष्यसि परिभ्रष्टं तस्मात् त्वमचिरादिव। ऐश्वर्यमदसम्मूढं बलिं लोकत्रयादिव॥<br><br>1398: धृतराष्ट्र उवाच अनीश्वरोऽयं पुरुषो भवाभवे सूत्रप्रोता दारुमयीव योषा। धात्रा तु दिष्टस्य वशे कृतोऽयं तस्माद् वद त्वं श्रवणो धृतोऽहम्॥<br><br>1399: विदुर उवाच अप्राप्तकाल वचनं बृहस्पतिरपि ब्रुवन्। लभते बुद्ध्यवज्ञानमवमानं च भारत॥<br><br>1400: प्रियो भवति दानेन प्रियवादेन चापरः। मन्त्रमूलबलेनान्यो य: प्रियः प्रिय एव सः॥<br><br>1401: द्वेष्यो न साधुर्भवति न मेधावी न पण्डितः। प्रिये शुभानि कार्याणि द्वेष्ये पापानि चैव ह॥<br><br>1402: उक्तं मया जातमात्रेऽपि राजन् दुर्योधनं त्यज पुत्रं त्वमेकम्। रस्यात्यागात् पुत्रशतस्य नाशः॥<br><br>1403: न वृद्धिर्बहु मन्तव्या या वृद्धिः क्षयमावहेत्। क्षयोऽपि बहु मन्तव्यो यः क्षयो वृद्धिमावहेत्॥<br><br>1404: न स क्षयो महाराज यः क्षयो वृद्धिमावहेत्। क्षयः स त्विह मन्तव्यो लङ्वा बहु नाशयेत्॥<br><br>1405: समृद्धा गुणत: केचिद् भवन्ति धनतोऽपरे। धनवृद्धान् गुणै_नान् धृतराष्ट्र विवर्जय॥<br><br>1406: धृतराष्ट्र उवाच सर्वं त्वमायतीयुक्तं भाषसे प्राज्ञसम्मतम्। न चोत्सहे सुतं त्यक्तुं यतो धर्मस्ततो जयः॥<br><br>1407: विदुर उवाच अतीवगुणसम्पन्नो न जातु विनयान्वितः। सुसूक्ष्ममपि भूतानामुपमर्दमुपेक्षते॥<br><br>1408: परापवादनिरताः परदुःखोदयेषु च। परस्परविरोधे च यतन्ते सततोत्थिताः॥<br><br>1409: सदोषं दर्शनं येषां संवासे सुमहद् भयम्। अर्थादाने महान् दोषः प्रदाने च महद् भयम्॥<br><br>1410: ये वै भेदनशीलास्तु सकामा निस्त्रपाः शठाः। ये पापा इति विख्याताः संवासे परिगर्हिताः॥<br><br>1411: युक्ताश्चान्यैहादोषैर्ये नरास्तान् विवर्जयेत्। निवर्तमाने सौहार्दे प्रीतिर्नीचे प्रणश्यति॥<br><br>1412: या चैव फलनिर्वृत्तिः सौहृदे चैव यत् सुखम्। यतते चापवादाय यत्नमारभते क्षये। ॥<br><br>1413: अल्पेऽप्यपकृते मोहान शान्तिमधिगच्छति। तादृशैः संगतं नीचैर्नृशंसैरकृतात्मभिः॥<br><br>1414: निशम्य निपुणं बुद्ध्या विद्वान् दूराद् विवर्जयेत्। यो ज्ञातिमनुगृह्णाति दरिद्रं दीनमातुरम्॥<br><br>1415: स पुत्रपशुभिवृद्धिं श्रेयश्चानन्त्यमश्नुते। ज्ञातयो वर्धनीयास्तैर्य इच्छन्त्यात्मनः शुभम्॥<br><br>1416: कुलवृद्धिं च राजेन्द्र तस्मात् साधु समाचर। श्रेयसा योक्ष्यते राजन् कुर्वाणो ज्ञातिसक्रियाम्॥<br><br>1417: विगुणा ह्यपि संरक्ष्या ज्ञातयो भरतर्षभ। किं पुनर्गुणवन्तस्ते त्वत्प्रसादाभिकाक्षिणः॥<br><br>1418: प्रसादं कुरु वीराणां पाण्डवानां विशाम्पते। दीयन्तां ग्रामकाः केचित् तेषां वृत्त्यर्थमीश्वर॥<br><br>1419: एवं लोके यशः प्राप्तं भविष्यति नराधिप। वृद्धेन हि त्वया कार्यं पुत्राणां तात शासनम्॥<br><br>1420: मया चापि हितं वाच्, विद्धि मां त्वद्धितैषिणम्। ज्ञातिभिर्विचहस्तात न कर्तव्यः शुभार्थिना। सुखानि सह भोज्यानि ज्ञातिभिर्भरतर्षभ। ॥<br><br>1421: सम्भोजनं संकथनं सम्प्रीतिश्च परस्परम्। ज्ञातिभिः सह कार्याणि न विरोधः कदाचन॥<br><br>1422: ज्ञातयस्तारयन्तीह ज्ञातयो मज्जयन्ति च। सुवृत्तास्तारयन्तीह दुर्वृत्ता मज्जयन्ति च॥<br><br>1423: सुवृत्तो भव राजेन्द्र पाण्डवान् प्रति मानद। अधर्षणीयः शत्रूणां तैर्वृतस्त्वं भविष्यसि॥<br><br>1424: श्रीमन्तं ज्ञातिमासाद्य यो ज्ञातिरवसीदति। दिग्धहस्तं मृग इव स एनस्तस्य विन्दति॥<br><br>1425: पश्चादपि नरश्रेष्ठं तव तापो भविष्यति। तान् वा हतान् सुतान् वापि श्रुत्वा तदनुचिन्तय॥<br><br>1426: येन खट्वां समारूढः परितप्येत कर्मणा। आदावेव न तत् कुर्यादध्रुवे जीविते सति॥<br><br>1427: न कश्चिन्नापनयते पुमानन्यत्र भार्गवात्। शेषसम्प्रतिपत्तिस्तु बुद्धिमत्स्वेव तिष्ठति॥<br><br>1428: दुर्योधनेन यद्येतत् पापं तेषु पुरा कृतम्। त्वया तत् कुलवृद्धेन प्रत्यानेनं नरेश्वर॥<br><br>1429: तांस्त्वं पदे प्रतिष्ठाप्य लोके विगतकल्मषः। भविष्यसि नरश्रेष्ठ पूजनीयो मनीषिणाम्॥<br><br>1430: सुव्याहृतानि धीराणां फलतः परिचिन्त्य यः। अध्यवस्यति कार्येषु चिरं यशसि तिष्ठति॥<br><br>1431: असम्यगुपयुक्तं हि ज्ञानं सुकुशलैरपि। उपलभ्यं चाविदितं विदितं चाननुष्ठितम्॥<br><br>1432: पापोदयफलं विद्वान् यो नारभति वर्धते। यस्तु पूर्वकृतं पापमविमृश्यानुवर्तते। अगाधपङ्गे दुर्मेधा विषमे विनिपात्यते॥<br><br>1433: मन्त्रभेदस्य षट् प्राज्ञो द्वाराणीमानि लक्षयेत्। अर्थसंततिकामश्च रक्षेदेतानि नित्यशः॥<br><br>1434: मदं स्वप्नमविज्ञानमाकारं चात्मसम्भवम्। दुष्टामात्येषु विश्रम्भं दूताच्चाकुशलादपि॥<br><br>1435: द्वाराण्येतानि यो ज्ञात्वा संवृणोति सदा नृप। त्रिवर्गाचरणे युक्तः स शत्रूनधितिष्ठति॥<br><br>1436: न वै श्रुतमविज्ञाय वृद्धाननुपसेव्य वा। धर्मार्थों वेदितुं शक्यौ बृहस्पतिसमैरपि। ॥<br><br>1437: नष्टं समुद्रे पतितं नष्टं वाक्यमशृण्वति। अनात्मनि श्रुतं नष्टं नष्ट हुतमनग्निकम्॥<br><br>1438: मत्या परीक्ष्य मेधावी बुद्ध्या सम्पाद्य चासकृत्। श्रुत्वा दृष्ट्वाथ विज्ञाय प्राझैमैत्री समाचरेत्॥<br><br>1439: अकीर्ति विनयो हन्ति हन्त्यनर्थं पराक्रमः। हन्ति नित्यं क्षमा क्रोधमाचारो हन्त्यलक्षणम्॥<br><br>1440: परिच्छदेन क्षेत्रेण वेश्मना परिचर्यया। परीक्षेत कुलं राजन् भोजनाच्छादनेन च॥<br><br>1441: उपस्थितस्य कामस्य प्रतिवादो न विद्यते। अपि निर्मुक्तदेहस्य कामरक्तस्य किं पुनः॥<br><br>1442: प्राज्ञोपसेविनं वैद्यं धार्मिकं प्रियदर्शनम्। मित्रवन्तं सुवाक्यं च सुहृदं परिपालयेत्॥<br><br>1443: दुष्कुलीनः कुलीनो वा मर्यादां यो न लङ्घयेत्। धर्मापेक्षी मृदुह्रीमान् स कुलीनशताद् वरः॥<br><br>1444: ययोश्चित्तेन वा चित्तं निभृतं निभृतेन वा। समेति प्रज्ञया प्रज्ञा तयोमैत्री न जीर्यति॥<br><br>1445: दुर्बुद्धिमकृतप्रज्ञं छन्नं कूपं तृणैरिवा विवर्जयीत मेधावी तस्मिन् मैत्री प्रणश्यति॥<br><br>1446: अवलिप्तेषु मूर्खेषु रौद्रसाहसिकेषु च। तथैवापेतधर्मेषु न मैत्रीमाचरेद् बुधः॥<br><br>1447: कृतज्ञं धार्मिकं सत्यमक्षुद्रं दृढभक्तिकम्। जितेन्द्रियं स्थितं स्थित्यां मित्रमत्यागि चेष्यते॥<br><br>1448: इन्द्रियाणामनुत्सर्गो मृत्युनापि विशिष्यते। अत्यर्थं पुनरुत्सर्गः सादयेद् दैवतान्यपि॥<br><br>1449: मार्दवं सर्वभूतानामनसूया क्षमा धृतिः। आयुष्याणि बुधाः प्राहुर्मित्राणां चाविमानना॥<br><br>1450: अपनीतं सुनीतेन योऽर्थं प्रत्यानिनीषते। मतिमास्थाय सुदृढां तदकापुरुषव्रतम्॥<br><br>1451: आयत्यां प्रतिकारशस्तदात्वे दृढनिश्चयः। अतीते कार्यशेषज्ञो नरोऽथैर्न प्रहीयते॥<br><br>1452: कर्मणा मनसा वाचा यदभीक्ष्णं निषेवते। तदेवापहरत्येनं तस्मात् कल्याणमाचरेत्॥<br><br>1453: मङ्गलालम्भनं योगः श्रुतमुत्थानमार्जवम्। भूतिमेतानि कुर्वन्ति सतां चाभीक्ष्णदर्शनम्॥<br><br>1454: अनिर्वेदः श्रियो मूलं लाभस्य च शुभस्य च। महान् भवत्यनिर्विण्णः सुखं चानन्त्यमश्नुते॥<br><br>1455: नातः श्रीमत्तरं किंचिदन्यत् पथ्यतमं पतम्। प्रभविष्णोर्यथा तात क्षमा सर्वत्र सर्वदा॥<br><br>1456: क्षमेदशक्तः सर्वस्य शक्तिमान् धर्मकारणात्। अर्थानौ समौ यस्य तस्य नित्यं क्षमा हिता॥<br><br>1457: यत् सुखं सेवमानोऽपि धर्मार्थाभ्यां न हीयते। कामं तदुपसेवेत न मूढव्रतमाचरेत्॥<br><br>1458: दुःखार्तेषु प्रमत्तेषु नास्तिकेष्वलसेषु च। न श्रीर्वसत्यदान्तेषु ये चोत्साहविवर्जिताः॥<br><br>1459: आर्जवेन नरं युक्तमार्जवात् सव्यपत्रपम्। अशक्तं मन्यमानास्तु धर्षयन्ति कुबुद्धयः॥<br><br>1460: अत्यार्यमतिदातारमतिशूरमतिव्रतम्। प्रज्ञाभिमानिनं चैव श्रीयानोपसर्पति॥<br><br>1461: न चातिगुणवत्स्वेषा नात्यन्तं निर्गुणेषु च। नैषा गुणान् कामयते नैर्गुण्यानानानुरज्यते। उन्मत्ता गौरिवान्धा श्रीः क्वचिदेवावतिष्ठते॥<br><br>1462: अग्निहोत्रफला वेदाः शीलवृत्तफलं श्रुतम्। रतिपुत्रफला नारी दत्तभुत्तफलं धनम्॥<br><br>1463: अधर्मोपार्जितैरथैर्यः करोत्यौदेहिकम्। न स तस्य फलं प्रेत्य भुङ्क्तेऽर्थस्य दुरागमात्॥<br><br>1464: कान्तारे वनदुर्गेषु कृच्छ्रास्वापत्सु सम्भ्रमे। उद्येतेषु च शस्त्रेषु नास्ति सत्त्ववता भयम्॥<br><br>1465: उत्थानं संयमो दाक्ष्यमप्रमादो धृतिः स्मृतिः। समीक्ष्य च समारम्भो विद्धि मूलं भवस्य तु॥<br><br>1466: तपो बलं तापसानां ब्रह्म ब्रह्मविदां बलम्। हिंसा बलमसाधूनां क्षमा गुणवतां बलम्॥<br><br>1467: अष्टौ तान्यव्रतनानि आपो मूलं फलं पयः। हविर्ब्रह्मणकाम्या च गुरोर्वचनमौषधम्॥<br><br>1468: न तत् परस्य संदध्यात् प्रतिकूलं यदात्मनः। संग्रहेणैष धर्मः स्यात् कामादन्यः प्रवर्तते॥<br><br>1469: अक्रोधेन जयेत् क्रोधमसाधु साधुना जयेत्। जयेत् कदर्यं दानेन जयेत् सत्येन चानृतम्॥<br><br>1470: स्त्रीधूर्तकेऽलसे भीरौ चण्डे पुरुषमानिनि। चौरे कृतघ्ने विश्वासो न कार्यो न च नास्तिके॥<br><br>1471: अभिवादनशीलस्य नित्यं वृद्धोसेविनः। चत्वारि सम्प्रवर्धन्ते कीर्तिरायुर्यशो बलम्॥<br><br>1472: अतिक्लेशेन येऽर्थाः स्युर्धर्मस्यातिक्रमेण वा। अरेर्वा प्रणिपातेन मा स्म तेषु मनः कृथाः॥<br><br>1473: अविद्यः पुरुषः शोच्यः शोच्यं मैथुनमप्रजम्। निराहाराः प्रजाः शोच्याः शोच्यं राष्ट्रमराजकम्॥<br><br>1474: अध्वा जरा देहवतां पर्वतानां जलं जरा। असम्भोगो जरा स्त्रीणां वाक्शल्यं मनसो जरा॥<br><br>1475: अनाम्नायमला वेदा ब्राह्मणस्याव्रतं मलम्॥<br><br>1476: मलं पृथिव्या बाह्रीकाः पुरुषस्यानृतं मलम्। कौतूहलमला साध्वी विप्रवासमला: स्त्रियः॥<br><br>1477: सुवर्णस्य मलं रूप्यं रूप्यस्यापि मलं त्रपु। ज्ञेयं त्रपुमलं सीसं सीसस्यापि मलं मलम्॥<br><br>1478: न स्वप्नेन जयेन्निद्रां न कामेन जयेत् स्त्रियः। नेन्धनेन जयेदग्नि न पानेन सुरां जयेत्॥<br><br>1479: यस्य दानजितं मित्रं शत्रवो युधि निर्जिताः। अन्नपानजिता दाराः सफलं तस्य जीवितम्॥<br><br>1480: सहस्रिणोऽपि जीवन्ति जीवन्ति शतिनस्तथा। धृतराष्ट्र विमुञ्चेच्छां न कथञ्चिन्न जीव्यते॥<br><br>1481: यत् पृथिव्यां व्रीहियवं हिरण्यं पशवः स्त्रियः। नालमेकस्य तत् सर्वमिति पश्यन् न मुह्यति॥<br><br>1482: राजन् भूयो ब्रवीमि त्वां पुत्रेषु सममाचर। समता यदि ते राजन् स्वेषु पाण्डुसुतेषु वा॥<br><br>1483: विदुर उवाच योऽभ्यर्चितः सद्भिरसज्जमानः करोत्यर्थं शक्तिमहापयित्वा। मलं प्रसन्ना हि सुखाय सन्तः॥<br><br>1484: महान्तमप्यर्थमधर्मयुक्तं यः संत्यजत्यनपाकृष्ट एव। सुखं सुदुःखान्यवमुच्य शेते जीर्णां त्वचं सर्प इवावमुच्य॥<br><br>1485: अनृते च समुत्कर्षो राजगामि च पैशुनम्। गुरोचालीकनिर्बन्धः समानि ब्रह्महत्यया॥<br><br>1486: असूयैकपदं मृत्युरतिवादः श्रियो वधः। अशुश्रूषा त्वरा श्लाघा विद्यायाः शत्रवस्त्रयः॥<br><br>1487: आलस्यं मदमोहौ च चापलं गोष्ठिरेव च। स्तब्धता चाभिमानित्वं तथात्यागित्वमेव च। एते वै सप्त दोषाः स्युः सदा विद्यार्थिनां मताः॥<br><br>1488: सुखार्थिनः कुतो विद्या नास्ति विद्यार्थिनः सुखम्। सुखार्थी वा त्येजद् विद्या विद्यार्थी वा त्यजेत् सुखम्। । नाग्निस्तृप्यति काष्ठानां नापगानां महोदधिः। नान्तकः सर्वभूतानां न पुंसां वामलोचना॥<br><br>1489: आशा धृति हन्ति समृद्धिमन्तकः क्रोधः श्रियं हन्ति कदर्यता। त्रेकः क्रुद्धो ब्राह्मणो हन्ति राष्ट्रम्॥<br><br>1490: अजाश्च कांस्यं रजतं च नित्यं मध्वाकर्षः शुकनिः श्रोत्रियश्च। वृद्धो ज्ञातिरवसन्नः कुलीन एतानि ते सन्तु गृहे सदैव। ॥<br><br>1491: अजोक्षा चन्दनं वीणा आदर्शो मधुसर्पिषी। विषमौदुम्बरं शङ्खः स्वर्णनाभोऽथ रोचना॥<br><br>1492: गृहे स्थापयितव्यानि धन्यानि मनुरब्रवीत्। देवब्राह्मणपूजार्थमतिथीनां च भारत॥<br><br>1493: इदं च त्वां सर्वपरं ब्रवीमि पुण्यं पदं तात महाविशिष्टम्। न जातु कामान भयान्न लोभाद् धर्मं जह्याज्जीवितस्यापि हेतोः॥<br><br>1494: नित्यो धर्मः सुखदुःखे त्वनित्ये जीवो नित्यो हेतुरस्य त्वनित्यः। त्यक्त्वानित्यं प्रतितिष्ठस्व नित्ये संतुष्य त्वं तोषपरो हि लाभः॥<br><br>1495: महाबलान् पश्य महानुभावान् प्रशास्य भूमिं धनधान्यपूर्णाम्। राज्यानि हित्वा विपुलांश्च भोगान् गतान् नरेन्द्रान् वशमन्तकस्य॥<br><br>1496: मृतं पुत्रं दुःखपुष्टं मनुष्या उत्क्षिप्य राजन् स्वगृहान्निर्हरन्ति। तं मुक्तकेशाः करुणं रुदन्ति चितामध्ये काष्ठमिव क्षिपन्ति॥<br><br>1497: अन्यो धनं प्रेतगतस्य भुङ्क्ते वयांसि चाग्निश्च शरीरधातून्। द्वाभ्यामयं सह गच्छत्यमुत्र पुण्येन पापेन च वेष्ट्यमानः॥<br><br>1498: उत्सृज्य विनिवर्तन्ते ज्ञातयः सुहृदः सुताः। अपुष्पानफलान् वृक्षान् यथा तात पतत्रिणः॥<br><br>1499: अग्नौ प्रास्तं तु पुरुषं कर्मान्वेति स्वयंकृतम्। तस्मात् तु पुरुषो यत्नाद् धर्मं संचिनुयाच्छनैः॥<br><br>1500: अस्माल्लोकादूर्ध्वममुष्य चाधो महत् तमस्तिष्ठति ह्यन्धकारम्। तद् वै महामोहनमिन्द्रियाणां बुध्यस्व मा त्वां प्रलभेत राजन्॥<br><br>1501: निशम्य सर्वं प्रतिपत्तुमेव। यशः परं प्राप्स्यसि जीवलोके भयं न चामुत्र न चेह तेऽस्ति। ॥<br><br>1502: आत्मा नदी भारत पुण्यतीर्था सत्योदका धृतिकूला दयोर्मिः। तस्यां स्नातः पूयते पुम्यकर्मा पुण्यो ह्यात्मा नित्यमलोभ एव॥<br><br>1503: कामक्रोधग्राहवतीं पञ्चेन्द्रियजला नदीम्। नावं धृतिमयीं कृत्वा जन्मदुर्गाणि संतर॥<br><br>1504: प्रज्ञावृद्धं धर्मवृद्धं स्वबन्धु विद्यावृद्धं वयसा चापि वृद्धम्। कार्याकार्ये पूजयित्वा प्रसाद्य यः सम्पृच्छेन्न स मुह्येत् कदाचित्॥<br><br>1505: धृत्या शिश्नोदरं रक्षेत् पाणिपादं च चक्षुषा। चक्षुःश्रोत्रे च मनसा मनो वाचं च कर्मणा॥<br><br>1506: नित्योदकी नित्ययज्ञोपवीती नित्यस्वाध्यायी पतितान्नवर्जी। सत्यं ब्रुवन् गुरवे कर्म कुर्वन् न ब्राह्मणश्च्यवते ब्रह्मलोकात्॥<br><br>1507: निष्ट्वा यज्ञैः पालयित्वा प्रजाश्च। गोब्राह्मणार्थ शस्त्रपूतान्तरात्मा हतः संग्रामे क्षत्रियः स्वर्गमेति॥<br><br>1508: वैश्योऽधीत्य ब्राह्मणान् क्षत्रियांश्च धनैः काले संविभज्याश्रितांश्च। त्रेतापूतं धूममाघ्राय पुण्यं प्रेत्य स्वर्गे दिव्यसुखानि भुङ्क्ते॥<br><br>1509: ब्रह्म क्षत्रं वैश्यवर्णं च शूद्रः क्रमेणैतान् न्यायतः पूजयानः। स्त्यक्त्वा देहं स्वर्गसुखानि भुङ्क्ते॥<br><br>1510: चातुर्वर्ण्यस्यैष धर्मस्तवोक्तो हेतुं चानुब्रुवतो मे निबोध। स्तं त्वं राजन् राजधर्मे नियुक्ष्वा॥<br><br>1511: धृतराष्ट्र उवाच एवमेतद् यथा त्वं मामनुशाससि नित्यदा। ममापि च मतिः सौम्य भवत्येवं यथाऽऽत्य माम्॥<br><br>1512: सा तु बुद्धिः कृताप्येवं पाण्डवान् प्रति मे सदा। दुर्योधनं समासाद्य पुनर्विपरिवर्तते॥<br><br>1513: न दिष्टमभ्यतिक्रान्तुं शक्यं भूतेन केनचित्। दिष्टमेव ध्रुवं मन्ये पौरुषं तु निरर्थकम्॥<br><br>1514: धृतराष्ट्र उवाच अनुक्तं यदि ते किंचिद् वाचा विदुर विद्यते। तन्मे शुश्रूषतो ब्रूहि विचित्राणि हि भाषसे। ॥<br><br>1515: विदुर उवाच धृतराष्ट्र कुमारो वै यः पुराणः सनातनः। सनत्सुजातः प्रोवाच मृत्यु स्तीति भारत॥<br><br>1516: स ते गुह्यान् प्रकाशांश्च सर्वान् हृदयसंश्रयान्। प्रवक्ष्यति महाराज सर्वबुद्धिमतां वरः॥<br><br>1517: धृतराष्ट्र उवाच किं त्वं न वेद तद् भूयो ब्रूयात् सनातनः। त्वमेव विदुर ब्रूहि प्रज्ञाशेषोऽस्ति चेत् तव॥<br><br>1518: विदुर उवाच शूद्रयोनावहं जातो नातोऽन्यद् वक्तुमुत्सहे। कुमारस्य तु या बुद्धिर्वेद तां शाश्वतीमहम्॥<br><br>1519: ब्राह्मी हि योनिमापन्नः सुगुह्यमपि यो वदेत्। न तेन गह्यो देवानां तस्मादेतद् ब्रवीमि ते॥<br><br>1520: धृतराष्ट्र उवा ब्रवीहि विदुर त्वं मे पुराणं तं सनातनम्। कथमेतेन देहेन स्यादिहैव समागमः॥<br><br>1521: वैशम्पायन उवाच चिन्तयामास विदुरस्तमृषि शंसितव्रतम्। स च तच्चिन्तितं ज्ञात्वां दर्शयामास भारत॥<br><br>1522: स चैनं प्रतिजग्राह विधिदृष्टेन कर्मणा। सुखोपविष्टं विश्रान्तमथैनं विदुरोऽब्रवीत्॥<br><br>1523: भगवन् संशयः कश्चिद् धृतराष्ट्रस्य मानसः। यो न शक्यो मया वक्तुं त्वमस्मै वक्तुमर्हसि॥<br><br>1524: यं श्रुत्वायं मनुष्येन्द्रः सर्वदुःखातिगो भवेत्। लाभालाभौ प्रियद्वेष्यौ यथैनं न जरान्तकौ॥<br><br>1525: विषहेरन् भयामर्षी क्षुत्पिपासे मदोद्भवौ। अरतिश्चैव तन्द्री च कामक्रोधौ क्षयोदयौ॥<br><br>1526: वैशम्पायन उवाच ततो राजा धृतराष्ट्रो मनीषी सम्पूज्य वाक्यं विदुरेरितं तत्। सनत्सुजातं रहिते महात्मा पप्रच्छ बुद्धि परमां बुभूषन्। ॥<br><br>1527: धृतराष्ट्र उवाच सनत्सुजात यदिदं शृणोमि न मृत्युरस्तीति तव प्रवादम्। देवासुरा ह्याचरन् ब्रह्मचर्यममृत्यवेतत्कतरन्नु सत्यम्। । २। सनत्सुजात उवाच अपृच्छः कर्मणा केचिन्मृत्युर्नास्तीति चापरमु। शृणु मे ब्रुवतो राजन् यथैतन्मा विशङ्किथाः॥<br><br>1528: उभे सत्ये क्षत्रियैतस्य विद्धि मोहान्मृत्युः सम्मतोऽयं कवीनाम्। प्रमादं वै मृत्युमहं ब्रवीमि तथाप्रमादममृतत्वं ब्रवीमि॥<br><br>1529: प्रमादाद् वै असुराः पराभवनप्रमादाद ब्रह्मभूताः भवन्ति। नैव मृत्युर्व्याघ्र इवात्ति जन्तून् न ह्यस्य रूपमुपलभ्यते हि॥<br><br>1530: रात्मावसन्नममृतं ब्रह्मचर्यम्। पितृलोके राज्यमनुशास्ति देवः शिवः शिवानामशिवोऽशिवानाम्॥<br><br>1531: अस्यादेशानिःसरते नराणां क्रोधः प्रमादो लोभरूपश्च मृत्युः। अहंगतेनैव चरन् विमार्गान् न चात्मनो योगमुपैति कश्चित्॥<br><br>1532: ते मोहितास्तद्वशे वर्तमाना इतः प्रेतास्तत्र पुनः पतन्ति। ततस्तान् देवा अनुविप्लवन्ते अतो मृत्युर्मरणाख्यामुपैति॥<br><br>1533: स्तत्रानु ते यान्ति न तरन्ति मृत्युम्। सदर्थयोगानवगमात् समन्तात् प्रवर्तते भोगयोगेन देही॥<br><br>1534: तद् वै महामोहनमिन्द्रियाणां मिथ्यार्थयोगस्य गतिहि नित्या। मिथ्यार्थयोगामिहतान्तरात्मा स्मरनुपास्ते विषयान् समन्तात्॥<br><br>1535: अभिध्या वै प्रथमं हन्ति लोकान् कामक्रोधावनुगृह्याशु पश्चात्। एते बालान् मृत्यवे प्रापयन्ति धीरास्तु धैर्येण तरन्ति मृत्युम्॥<br><br>1536: दनादरेणाप्रतिबुध्यमानः। नैनं मृत्युर्मृत्युरिवात्ति भूत्वा एवं विद्वान् यो विनिहन्ति कामान्॥<br><br>1537: कामानुसारी पुरुषः कामाननु विनश्यति। कामान् व्युदस्य धुनुते यत् किंचित् पुरुषो रजः॥<br><br>1538: तमोऽप्रकाशो भूतानां नरकोऽयं प्रदृश्यते। मुह्यन्त इव धावन्ति गच्छन्तः शुभ्रवत् सुखम्॥<br><br>1539: अमूढवृत्तेः पुरुषस्येह कुर्यात् किं वै मृत्युस्तार्ण इवास्य व्याघ्रः। नाधीयीत निर्गुदनिवास्य चायुः॥<br><br>1540: स क्रोधलोभौ मोहवानन्तरात्मा स वै मृत्युस्त्वच्छरीरे य एषः। एवं मृत्यु जायमानं विदित्वा ज्ञाने तिष्ठन् न बिभेतीह मृत्योः। र्मृत्योर्यथा विषयं प्राप्य मर्त्यः॥<br><br>1541: धृतराष्ट्र उवाच यानेवाहुरिज्यया साधुलोकान् द्विजातीनां पुण्यतमान् सनातनान्। तेषां परार्थं कथयन्तीह वेदा एतद् विद्वान् नोपैति कथं नु कर्म॥<br><br>1542: सनत्सुजात उवाच एव ह्यविद्वानुपयाति तत्र तत्रार्थजातं च वदन्ति वेदाः। अनीह आयाति परं परात्मा प्रयाति मार्गेण निहत्य मार्गान्॥<br><br>1543: धृतराष्ट्र उवाच कोऽसौ नियुङ्क्ते तमजं पुराणं स चेदिदं सर्वमनुक्रमेणा किं वास्य कार्यमथवा सुखं च तन्म विद्वन् ब्रूहि सर्वं यथावत्॥<br><br>1544: सनत्सुजात उवाच दोषो महानत्र विभेदयोगे ह्यनादियोगेन भवन्ति नित्याः। दनादियोगेन भवन्ति पुंसः॥<br><br>1545: य एतद् वा भगवान् स नित्यो विकारयोगेन तथा च तच्छक्तिरिति स्म मन्यते तथार्थयोगे च भवन्ति वेदाः॥<br><br>1546: करोति विश्वम्। धृतराष्ट्र उवाच येऽस्मिन्धर्मान् नाचरन्तीह केचित् तथा धर्मान् केचिदिहाचरन्ति। दुताहो धर्मः प्रतिहन्ति पापम्॥<br><br>1547: सनत्सुजात उवाच उभयमेव तत्रोपयुज्यते फलं धर्मस्यैवेतरस्य च॥<br><br>1548: तस्मिन् स्थितो वाप्युभयं हि नित्यं ज्ञानेन विद्वान् प्रतिहन्ति सिद्धम्। तथान्यथा पुण्यमुपैति देही तथागतं पापमुपैति सिद्धम्॥<br><br>1549: गत्वोभय कर्मणा युज्यतेऽस्थिरं शुभस्य पापस्य स चापि कर्मणा। धर्मेण पापं प्रणुदतीह विद्वान् धर्मो बलीयानिति तस्य सिद्धिः॥<br><br>1550: धृतराष्ट्र उवाच यानिहाहुः स्वस्य धर्मस्य लोकान् द्विजातीनां पुण्यकृतां सनातनान्। तेषां क्रमान् कथय ततोऽपि चान्यान् नैतद् विद्वन् वेत्तुमिच्छामि कर्म॥<br><br>1551: सनत्सुजात उवाच येषां व्रतेऽथ विस्पर्धा बले बलवतामिव। ते ब्राह्मणा इतः प्रेत्य ब्रह्मलोकप्रकाशकाः॥<br><br>1552: येषां धर्मे च विस्पर्धा तेषां तज्ज्ञानसाधनम्। ते ब्राह्मणा इतो मुक्ताः स्वर्ग यान्ति त्रिविष्टपम्॥<br><br>1553: तस्य सम्यक् समाचारमाहुर्वेदविदो जनाः। नैनं मन्येत भूयिष्ठं बाह्यमाभ्यन्तरं जनम्॥<br><br>1554: यत्र मन्येत भूयिष्ठं प्रावृषीव तृणोपलम्। अन्नं पानं ब्राह्मणस्य तज्जीवेन्नानुसंज्वरेत्॥<br><br>1555: यत्राकथयमानस्य प्रयच्छत्यशिवं भयम्। अतिरिक्तमिवाकुर्वन् स श्रेयान् नेतरो जनः॥<br><br>1556: यो वा कथयमानस्य ह्यात्मान् नानुसंज्वरेत्। ब्रह्मस्वं नोपभुञ्जीत तदन्नं सम्मतं सताम्॥<br><br>1557: यथा स्वं वान्तमश्नाति श्वा वै नित्यमभूतये। एवं ते वान्तमश्नन्ति स्ववीर्यस्योपसेवनात्॥<br><br>1558: नित्यमज्ञातचर्या मे इति मन्येत ब्राह्मणः। ज्ञातीनां तु वसन् मध्ये तं विदुर्ब्राह्मणं बुधाः॥<br><br>1559: को हनन्तरमात्मानं ब्राह्मणो हन्तुमर्हति। निर्लिङ्गमचलं शुद्धं सर्वद्वैतविवर्जितम्॥<br><br>1560: तस्माद्धि क्षत्रियस्यापि ब्रह्मावसति पश्यति॥<br><br>1561: योऽन्यथा सन्तमात्मानमन्यथा प्रतिपद्यते। किं तेन न कृतं पापं चौरेणात्मापहारिणा॥<br><br>1562: अश्रान्तः स्यादनादाता सम्मतो निरुपद्रवः। शिष्टो न शिष्टवत् स स्याद् ब्राह्मणो ब्रह्मवित् कविः। । अनाढ्या मानुषे वित्ते आढ्या दैवे तथा क्रतौ। ते दुर्धर्षा दुष्प्रकम्प्यास्तान् विद्याद् ब्रह्मणस्तनुम्॥<br><br>1563: सर्वान् स्विष्टकृतो देवान् विद्याद् इह कश्चन। न समानो ब्राह्मणस्य तस्मिन् प्रयतते स्वयम्॥<br><br>1564: यमप्रयतमानं तु मानयन्ति स मानितः। न मान्यमानो मन्येत न मान्यमभिसंज्वरेत्॥<br><br>1565: लोकः स्वभाववृत्तिर्हि निमेषोन्मेषवत् सदा। विद्वांसो मानयन्तीह इति मन्येत मानितः॥<br><br>1566: अधर्मनिपुणा मूढा लोके मायाविशारदाः। न मान्यं मानयिष्यन्ति मान्यानामवमानिनः॥<br><br>1567: न वै मानं च मौनं च सहितौ वसतः सदा। अयं हि लोको मानस्य असौ मौनस्य तद् विदुः। । श्रीः सुखस्येह संवासः सा चापि परिपन्थिनी। ब्राह्मी सुदुर्लभा श्रीहि प्रज्ञाहीनेन क्षत्रिय॥<br><br>1568: द्वाराणि तस्येह वदन्ति सन्तो बहुप्रकाराणि दुराधराणि। सत्यार्जवे ह्रीर्दमशौचविद्या यथा न मोहप्रतिबोधनानि। । धृतराष्ट्र उवाच कस्यैष मौनः कतरन्नु मौनं प्रब्रूहि विद्वन्निह मौनभावम्। मौनेन विद्वानुत याति मौनं कथं मुने मौनमिहाचरन्ति॥<br><br>1569: सनत्सुजात उवाच मनुप्रविशन्ति ततोऽथमौनम्। यत्रोत्थितो वेदशब्दस्तथाऽयं स तन्मयत्वेन विभाति राजन्॥<br><br>1570: धृतराष्ट्र उवाच ऋचो यजूंषि यो वेद सामवेदं च वेद यः। पापानि कुर्वन् पापेन लिप्यते किं न लिप्यते॥<br><br>1571: सनत्सुजात उवाच नैनं सामान्यूचो वापि न यजूंष्यविचक्षणम्। त्रायन्ते कर्मणः पापान ते मिथ्या ब्रवीम्यहम्॥<br><br>1572: नच्छन्दांसि वृजिनात् तारयन्ति मायाविनं मायया वर्तमानम्। श्छन्दांस्येनं प्रजहत्यन्तकाले॥<br><br>1573: धृतराष्ट्र उवाच न चेद् वेदा विना धर्मं त्रातुं शक्ता विचक्षण। अथ कस्मात् प्रलापोऽयं ब्राह्मणानां सनातनः॥<br><br>1574: सनत्सुजात उवाच तस्यैव नामादिवेशेषरूपैरिदं जगद् भाति महानुभाव। निर्दिश्य सम्यक् प्रवदन्ति वेदास्तद् विश्वरैरूप्यमुदाहरन्ति॥<br><br>1575: ताभ्यामसौ पुण्यमुपैति विद्वान्। पुण्येन पापं विनिहत्य पश्चात् संजायते ज्ञानविदीपितात्मा॥<br><br>1576: नथान्यथा वर्गफलानुकाक्षी। ममुत्र भुङ्क्ते पुनरेति मार्गम्॥<br><br>1577: अस्मॅिल्लोके तपस्तप्तं फलमन्यत्र भुज्यते। ब्राह्मणानामिमे लोका धात्वे तपसि तिष्ठताम्॥<br><br>1578: धृतराष्ट्र उवाच कथं समृद्धमसमृद्धं तपो भवति केवलम्। सनत्सुजात् तद् ब्रूहि यथा विद्याम तद् वयम्॥<br><br>1579: सनत्सुजात उवाच निष्कल्मषं तपस्त्वेतत् केवलं परिचक्षते। एतत् समृद्धमप्युद्धं तपो भवति केवलम्॥<br><br>1580: तपोमूलमिदं सर्वं यन्मां पृच्छसि क्षत्रिय। तपसा वेदविद्वांसः परं त्वतमाप्नुयुः॥<br><br>1581: धृतराष्ट्र उवाच कल्मषं तपसो ब्रूहि श्रुतं निष्कल्मषं तपः। सनत्सुजात येनेदं विद्यां गुह्यं सनातनम्॥<br><br>1582: सनत्सुजात उवाच स्तथा नृशंसानि दशत्रि राजन्। धर्मादयो द्वादशैते पितॄणां शास्त्रे गुणा ये विदिता द्विजानाम्॥<br><br>1583: क्रोधः कामो लोभमोहौ विधित्सा कृपासूये मानशौको स्पृहा चा ईर्ष्या जुगुप्सा च मनुष्यदोषा वाः सदा द्वादशैते नराणाम्॥<br><br>1584: एकैकः पर्युपास्ते ह मनुष्यान् मनुजर्षभ। लिप्समानोऽन्तरं तेषां मृगाणामिव लुब्धकः॥<br><br>1585: विकत्थनः स्पृहयालुर्मनस्वी बिभ्रत् कोपं चपलोऽरक्षणाश्च। एतान् पापाः षण्नराः पापधर्मान् प्रकुर्वते नोत्रसन्तः सुदुर्गे॥<br><br>1586: सम्भोगसंविद् विषमोऽतिमानी दत्तानुतापी कृपणो बलीयान्। वर्गप्रशंसी वनितासु द्वेष्टा एते परे सप्त नृशंसवर्गाः॥<br><br>1587: धर्मश्च सत्यं च दमस्तपश्च अमात्सर्यं ह्रीस्तितिक्षानसूया। यज्ञश्च दानं च धृतिः श्रुतं च व्रतानि वै द्वादश ब्राह्मणस्य॥<br><br>1588: यस्त्वेतेभ्यः प्रभवेद् द्वादशभ्यः सर्वामपीमां पृथिवीं स शिष्यात्। स्तस्य स्वमस्तीति स वेदितव्यः॥<br><br>1589: दमस्त्यागोऽप्रमादश्च एतष्वमृतमाहितम्। तानि सत्यमुखान्याहुर्ब्राह्मणा ये मनीषिणः॥<br><br>1590: दमो ह्यष्टादशगुणः प्रतिकूलं कृताकृते। अनृतं चाभ्यसूया च कामार्थौ च तथा स्पृहा। ॥<br><br>1591: क्रोधः शोकस्तथा तृष्णा लोभः पैशुन्यमेव च। मत्सरच विहिंसा च परितापस्तथाऽरतिः॥<br><br>1592: अपस्मारश्चातिवादस्तथा सम्भावनाऽऽत्मनि। एतैर्विमुक्तो दोषैर्यः स दान्तः सद्भिरुच्यते॥<br><br>1593: मदोऽष्टादशदोषः स्यात् त्यागो भवति षड् विधः। विपर्ययाः स्मृता एते मददोषा उदाहृताः॥<br><br>1594: श्रेयांस्तु षड्विधस्त्यागस्तृतीयो दुष्करो भवेत्। तेन दुःखं तरत्येव भिन्नं तस्मिन् जितं कृते॥<br><br>1595: श्रेयांस्तु षड्विधस्त्यागः श्रियः प्राप्य न हृष्यति। इष्टापूर्ते द्वितीयं स्यान्नित्यवैराग्ययोगतः॥<br><br>1596: कामत्यागश्च राजेन्द्र स तृतीय इति स्मृतः। अप्यवाच्यं वदन्त्येतं स तृतीयो गुणः स्मृतः॥<br><br>1597: त्यक्तैर्द्रव्यैर्यद् भवति नोपयुक्तैश्च कामतः। न च द्रव्यैस्तद भवति नोपयुक्तैश्च कामतः॥<br><br>1598: न च कर्मस्वसिद्धेषु दुःखं तेन च न ग्लपेत्। सर्वैरेव गुणैर्युक्तो द्रव्यवानपि यो भवेत्॥<br><br>1599: अप्रिये च समुत्पन्ने व्यथां जातु न गच्छति। इष्टान् पुत्रांश्च दारांश्च न याचेत कदाचन। ॥<br><br>1600: अर्हते याचमानाय प्रदेयं तच्छुभं भवेत्। अप्रमादी भवेदेतैः स चाप्यष्टगुणो भवेत्॥<br><br>1601: सत्यं ध्यानं समाधानं चोद्यं वैराग्यमेव च। अस्तेयं ब्रह्मचर्यं च तथा संचहमेव च। ॥<br><br>1602: एवं दोषां मदस्योक्तास्तान् दोषान् परिवर्जयेत्। तथा त्यागोऽप्रमादश्च स चाप्यष्टगुणो मतः॥<br><br>1603: अष्टौ दोषाः प्रमादस्य तान् दोषान् परिवर्जयेत्। इन्द्रियेभ्यश्च पञ्चभ्यो मनसश्चैव भारत। अतीतानागतेभ्यश्च मुक्त्युपेतः सुखी भवेत्॥<br><br>1604: सत्यात्मा भव राजेन्द्र सत्ये लोकाः प्रतिष्ठिताः। तांस्तु सत्यमुखानाहुः सत्ये ह्यमृतमाहितम्॥<br><br>1605: निवृत्तेनैव दोषेण तपोव्रतभिहाचरेत्। एतद् धातृकृतं वृत्तं सत्यमेव सतां व्रतम्॥<br><br>1606: दोषैरेतैर्वियुक्तस्तु गुणैरेतैः समन्वितः। एतत् समृद्धमत्यर्थं तपो भवति केवलम्॥<br><br>1607: यन्मां पृच्छसि राजेन्द्र संक्षेपात् प्रब्रवीमि ते। एतत् पापहरं पुण्यं जन्ममृत्युजरापहम्॥<br><br>1608: धृतराष्ट्र उवाच आख्यानपञ्चमैर्वेदैर्भूयिष्ठं कथ्यते जनः। तथा चान्ये चतुर्वेदास्त्रिवेदाश्च तथा परे॥<br><br>1609: द्विवेदाश्चैकवेदाश्चाष्यनृचश्च तथा परे। तेषां तु कतरः स स्याद् यमहं वेद वै द्विजम्॥<br><br>1610: सनत्सुजात उवाच एकस्य वेदस्याज्ञानाद् वेदास्ते बहवः कृताः। सत्यस्यैकस्य राजेन्द्र सत्ये कश्चिदवस्थितः॥<br><br>1611: एवं वेदमविज्ञाय प्राज्ञोऽहमिति मन्यते। दानमध्ययनं यज्ञो लोभादेतत् प्रवर्तते॥<br><br>1612: सत्यात् प्रच्यवमानानां संकल्पश्च तथा भवेत्। ततो यज्ञः प्रतायेत सत्यस्यैवावधारणात्॥<br><br>1613: मनसान्यस्य भवति वाचान्यस्याथ कर्मणा। संकल्पसिद्धः पुरुषः संकल्पानधितिष्ठति॥<br><br>1614: अनैभृत्येन चैतस्य दीक्षितव्रतमाचरेत्। नामैतद् धातुनिर्वृत्तं सत्यमेव सतां परम्॥<br><br>1615: ज्ञानं वै नाम प्रत्यक्षं परोक्षं जायते तपः। विद्याद् बहु पठन्तं तु द्विजं वै बहुपाठिनम्॥<br><br>1616: तस्मात् क्षत्रिय मा मंस्था जल्पितेनैव वै द्विजम्। व एव सत्यान्नापैति स ज्ञेयो ब्राह्मणस्त्वया॥<br><br>1617: छन्दांसि नाम क्षत्रिय तान्यथर्वा पुरा जगौ महर्षिसङ्घ एषः। छन्दोविदस्ते य उत नाधीतवेदा न वेदवेद्यस्य विदुर्हि तत्त्वम्॥<br><br>1618: छन्दांसि नाम द्विपदां वरिष्ठ स्वच्छन्दयोगेन भवन्ति तत्र। छन्दोविदस्तेन च तानधीत्य गता न वेदस्य न वेद्यमार्याः॥<br><br>1619: न वेदानां वेदिता कश्चिदस्ति कश्चित् त्वेतान् बुध्यते वाऽपि राजन्। यो वेद वेदान् न स वेद वेद्यं सत्ये स्थितो यस्तु स वेद वेद्यम्॥<br><br>1620: न वेदानां वेदितां कश्चिदस्ति वेद्येन वेदं न विदुर्न वेद्यम्। यो वेद वेदं स च वेद वेद्यं यो वेद वेद्यं न स वेद सत्यम्॥<br><br>1621: यो वेद वेदान् स च वेद वेद्यं न तं विदुर्वेदविदो न वेदाः। तथापि वेदेन विदन्ति वेदं ब्राह्मणा वेदविदो भवन्ति। ॥<br><br>1622: धामांशभागस्य तथा हि वेदा यथा च शाखा हि महीरुहस्य। संवेदने चैव यथाऽऽमनन्ति तस्मिन् हि सत्ये परमात्मनोऽर्थे॥<br><br>1623: अभिजानामि ब्राह्मणं व्याख्यातारं विचक्षणम्। यश्छिन्नविचिकित्स: स व्याचष्टे सर्वसंशयान्॥<br><br>1624: नास्य पर्येषणं गच्छेत् प्राचीनं नीत दक्षिणम्। नार्वाचीनं कुतस्तिर्यङ् नादिशं तु कथञ्चन॥<br><br>1625: तस्य पर्येषणं गच्छेत् प्रत्यर्थिषु कथञ्चन। अविचिन्वनिमं वेदे तपः पश्यति तं प्रभुम्॥<br><br>1626: तूष्णीम्भूत उपासीत न चेष्टेन्मनसाऽपि च। उपावर्तस्व तद् ब्रह्म अन्तरात्मनि विश्रुतम्॥<br><br>1627: मौनान्न स मुनिर्भवति नारण्यवसनान्मुनिः। स्वलक्षणं तु यो वेद स मुनिः श्रेष्ठ उच्यते॥<br><br>1628: सर्वार्थानां व्याकरणाद् वैयाकरण उच्यते। तन्मूलतो व्याकरणं व्याकरोतीति तत् तथा॥<br><br>1629: प्रत्यक्षदर्शी लोकानां सर्वदर्शी भवेन्नरः। सत्ये वै ब्राह्मणस्तिष्ठंस्तद् विद्वान् सर्वविद् भवेत्। । धर्मादिषु स्थितोऽप्येवं क्षत्रिय ब्रह्म पश्यति। वेदानां चानुपूर्येण एतद् बुद्ध्या ब्रवीमि ते॥<br><br>1630: धृतराष्ट्र उवाच सनत्सुजात यामिमां परां त्वं ब्राह्मीं वाचं वदसे विश्वरूपाम्। परां हि कामेन सुदुर्लभां कथां प्रब्रूहि मे वाक्यमिदं कुमार॥<br><br>1631: सनत्सुजात उवाच नैतद् ब्रह्म त्वरमाणेन लभ्यं यन्मां पृच्छन्नतिहष्यतीव। बुद्धौ विलीने मनसि प्रचिन्त्या विद्या हि सा ब्रह्मचर्येण लभ्या॥<br><br>1632: धृतराष्ट्र उवाच यत् सनातनी अत्यन्तविद्यामिति ब्रवीषि त्वं ब्रह्मचर्येण सिद्धाम्। अनारभ्यां वसतीह कार्यकाले कथं ब्राह्मण्यममृतत्वं लभेत॥<br><br>1633: सनत्सुजात उवाच अव्यक्तविद्यामभिधास्ये पुराणी बुद्ध्या च तेषां ब्रह्मचर्येण सिद्धाम्। यां प्राप्यैनं मर्त्य लोकं त्यजन्ति या वै विद्या गुरुवृद्धेषु नित्या॥<br><br>1634: धृतराष्ट्र उवाच ब्रह्मचर्येण या विद्या शक्या वेदितुमञ्जसा। तत् कथं ब्रह्मचर्यं स्यादेतद् ब्रह्मन् ब्रवीहि मे॥<br><br>1635: सनत्सुजात उवाच आचार्ययोनिमिह ये प्रविश्य भूत्वा गर्भ ब्रह्मचर्यं चरन्तिा इहैव ते शास्त्रकारा भवन्ति प्रहाय देहं परमं यान्ति योगम्॥<br><br>1636: अस्मिल्लोके वै जयन्तीह कामान् ब्राही स्थिति ह्यनुतितिक्षमाणाः। न्मुञ्जादिषीकामिव सत्त्वसंस्थाः॥<br><br>1637: शरीरमेतौ कुरुतः पिता माता च भारत। आचार्यशास्ता या जातिः सा पुण्या साजराऽमरा॥<br><br>1638: नृतं कुर्वनमृतं सम्प्रयच्छन्। तं मन्येत पितरं मातरं च तस्मै न दुह्येत् कृतमस्य जानन्। ॥<br><br>1639: गुरुं शिष्यो नित्यमभिवादयीत स्वाध्यायमिच्छेच्छुचिरप्रमत्तः। मेष प्रथमो ब्रह्मचर्यस्य पादः॥<br><br>1640: शिष्यवृत्तिक्रमेणैव विद्यामाप्नोति यः शुचिः। ब्रह्मचर्यव्रतस्यास्य प्रथमः पाद उच्यते॥<br><br>1641: आचार्यस्य प्रियं कुर्यात् प्राणैरपि धनैरपि। कर्मणा मनसा वाचा द्वितीयः पाद उच्यते॥<br><br>1642: समा गुरौ यथा वृत्तिर्णरुपल्यां तथाऽऽचरेत्। तत्पुत्रे च तथा कुर्वन् द्वितीयः पाद उच्यते॥<br><br>1643: आचार्येणात्मकृतं विजानन् ज्ञात्वा चार्थ भावितोऽस्मीत्यनेन। यन्मन्यते तं प्रति हृष्टबुद्धिः स वै तृतीयो ब्रह्मचर्यस्य पादः॥<br><br>1644: नाचार्यस्यानपाकृत्य प्रवास प्राज्ञः कुर्वीतं नैतदहं करोमि। इतीव मन्येत न भाषयेत स वै चतुर्थो ब्रह्मचर्यस्य पादः॥<br><br>1645: कालेन पादं लभते तथाऽर्थं ततश्च पादं गुरुयोगतश्च। च्छास्त्रेण पादं च ततोऽभियाति॥<br><br>1646: मन्यानि चाङ्गानि तथा बलं च। ब्रह्मार्थयोगेन च ब्रह्मचर्यम्॥<br><br>1647: एवं प्रवृत्तो यदुपालभेत वै धनमाचार्याय तदनुप्रयच्छेत्। सतां वृत्तिं बहुगुणामेवमेति गुरोः पुत्रे भवति च वृत्तिरेषा॥<br><br>1648: एवं वसन् सर्वतो वर्धतीह बहून् पुत्राँल्लभते च प्रतिष्ठाम्। वर्षन्ति चास्मै प्रदिशो दिशश्च वसन्त्यस्मिन् ब्रह्मचर्ये जनाश्च॥<br><br>1649: एतेन ब्रह्मचर्येण देवा देवत्वमाप्नुवन्। ऋषयश्च महाभागा ब्रह्मलोकं मनीषिणः॥<br><br>1650: गन्धर्वाणामनेनैव रूपमप्सरसामभूत्। एतेन ब्रह्मचर्येण सूर्योऽप्यह्राय जायते॥<br><br>1651: आकाक्ष्यार्थस्य संयोगाद् रसभेदार्थिनामिव। एवं ह्येते समाज्ञाय तादृग्भावं गता इमे॥<br><br>1652: य आश्रयेत् पावयेच्चापि राजन् सर्वं शरीरं तपसा तप्यमानः। एतेन वै बाल्यमभ्येति विद्वान् मृत्युं तथा स जयत्यन्तकाले॥<br><br>1653: अन्तवतः क्षत्रिय ते जयन्ति लोकान् जनाः कर्मणा निर्मलेन। ब्रह्मैव विद्वांस्तेन चाभ्येति सर्व नान्यः पन्था अयनाय विद्यते॥<br><br>1654: धृतराष्ट्र उवाच आभाति शुक्लमिव लोहितमिवाथो कृष्णमथाञ्जनं काद्रवं वा। सद्ब्रह्मणः पश्यति योऽत्र विद्वान् कथं रूपं तदमृतमक्षरं पदम्॥<br><br>1655: सनत्सुजात उवाच आभाति शुक्लमिव लोहितमिवाथो कृष्णमायसमर्कवर्णम्। न पृथिव्यां तिष्ठति नान्तरिक्षे नैतत् समुद्रे सलिलं बिभर्ति॥<br><br>1656: न तारकासु न च विद्युदाश्रितं न चाभ्रेषु दृश्यते रूपमस्या न चापि वायौ न च देवतासु नैतच्चन्द्रे दृश्यते नोत सूर्ये॥<br><br>1657: नैवटुं तन्न यजुषु नाप्यथर्वसु न दृश्यते वै विमलेषु सामसु। रथन्तरे बार्हद्रथे वाऽपि राजन् महाव्रते नैव दृश्येद् ध्रुवं तत्॥<br><br>1658: अपारणीयं तमसः परस्तात् तदन्तकोऽप्येति विनाशकाले। अणीयो रूपं क्षुरधारया समं महच्च रूपं तद् वै पर्वतेभ्यः॥<br><br>1659: सा प्रतिष्ठा तदमृतं लोकास्तद् ब्रह्म तद् यशः। भूतानि जज्ञिरे तस्मात् प्रलयं यान्ति तत्र हि॥<br><br>1660: अनामयं तन्महदुद्यत् यशो वाचो विकारं कवयो वदन्ति। यस्मिन् जगत् सर्वमिदं प्रतिष्ठितं ये तद् विदुरमृतास्ते भवन्ति॥<br><br>1661: सनत्सुजात उवाच शोकः क्रोधश्च लोभश्च कामो मानः परासुता। ईर्ष्या मोहो विधित्सा च कृपाऽसूया जुगुप्सुता॥<br><br>1662: द्वादशैते महादोषा मनुष्यप्राणनाशनाः। एकैकमेते राजेन्द्र मनुष्यान् पर्युपासते। यैराविष्टो नरः पापं मूढसंज्ञो व्यवस्यति॥<br><br>1663: स्पृहयालुरुचः पुरुषो वा वदान्यः क्रोधं बिभ्रन्मनसा वै विकत्थी। नृशंसधर्माः षडिमे जना वै प्राप्याप्यर्थं नोत सभाजयन्ते। ॥<br><br>1664: सम्भोगसंविद् विषमोऽतिमानी दत्त्वा विकत्थी कृपणो दुर्बलश्च। बहुप्रशंसी वन्दितद्विट् सदैव सप्तैवोक्ताः पापशीला नृशंसाः॥<br><br>1665: धर्मश्च सत्यं च तपो दमश्च अमात्सर्यं ह्रीस्तितिक्षाऽनसूया। दानं श्रुतं चैव धृतिः क्षमा च महाव्रता द्वादश ब्राह्मणस्य॥<br><br>1666: यो नैतेभ्यः प्रच्यवेद् द्वादशभ्यः सर्वामपीमां पृथिवीं स शिष्यात्। त्रिभिभ्यिामेकतो वाऽर्थितो यो नास्य स्वमस्तीति च वेदितव्यम्॥<br><br>1667: दमस्त्यागोऽथाप्रमाद इत्येतेष्वमृतं स्थितम्। एतानि ब्रह्ममुख्यानां ब्राह्मणानां मनीषिणाम्॥<br><br>1668: सद् वासद् वा परीवादो ब्राह्मणस्य न शस्यते। नरकप्रतिष्ठास्ते वै स्युर्य एव कुर्वते जनाः॥<br><br>1669: मदोऽष्टादशदोषः स स्यात् पुरा योऽप्रकीर्तितः। लोकद्वेष्यं प्रातिकूल्यमभ्यसूया मृषा वचः॥<br><br>1670: कामक्रोधौ पारतन्त्र्यं परिवादोऽथ पैशुनम्। अर्थहानिर्विवादश्च मात्सर्यं प्राणिपीडनम्॥<br><br>1671: ईर्ष्या मोदोऽतिवादश्च संज्ञानाशोऽभ्यसूयिता। तस्मात् प्राज्ञो न माद्येत सदा ह्येतद् विगर्हितम्॥<br><br>1672: सौहृदे वै षड् गुणा वेदितव्याः प्रिये हृष्यन्त्यप्रिये च व्यथन्ते। स्यादात्मनः सुचिरं याचते यो ददात्ययाच्यमपि देयं खलु स्यात्। नभ्यर्थितश्चार्हति शुद्धभावः॥<br><br>1673: त्यक्तद्रव्यः संवसेन्नेह कामाद् भुङ्क्ते कर्म स्वाशिषं बाधते च॥<br><br>1674: द्रव्यवान् गुणवानेव त्यागी भवति सात्त्विकः। पञ्च भूतानि पञ्चभ्यो निवर्तयति तादृशः॥<br><br>1675: एतत् समृद्धमप्यूर्ध्वं तपो भवति केवलम्। सत्त्वात् प्रच्यवमानानां संकल्पेन समाहितम्॥<br><br>1676: यतो यज्ञाः प्रवर्धन्ते सत्यस्यैवावरोधनात्। मनसान्यस्य भवति वाचान्यस्याथ कर्मणा॥<br><br>1677: संकल्पसिद्धं पुरुषमसंकल्पोऽधितिष्ठति। ब्राह्मणस्य विशेषेण किञ्चान्यदपि मे शृणु॥<br><br>1678: अध्यापयेन्महदेतद् यशस्यं वाचो विकाराः कवयो वदन्ति। अस्मिन् योगे सर्वमिदं प्रतिष्ठितं ये तद् विदुरमृतास्ते भवन्ति॥<br><br>1679: न कर्मणा सुकृतेनैव राजन् सत्यं जयेज्जुहुयाद् वा यजेद् वा। नैतेन बालोऽमृत्युमभ्येति राजन् रति चासौ न लभत्यन्तकाले॥<br><br>1680: तूष्णीमेक उपासीत चेष्टेत मनसाऽपि न। तथा संस्तुतिनिन्दाभ्यां प्रीतिरोषौ विवर्जयेत्॥<br><br>1681: अत्रैव तिष्ठन् क्षत्रिय ब्रह्माविशति पश्यति। वेदेषु चानुपूर्येण एतद् विद्वन् ब्रवीमि ते॥<br><br>1682: सनत्सुजात उवाच यत् तच्छूक्रं महज्ज्योतिर्दीप्यमानं महद् यशः। तद् वै देवा उपासते तस्मात् सूर्यो विराजते। योगिनस्तं प्रपश्यन्ति भगवन्तं सनातनम्॥<br><br>1683: शुक्राद् ब्रह्म प्रभवति ब्रह्म शुक्रेण वर्धते। तच्छु– ज्योतिषां मध्येऽतप्तं तपति तापनम्। योगिनस्तं प्रपश्यन्ति भगवन्त सनातनम्॥<br><br>1684: अपोऽथ अद्भ्यः सलिलस्य मध्ये उमौ देवो शिश्रियातेऽन्तरिक्षे। नुभो बिभर्ति पृथिवीं दिवं च। योगिनस्तं प्रपश्यन्ति भगवन्तं सनातनम्॥<br><br>1685: उभौ च देवौ पृथिवीं दिवं च दिशः शुक्रो भुवनं बिभर्ति। तस्माद् दिशः सरितश्च स्रवन्ति तस्मात् समुद्रा विहिता महान्ताः। योगिनस्तं प्रपश्यन्ति भगवन्तं सनातनम्॥<br><br>1686: चक्रे रथस्य तिष्ठन्तोऽध्रुवस्याव्ययकर्मणः। केतुमन्तं वहन्त्यश्वास्त दिव्यमजरं दिवि। योगिनस्तं प्रपश्यन्ति भगवन्तं सनातनम्॥<br><br>1687: न सादृश्ये तिष्ठति रूपमस्य न चक्षुषा पश्यति कश्चिदेनम्। मनीषयाथो मनसा हृदा च य एनं विदुरमृतास्ते भवन्ति। योगिनस्तं प्रपश्यन्ति भगवन्तं सनातनम्॥<br><br>1688: द्वादशपूगां सरितं पिबन्तो देवरक्षिताम्। मध्वीक्षन्तश्च ते तस्याः संचरन्तीह घोराम्। योगिनस्तं प्रपश्यन्ति भगवन्तं सनातनम्॥<br><br>1689: तदर्धमासं पिबति संचित्य भ्रमरो मधु। ईशानः सर्वभूतेषु हरिर्भूतमकल्पयत्। योगिनस्तं प्रपश्यन्ति भगवन्तं सनातनम्॥<br><br>1690: हिरण्यपर्णमश्वत्थमभिपद्य ह्यपक्षकाः। ते तत्र पक्षिणो भूत्वा प्रपतन्ति यथा दिशम्। योगिनस्तं प्रपश्यन्ति भगवन्तं सनातनम्॥<br><br>1691: पूर्णात् पूर्णान्युद्धरन्ति पूर्णात् पूर्णानि चक्रिरे। हरन्ति पूर्णात् पूर्णानि पूर्णमेवावशिष्यते। योगिनस्तं प्रपश्यन्ति भगवन्तं सनातनम्॥<br><br>1692: तस्माद् वै वायुरायातस्तस्मिंश्च प्रयतः सदा। तस्मादग्निश्च सोमश्च तस्मिश्च प्राण आततः॥<br><br>1693: सर्वमेव ततो विद्यात् तत् तद् वक्तुं न शक्नुमः। योगिनस्तं प्रपश्यन्ति भगवन्तं सनातनम्॥<br><br>1694: अपानं गिरति प्राणः प्राणं गिरति चन्द्रमाः। आदित्यो गिरते चन्द्रमादित्यं गिरते परः। योगिनस्तं प्रपश्यन्ति भगवन्तं सनातनम्॥<br><br>1695: एकं पादं नोत्क्षिपति सलिलाद्धंस उच्चरन्। तं चेत् संततमूर्ध्वाय न मृत्युर्नामृतं भवेत्। योगिनस्तं प्रपश्यन्ति भगवन्तं सनातनम्॥<br><br>1696: अङ्गुष्ठमात्रः पुरुषोऽन्तरात्मा लिङ्गस्य योगेन स याति नित्यम्। तमीशमीड्यमनुकल्पमाद्यं पश्यन्ति मूढा न विराजमानम्। योगिनस्तं प्रपश्यन्ति भगवन्तं सनातनम्॥<br><br>1697: असाधना वापि ससाधना वा समानमेतद् दृश्यते मानुषेषु। समानमेतदमृतस्येतरस्य मुक्तास्तत्र मध्व उत्सं समापुः। योगिनस्तं प्रपश्यन्ति भगवन्तं सनातनम्॥<br><br>1698: उभौ लोकौ विद्यया व्याप्य याति तदा हुतं चाहुतमग्निहोत्रम्। मा ते ब्राह्मी लघुतामादधीत प्रज्ञानं स्यानाम धीरा लभन्ते। योगिनस्तं प्रपश्यन्ति भगवन्तं सनातनम्॥<br><br>1699: एवंरूपो महात्मा स पावकं पुरुषो गिरन्। यो वै तं पुरुषं वेद तस्येहार्थो न रिष्यते। योगिनस्तं प्रपश्यन्ति भगवन्तं सनातनम्॥<br><br>1700: यः सहस्रं सहस्राणां पक्षान् संतत्य सम्पतेत्। मध्यमे मध्य आगच्छेदपि चेत् स्यान्मनोजवः। योगिनस्तं प्रपश्यन्ति भगवन्तं सनातनम्॥<br><br>1701: न दर्शने तिष्ठति रूपमस्य पश्यन्ति चैनं सुविशुद्धसत्त्वाः। हितो मनीषी मनसा न तप्यते ये प्रव्रजेयुरमृतास्ते भवन्ति। योगिनस्तं प्रपश्यन्ति भगवन्तं सनातनम्॥<br><br>1702: गृहन्ति सर्पा इव गह्वराणि स्वशिक्षया स्वेन वृत्तेन माः। तेषु प्रमुह्यन्ति जना विमूढा यथाध्वानं मोहयन्ते भयाय। योगिनस्तं प्रपश्यन्ति भगवन्तं सनातनम्॥<br><br>1703: चामृत्युरमृतं मे कुतः स्यात्। सत्यानृते सत्यसमानबन्धे सतश्च योनिरसतश्चैक एवा योगिनस्तं प्रपश्यन्ति भगवन्तं सनातनम्॥<br><br>1704: न साधुना नोत असाधुना वासमानमेतद् दृश्यते मानुषेषु। देवंयुक्तो मधु तद् वै परीप्सेत्। योगिनस्तं प्रपश्यन्ति भगवन्तं सनातनम्॥<br><br>1705: नास्यातिवादा हृदयं तापयन्ति नानधीतं नाहुतमग्निहोत्रम्। मनो ब्राह्मी लघुतामादधीत प्रज्ञां चास्मै नाम धीरा लभन्ते। योगिनस्तं प्रपश्यन्ति भगवन्तं सनातनम्॥<br><br>1706: एवं यः सर्वभूतेषु आत्मानमनुपश्यति। अन्यत्रान्यत्र युक्तेषु किं स शोचेत् ततः परम्॥<br><br>1707: यथोदपाने महति सर्वतः सम्प्लुतोदके। एवं सर्वेषु वेदेषु आत्मानमनुजानतः॥<br><br>1708: अङ्गुष्ठमात्रः पुरुषो महात्मा न दृश्यते सौहृदि संनिविष्टः। अजश्चरो दिवारानमतन्द्रितश्च स तं मत्वा कविरास्ते प्रसन्नः॥<br><br>1709: अहमेव स्मृतो माता पिता पुत्रोऽस्म्यहं पुनः। आत्माऽहमपि सर्वस्य यच्च नास्ति यदस्ति च॥<br><br>1710: पितामहोऽस्मि स्थविरः पिता पुत्रश्च भारत। ममैव यूयमात्मस्था न मे यूयं न वो वयम्॥<br><br>1711: आत्मैव स्थानं मम जन्म चात्मा ओतप्रोतोऽहमजरप्रतिष्ठः। अजश्चरो दिवारात्रमतन्द्रितोऽहं मां विज्ञाय कविरास्ते प्रसन्नः॥<br><br>1712: अणोरणीयान् सुमनाः सर्वभूतेषु जाग्रति। पितरं सर्वभूतेषु पुष्करे निहितं विदुः॥<br><br>1713: वैसम्पायन उवाच एवं सनत्सुजातेन विदुरेण च धीमता। साधु कथयतो राज्ञः सा व्यतीयाय शर्वरी॥<br><br>1714: ॥<br><br>1715: तस्यां रजन्यां व्युष्टायां राजानः सर्व एव ते। सभामाविविशुहृष्टाः सूतस्योपदिदृक्षया॥<br><br>1716: शुश्रुषमाणाः पार्थानां वाचो धर्मार्थसंहिताः। धृतराष्ट्रमुखाः सर्वे ययू राजसभां शुभाम्॥<br><br>1717: सुधावदातां विस्तीर्णा कनकाजिरभूषिताम्। चन्द्रप्रभां सुरुचिरां सिक्तां चन्दनवारिणा॥<br><br>1718: रुचिरैरासनैस्तीर्णां काञ्चनैरवैरपि। अश्मसारमयैर्दान्तैः स्वास्तीर्णैः सोत्तरच्छदैः॥<br><br>1719: भीष्मो द्रोणः कृपः शल्यः कृतवर्मा जयद्रथः। अश्वत्थामा विकर्णश्च सोमदत्तश्च बाह्निकः॥<br><br>1720: विदुरच महाप्राज्ञो युयुत्सुश्च महारथः। सर्वे च सहिताः शूराः पार्थिवा भरतर्षभ॥<br><br>1721: धृतराष्ट्रं पुरस्कृत्य विविशुस्ता सभां शुभाम्। दुःशासनश्चित्रसेन: शकुनिश्चापि सौबलः॥<br><br>1722: दुर्मुखो दुःसहः कर्ण उलूकोऽथ विविंशतिः। कुरुराजं पुरस्कृत्य दुर्योधनममर्षणम्॥<br><br>1723: विविशुस्तां सभां राजन् सुराः शक्रसदो यथा। आविशद्भिस्तदा राजन्शूरैः परिघबाहुभिः॥<br><br>1724: शुशुभे सा सभा राजन् सिंहैरिव गिरेर्गुहा। ते प्रविश्य महेष्वासाः सभां सर्वे महौजसः॥<br><br>1725: आसनानि विचित्राणि भेजिरे सूर्यवर्चसः। आसनस्थेषु सर्वेषु तेषु राजसु भारत॥<br><br>1726: द्वा:स्थो निवेदयामास सूतपुत्रमुपस्थितम्। अयं स रथ आयाति योऽयासीत् पाण्डवान् प्रति॥<br><br>1727: दूतो नस्तूर्णमायातः सैन्धवैः साधुवाहिभिः। उपेयाय स तु क्षिप्रं रथात् प्रस्कन्द्य कुण्डली। प्रविवेश सभां पूर्णां महीपालैर्महात्मभिः॥<br><br>1728: संजय उवाच प्राप्तोऽस्मि पाण्डवान् गत्वा तं विजानीत कौरवाः। यथावयः कुरून् सर्वान् प्रतिनन्दन्ति पाण्डवाः॥<br><br>1729: अभिवादयन्ति वृद्धाश्च वयस्यांश्च वयस्यवत्। यूनश्चाभ्यवदन् पार्थाः प्रतिपूज्य यथावयः॥<br><br>1730: यथाहं धृतराष्ट्रेण शिष्टः पूर्वमितो गतः। अब्रुवं पाण्डवान् गत्वा तन्निबोधत पार्थिवाः॥<br><br>1731: धृतराष्ट्र उवाच पृच्छामि त्वां संजय राजमध्ये किमब्रवीद् वाक्यमदीनसत्त्वः। धनंजयस्तात युधां प्रणेता दुरात्मनां जीवितच्छिन्महात्मा॥<br><br>1732: सञ्जय उवाच दुर्योधनो वाचमिमां शृणोतु यदब्रवीदर्जुनो योत्स्यमानः। युधिष्ठिरस्यानुमते महात्मा धनंजयः शृण्वतः केशवस्य॥<br><br>1733: अन्वत्रस्तो बाहुवीर्यं विदान उपह्वरे वासुदेवस्य धीरः। अवोचमा योत्स्यमानः किरीटी मध्ये ब्रूया धार्तराष्ट्र कुरूणाम्॥<br><br>1734: संशृण्वतस्तस्य दुर्भाषिणो वै दुरात्मनः सूतपुत्रस्य सूता यो योद्धमाशंसति मां सदैव मन्दप्रज्ञः कालपक्वोऽतिमूढः॥<br><br>1735: ये वै राजानः पाण्डवायोधनाय समानीताः शृण्वतां चापि तेषाम्। यथा समग्रं वचनं मृयोक्तं सहामात्यं श्रावयेथा नृपं तत्॥<br><br>1736: यथा नूनं देवराजस्य देवाः शुश्रूषन्ते वज्रहस्तस्य सर्वे। तथाशृण्वन् पाण्डवा: संजयाश्च किरीटिना वाचमुक्तां समर्थाम्॥<br><br>1737: इत्यब्रवीदर्जुनो योत्स्यमानो गाण्डीवधन्वा लोहितपद्मनेत्रः। न चेद् राज्यं मुञ्चति धार्तराष्ट्रो युधिष्ठिरस्याजमीढस्य राज्ञः॥<br><br>1738: दनिर्विष्टं पापकं धार्तराष्ट्रः। येषां युद्धं भीमसेनार्जुनाभ्यां तथाश्विभ्यां वासुदेवेन चैव॥<br><br>1739: शैनेयेन ध्रुवमात्तायुधेन धृष्टद्युम्नेनाथ शिखण्डिना च। युधिष्ठिरेणेन्द्रकल्पेन चैव योऽपध्यानान्निर्दहेद् गां दिवं च॥<br><br>1740: तैश्चेद् योद्धं मन्यते धार्तराष्ट्रो निर्वृत्तोऽर्थः सकलः पाण्डवानाम्। रुपैहि युद्धं यदि मन्यसे त्वम्॥<br><br>1741: यां तां वने दुःखशय्यामवात्सीत् प्रव्राजितः पाण्डवो धर्मचारी। आप्नोतु तां दुःखतरामनर्थामन्त्यां शय्यां धार्तराष्ट्रः परासुः॥<br><br>1742: ह्रिया ज्ञानेन तपसा दमेन शौर्येणाथो धर्मगुप्त्या धनेन। नध्यातिष्ठद् धार्तराष्ट्रो दुरात्मा॥<br><br>1743: मायोपधः प्रणिपातार्जवाभ्यां तपोदमाभ्यां धर्मगुप्त्या बलेना स्तितिक्षमाणः क्लिश्यमानोऽतिवेलम्॥<br><br>1744: यदा ज्येष्ठः पाण्डवः संशितात्मा क्रोधं यत्तं वर्षपूगान् सुघोरम्। स्तदा युद्धं धार्तराष्ट्रोऽन्वतप्स्यत्॥<br><br>1745: कृष्णवर्मेव ज्वलितः समिद्धो यथा दहेत् कक्षमग्निर्निदाघे। एवं दग्धा धार्तराष्ट्रस्य सेना युधिष्ठिरः क्रोधदीप्तोऽन्ववेक्ष्य॥<br><br>1746: यदा द्रष्टा भीमसेनं रथस्थं गदाहस्तं क्रोधविषं वमन्तम्। अमर्षणं पाण्डवं भीमवेगं तदा युद्धं धार्तराष्ट्रोऽन्वतप्स्यत्॥<br><br>1747: सेनानगं दंशितं भीमसेनं स्वालक्षणं वीरहणं परेषाम्। मन्तं चमूमन्तकसंनिकाशं तदा स्मर्ता वचनस्यातिमानी॥<br><br>1748: यदा द्रष्टा भीमसेनेन नागान् निपातितान् गिरिकूटप्रकाशान्। स्तदा युद्धं धार्तराष्ट्रोऽन्वतप्स्यत्॥<br><br>1749: महासिंहो गा व इव प्रविश्य गदापाणिर्धार्तराष्ट्रानुपेत्य। यदा भीमो भीमरूपो निहन्ता तदा युद्धं धार्तराष्ट्रोऽन्वतप्स्यत्॥<br><br>1750: महाभये वीतभयः कृतास्रः समागमे शत्रुबलामर्दी। सकृद् रथेनाप्रतिमान रथौघान् पदातिसंघान् गदयाऽभिनिघ्नन्॥<br><br>1751: शैक्येन नागांस्तरसा विगृह्णन् यदा छेत्ता धार्तराष्ट्रस्य सैन्यम्। स्तदा युद्धं धार्तराष्ट्रोऽन्वतप्स्यत्॥<br><br>1752: तृणप्रायं ज्वलनेनेव दग्धं ग्रामं यथा धार्तराष्ट्रान् समीक्ष्य। पक्वं सस्यं वैद्युतेनेव दग्धं परासिक्तं विपुलं स्वं बलौघम्॥<br><br>1753: हतप्रवीरं विमुखं भयात पराङ्मुखं प्रायशोऽधृष्टयोधम्। शस्त्रार्चिषा भीमसेनेन दग्धं तदा युद्धं धार्तराष्ट्रोऽन्वतप्स्यत्॥<br><br>1754: उपासंगानाचरेद् दक्षिणेन वराङ्गानां नकुलचित्रयोधी। यदा रथाग्यो रथिनः प्रणेता तदा युद्धं धार्तराष्ट्रोऽन्वतप्स्यत्॥<br><br>1755: रथैः शुभैः सुखोचितो दुःखशय्यां वनेषु दीर्घ कालं नकुलो यामशेत। आशीविषः क्रुद्ध इवोद्वमन् विषं तदा युद्धं धार्तराष्ट्रोऽन्वतप्स्यत्॥<br><br>1756: त्यक्तात्मानः पार्थिवा योधनाय समादिष्टा धर्मराजेन सूत। सैन्यमभिद्रवन्तो दृष्ट्वा पश्चात् तप्स्यते धार्तराष्ट्रः॥<br><br>1757: शिशून् कृतास्त्रानशिशुप्रकाशान् यदा द्रष्टा कौरवः पञ्च शूरान्। स्तदा युद्धं धार्तराष्ट्रोऽन्वतप्स्यत्॥<br><br>1758: यदा गतोद्वाहमकूजनाक्षं सुवर्णतारं रथमाततायीः। दान्तैर्युक्तं सहदेवोऽधिरूढः शिरांसि राज्ञां क्षेप्स्यते मार्गणौघैः॥<br><br>1759: महाभये सम्प्रवृत्ते रथस्थं विवर्तमानं समरे कृतास्त्रम्। सर्वा दिशः सम्पतन्तं समीक्ष्य तदा युद्धं धार्तराष्ट्रोऽन्वतप्स्यत्॥<br><br>1760: ह्रीनिषेवो निपुणः सत्यवादी महाबलः सर्वधर्मोपपन्नः। गान्धारिमार्छस्तुमुले क्षिप्रकारी क्षेप्ता जनान् सहदेवस्तरस्वी॥<br><br>1761: यदा द्रष्टा द्रौपदेयान् महेषून् शूरान् कृतास्त्रान् रथयुद्धकोविदान्। स्तदा युद्धं धार्तराष्ट्रोऽन्वतप्स्यत्॥<br><br>1762: यदाभिमन्युः परवीरघाती शरैः परान् मेघ इवाभिवर्षन्। स्तदा युद्धं धार्तराष्ट्रोऽन्वतप्स्यत्। ॥<br><br>1763: यदा द्रष्टा बालमबालवीर्य द्विषच्चामूं मृत्युमिवोत्पतन्तम्। सौभद्रमिन्द्रप्रतिमं कृतास्त्रं तदा युद्धं धार्तराष्ट्रोऽन्वतप्स्यत्॥<br><br>1764: प्रभद्रकाः शीघ्रतरा युवानो विशारदाः सिंहसमानवीर्याः। स्तदा युद्धं धार्तराष्ट्रोऽन्वतप्स्यत्॥<br><br>1765: वृद्धौ विराटदुपदौ महारथौ पृथक् चमूभ्यामभिवर्तमानौ। स्तदा युद्धं धार्तराष्ट्रोऽन्वतप्स्यत्॥<br><br>1766: यदा कृतास्त्रो दुपदः प्रचिन्वन् शिरांसि यूनां समरे रथस्थः। स्तदा युद्धं धार्तराष्ट्रोऽन्वतप्स्यत्॥<br><br>1767: यदा विराटः परवीरघाती रणान्तरे शत्रुचमूं प्रवेष्टा। स्तदा युद्धं धार्तराष्ट्रोऽन्वतप्स्यत्॥<br><br>1768: ज्येष्ठं मात्स्यमनृशंसार्यरूपं विराटपुत्रं रथिनं पुरस्तात्। यदा द्रष्टा दंशितं पाण्डवार्थे तदा युद्धं धार्तराष्ट्रोऽन्वतप्स्यत्॥<br><br>1769: रणे हते कौरवाणां प्रवीरे शिखण्डिना सत्तमे शान्तनूजे। न जातु नः शत्रवो धारयेयुरसंशयं सत्यमेतद् ब्रवीमि। । यदा शिखण्डी रथिनः प्रचिन्वन् भीष्मं रथेनाभियाता वरूथी। स्तदा युद्धं धार्तराष्ट्रोऽन्वतप्स्यत्॥<br><br>1770: यदा द्रष्टा संजयानामनीके धृष्टद्युम्नं प्रमुखे रोचमानम्। अस्त्रं यस्मै गुह्यमुवाच धीमान् द्रोणस्तदा तप्स्यति धार्तराष्ट्रः॥<br><br>1771: यदा स सेनापतिरप्रमेयः परामृद्नन्निषुभिर्धार्तराष्ट्रान्। द्रोणं रणे शत्रुसहोऽभियाता तदा युद्धं धार्तराष्ट्रोऽन्वतप्स्यत्॥<br><br>1772: ह्रीमान् मनीषी बलवान् मनस्वी स लक्ष्मीवान् सोमकानां प्रबर्हः। न जातु तं शत्रवोऽन्ये सहेरन् येषां स स्यादग्रणीर्वृष्णिसिंहः॥<br><br>1773: इदं च ब्रूया मा वृणीष्वेति लोके युद्धेऽद्वितीयं सचिवं रथस्थम्। शिनेर्नप्तारं प्रवृणीम सात्यकि महाबलं वीतभयं कृतास्त्रम्॥<br><br>1774: महोरस्को दीर्घबाहुः प्रमाथी युद्धेऽद्वितीयः परमास्त्रवेदी। शिनेर्नप्ता तालमात्रायुधोऽयं महारथो वीतभयः कृतास्त्रः॥<br><br>1775: यदा शिनीनामधिपो मयोक्तः शरैः परान् मेघ इव प्रवर्षन्। स्तदा युद्धं धार्तराष्ट्रोऽन्वतप्स्यत्॥<br><br>1776: यदा धृतिं कुरुते योत्स्यमानः स दीर्घबाहुर्दृढधन्वा महात्मा। सिंहस्येव गन्धमाघ्राय गावः संचेष्टन्ते शत्रवोऽस्माद् रणाग्रे॥<br><br>1777: स दीर्घबाहुर्दृढधन्वा महात्मा भिन्द्याद् गिरीन् संहरेत् सर्वलोकान्। अस्त्रे कृती निपुणः क्षिप्रहस्तो दिवि स्थितः सूर्य इवाभिमाति॥<br><br>1778: चित्रः सूक्ष्मः सुकृतो यादवस्य अस्त्रे योगो वृष्णिसिंहस्य भूयान्। यथाविधं योगमाहुः प्रशस्तं सर्वैर्गुणैः सात्यकिस्तैरुपेतः॥<br><br>1779: र्यदा युक्तं स्यन्दनं माघवस्या स्तदा तप्स्यत्यकृतात्मा स मन्दः॥<br><br>1780: यदा रथं हेममणिप्रकाशं श्वेताश्वयुक्तं वानरकेतुमुचम्। द्रष्टा ममाप्यास्थितं केशवेन तदा तप्स्यत्यकृतात्मा स मन्दः॥<br><br>1781: यदा मौास्तलनिष्पेषमुग्रं महाशब्दं वज्रनिष्पेषतुल्यम्। विधूयमानस्य महारणे मया स गाण्डिवस्य श्रोष्यति मन्दबुद्धिः॥<br><br>1782: स्तप्ता युद्धे दुर्मतिर्दुःसहायः। दृष्ट्रा सैन्यं बाणवर्षान्धकारे प्रभज्यन्तं गोकुलवद् रणाचे॥<br><br>1783: बलाहकादुच्चरतः सुभीमान् विद्युत्स्फुलिङ्गानिव घोररूपान्। सहस्रघ्नान् द्विषतां सङ्गरेषु अस्थिच्छिदो मर्मभिदः सुपुङ्खान्॥<br><br>1784: यदा द्रष्टा ज्यामुखाद् बाणसंघान् गाण्डीवमुक्तानापतत: शिताग्रान्। स्तदा युद्धं धार्तराष्ट्रोऽन्वतप्स्यत्॥<br><br>1785: यदा मन्दः परबाणान् विमुक्तान् ममे षुभिर्जियमाणान् प्रतीपम्। स्तदा युद्धं धार्तराष्ट्रोऽन्वतप्स्यत्॥<br><br>1786: यदा विपाठा मद्भुजविप्रमुक्ता द्विजाः फलानीव महीरुहाग्रात्। प्रचेतार उत्तमाङ्गानि यूनां तदा युद्धं धार्तराष्ट्रोऽन्वतप्स्यत्॥<br><br>1787: यदा द्रष्टा पततः स्यन्दनेभ्यो महागजेभ्योऽश्वगतान् सुयोधनान्। शरैर्हतान् पातितांश्चैव रङ्गे तदा युद्धं धार्तराष्ट्रोऽन्वतप्स्यत्॥<br><br>1788: असम्प्राप्तानस्त्रपथं परस्य तदा द्रष्टा नश्यतो धार्तराष्ट्रान्। अकुर्वतः कर्म युद्धे समन्तात् तदा युद्धं धार्तराष्ट्रोऽन्वतप्स्यत्॥<br><br>1789: पदातिसंघान् रथसंघान् समन्ताद् ह्यात्ताननः काल इवाततेषुः। प्रणोत्स्यामि ज्वलितैर्बाणवषैः शत्रूस्तदा तप्स्यति मन्दबुद्धिः॥<br><br>1790: सर्वा दिशः सम्पतता रथेन रजोध्वस्तं गाण्डिवेन प्रकृत्तम्। यदा द्रष्टा स्वबलं सम्प्रमूढं तदा पश्चात् तप्स्यति मन्दबुद्धिः॥<br><br>1791: कान्दिग्भूतं छिन्नगात्रं विसंज्ञं दुर्योधनो द्रक्ष्यति सर्वसैन्यम्। हताश्ववीराग्रयनरेन्द्रनागं पिपासितं श्रान्तपत्रं भयार्तम्॥<br><br>1792: आर्तस्वरं हन्यमानं हतं च विकीर्णकेशास्थिकपालसंघम्। प्रजापतेः कर्म यथार्थनिष्ठितं तदा दृष्ट्वा तप्स्यति मन्दबुद्धिः॥<br><br>1793: यदा रथे गाण्डिवं वासुदेवं दिव्यं शङ्ख पाञ्चजन्यं हयांश्च। तूणावक्षय्यौ देवदत्तं च मां च द्रष्ट्वा युद्धे धार्तराष्ट्रोऽन्वतप्स्यत्॥<br><br>1794: उद्वर्तयन् दस्युसङ्घान् समेतान् प्रवर्तयन् युगमन्यद् युगान्ते। स्तदा तप्ता धृतराष्ट्रः सपुत्रः॥<br><br>1795: सभ्राता वै सहसैन्यः सभृत्यो भ्रष्टैश्वर्व्यः क्रोधवशोऽल्पचेताः। दर्पस्यान्ते निहतो वेपमानः पश्चान्मन्दस्तप्स्यति धार्तराष्ट्रः॥<br><br>1796: पूर्वाह्ने मां कृतजप्यं कदाचिद् विप्रः प्रोवाचोदकान्ते मनोज्ञम्। कर्तव्यं ते दुष्करं कर्म पार्थ योद्धव्यं ते शत्रुभिः सव्यसाचिन्॥<br><br>1797: इन्द्रो वा ते हरिमान् वज्रहस्तः पुरस्ताद् यातु समरेऽरीन् विनिघ्नन्। सुग्रीवयुक्तेन रथेन वा ते पश्चात् कृष्णो रक्षतु वासुदेवः॥<br><br>1798: दस्मिन् युद्धे वासुदेवं सहायम्। स मे लब्धो दस्युवधाय कृष्णो मन्ये चैतद् विहितं दैवतैर्मे॥<br><br>1799: अयुद्ध्यमानो मनसाऽपि यस्य जयं कृष्णः पुरुषस्याभिनन्देत्। एवं सर्वान् स व्यतीयादमित्रान् सेन्द्रान् देवान् मानुषे नास्ति चिन्ता॥<br><br>1800: न्महोदधिं सलिलस्याप्रमेयम्। तेजस्विनं कृष्णमत्यन्तशूरं युद्धेन यो वासुदेवं जिगीषेत्॥<br><br>1801: गिरिं य इच्छेत् तु तलेन भेत्तुं शिलोच्चयं श्वेतमतिप्रमाणम्। न चापि किंचित् स गिरेस्तु कुर्यात्॥<br><br>1802: अग्नि समिद्धं शमयेद् भुजाभ्यां चन्द्रं च सूर्यं च निवारयेत। हरेद् देवानाममृतं प्रसह्य युद्धेन यो वासुदेवं जिगीषेत्॥<br><br>1803: नुत्साद्य राज्ञः समरे प्रसह्या उवाह भार्या यशसा ज्वलन्ती यस्यां जज्ञे रौक्मिणेयो महात्मा॥<br><br>1804: अयं गान्धारांस्तरसा सम्प्रमथ्य जित्वा पुत्रान् नग्नजित: समग्रान्। बद्धं मुमोच विनदन्तं प्रसह्य सुदर्शनं वै देवतानां ललामम्॥<br><br>1805: अय कपाटेन जघान पाण्ड्यं तथा कलिङ्गान् दन्तकूरे ममर्द। अनेन दग्धा वर्षपूगान् विनाथा वाराणसी नगरी सम्बभूव॥<br><br>1806: अयं स्म युद्धे मन्यतेऽन्यैरजेयं तमेकलव्यं नाम निषादराजम्। वेगेनैव शैलमभिहत्य जम्भः शेते स कृष्णेन हतः परासुः॥<br><br>1807: तथोडग्रसेनस्य सुतं सुदुष्टं वृष्ण्यन्धकानां मध्यगतं समास्थम्। अपातयद् बलदेवद्वितीयो हत्वा ददौ चोग्रसेनाय राज्यम्॥<br><br>1808: अयं सौभं योधयामास स्वस्थं विभीषणं मायया शाल्वराजम्। सौभद्वारि प्रत्यगृह्णाच्छतघ्नीं दो• क एनं विषहेत मर्त्यः॥<br><br>1809: प्राग्जोतिषं नाम बभूव दुर्गं पुरं घोरमसुराणामसह्यम्। महाबलो नरकस्तत्र भौमो जहारादित्या मणिकुण्डले शुभे॥<br><br>1810: न तं देवाः सह शक्रेण शेकुः समागता युधि मृत्योरभीताः। दृष्ट्वा च तं विक्रम केशवस्य बलं तथैवास्त्रमवारणीयम्॥<br><br>1811: जानन्तोऽस्य प्रकृति केशवस्य न्ययोजयन् दस्युवधाय कृष्णम्। मैश्वर्यवान् सिद्धिषु वासुदेवः॥<br><br>1812: निर्मोचने षट् सहस्राणि हत्वा संच्छिद्य पाशान् सहसा क्षुरान्तान्। मुरं हत्वा विनिहत्यौघरक्षौ निर्मोचनं चापि जगाम वीरः॥<br><br>1813: तत्रैव तेनास्य बभूव युद्धं महाबलेनातिबलस्य विष्णोः। तेनेवोन्मथितः कर्णिकारः॥<br><br>1814: आहृत्य कृष्णो मणिकुण्डले ते हत्वा च भौमं नरकं मुरं च। श्रिया वृतो यशसा प्रत्याजगामाप्रतिमप्रभावः॥<br><br>1815: अस्मै ववाण्यददंस्तत्र देवा दृष्ट्वा भीमं कर्म कृतं रणे तत्। दाकाशे चाप्सु च ते क्रमः स्यात्॥<br><br>1816: नित्येव कृष्णश्च ततः कृतार्थः। एवंरूपे वासुदेवेऽप्रमेये महाबले गुणसम्पत् सदैव॥<br><br>1817: माशंसते धार्तराष्ट्रो विजेतुम्। सदा ह्येनं तर्कयते दुरात्मा तच्चाप्ययं सहतेऽस्मान् समीक्ष्य॥<br><br>1818: पर्यागतं मम कृष्णस्य चैव यो मन्यते कलहं सम्प्रसह्य। शक्यं हर्तुं पाण्डवानां ममत्वं तद् वेदिता संयुगं तत्र गत्वा॥<br><br>1819: चैव। नमस्कृत्वा शान्तनवाय राज्ञे द्रोणायाथो सहपुत्राय शारद्वतायाप्रतिद्वन्द्विने च योत्स्याम्यहं राज्यमभीप्समानः॥<br><br>1820: धर्मेणाप्तं निधनं तस्य मन्ये यो योत्स्यते पाण्डवैः पापबुद्धिः। मिथ्या ग्लहे निर्जिता वै नृशंसैः संवत्सरान् वै द्वादश राजपुत्राः॥<br><br>1821: वास: कृच्छ्रो विहितश्चाप्यरण्ये दीर्घ कालं चैकमज्ञातवर्षम्। ते हि कस्माज्जीवतां पाण्डवानां नन्दिष्यन्ते धार्तराष्ट्राः पदस्थाः॥<br><br>1822: वैर्महेन्द्रप्रमुखैः सहायैः। स्ततो ध्रुवं नास्ति कृतं च साधु॥<br><br>1823: न चेदिमं पुरुषं कर्मबद्धं न चेदस्मान् मन्यतेऽसौविशिष्टान्। आशंसेऽहं वासुदेवद्वितीयो दुर्योधनं सानुबन्धं निहन्तुम्॥<br><br>1824: न चेदिदं कर्म नरेन्द्र वध्यं न चेद् भवेत् सुकृतं निष्फलं वा। इदं च तच्चाभिसमीक्ष्य नूनं पराजयो धार्तराष्ट्रस्य साधुः॥<br><br>1825: प्रत्यक्षं वः कुरवो यद् ब्रवीमि युध्यमाना धार्तराष्ट्रा न सन्ति। न युद्धे वै शेष इहास्ति कश्चित्॥<br><br>1826: हत्वा त्वहं धार्तराष्ट्रान् सकर्णान् राज्यं कुरूणामवजेता समग्रम्। यद् वः कार्यं तत् कुरुध्वं यथास्वमिष्ठान् दारानात्मभोगान् भजध्वम्॥<br><br>1827: अप्येवं नो ब्राह्मणाः सन्ति वृद्धा बहुश्रुताः शीलवन्तः कुलीनाः। सांवत्सरा ज्योतिषि चाभियुक्ता नक्षत्रयोगेषु च निश्चयज्ञाः॥<br><br>1828: उच्चावचं दैवयुक्तं रहस्यं दिव्यः प्रश्ना मृगचक्रा मुहूर्ताः। क्षयं महान्तं कुरुसुंजयानां निवेदयन्ते पाण्डवानां जयं च॥<br><br>1829: यथा हि नो मन्यतेऽजातशत्रुः संसिद्धार्थो द्विषतां निग्रहाय। जनार्दनश्चाप्यपरोक्षविद्यो न संशयं पश्यति वृष्णिसिंहः॥<br><br>1830: अहं तथैवं खलु भाविरूपं पश्यामि बुद्ध्या स्वयमप्रमत्तः। दृष्टिश्च मे न व्यथते पुराणी संयुध्यमाना धार्तराष्ट्रा न सन्ति॥<br><br>1831: रनाहता कम्पति मे धनुर्ला। बाणाश्च मे तूणमुखाद् विसृत्य मुहुर्मुहुर्गन्तुमुशन्ति चैव॥<br><br>1832: खङ्गः कोशान्निःसरति प्रसन्नो हित्वेव जीर्णीमुरगस्त्वचं स्वाम्। ध्वजे वाचो रौद्ररूपा भवन्ति कदा रथो योक्ष्यते ते किरीटिन्॥<br><br>1833: गोमायुसंघाश्च नदन्ति रात्रौ रक्षांस्यथो निष्पतन्त्यन्तरिक्षात्। मृगाः शृगाला: शितिकण्ठाश्च काका गृध्रा बकाश्चैव तरक्षवश्च॥<br><br>1834: सुवर्णपत्राश्च पतन्ति पश्चाद् दृष्ट्वा रथं श्वेतहयप्रयुक्तम्। अहं ह्येकः पार्थिवान् सर्वयोधान् शरान् वर्षन् मृत्युलोकं नयेयम्॥<br><br>1835: समाददानः पृथगस्त्रमार्गान् यथाग्निरिद्धो गहन् निदाघे। स्थूणाकर्णं पाशुपतं महास्त्रं ब्राह्मं चास्त्रं यच्च शक्रोऽप्यदान्मे॥<br><br>1836: वधे धृतो वेगवतः प्रमुञ्चन् नाहं प्रजाः किंचिदिहावशिष्ये। शान्ति लप्स्ये परमो ह्येष भाव: स्थिरो मम ब्रूहि गावल्गणे तान्॥<br><br>1837: ये वै जय्याः समरे देवानपीन्द्रप्रमुखान् समेतान्। सूत लब्वा तैर्मन्यते कलहं सम्प्रसह्य स धार्तराष्ट्रः पश्यत मोहमस्य॥<br><br>1838: वृद्धो भीष्मः शान्तनवः कृपश्च द्रोणः सपुत्रो विदुरश्च धीमान्। एते सर्वे यद् वदन्ते तदस्तु आयुष्मन्तः कुरवः सन्तु सर्वे॥<br><br>1839: वैशम्पायन उवाच समवेतेषु सर्वेषु तेषु राजसु भारत। दुर्योधनमिदं वाक्यं भीष्मः शान्तनवोऽब्रवीत्॥<br><br>1840: बृहस्पतिश्चोशना च ब्रह्माणं पर्युपस्थितौ। मरुतश्च सहेन्द्रेण वसवश्चाग्निना सह॥<br><br>1841: आदित्याश्चैव साध्याश्च ये च सप्तर्षयो दिवि। विश्वावसुश्च गन्धर्वः शुभाश्चाप्सरसां गणाः॥<br><br>1842: नमस्कृत्योपजग्मुस्ते लोकवृद्धं पितामहम्। परिवार्य च विश्वेशं पर्यासत दिवौकसः॥<br><br>1843: तेषां मनश्च तेजश्चाप्याददानाविवौजसा। पूर्वदेवौ व्यतिक्रान्तौ नरनारायणावृषी॥<br><br>1844: बृहस्पतिस्तु पप्रच्छ ब्रह्माणं काविमाविति। भवन्तं नोपतिष्ठेते तौ नः शंस पितामहः॥<br><br>1845: ब्रह्मोवाच यावेतौ पृथिवीं द्यां च भासयन्तौ तपस्विनौ। ज्वलन्तौ रोचमानौ च व्याप्यातीतौ महाबलौ॥<br><br>1846: नरनारायणावेतौ लोकाल्लोकं समास्थितौ। ऊर्जितौ स्वेन तपसा महासत्त्वपराक्रमौ॥<br><br>1847: एतौ हि कर्मणा लोकं नन्दयामासतुवि॒वम्। द्विधाभूतौ महाप्राज्ञौ विद्धि ब्रह्मन् परंतपौ। असुराणां विनाशाय देवगन्धर्वपूजितौ॥<br><br>1848: वैशम्पायन उवाच जगाम शक्रस्तच्छुत्वा यत्र तौ तेपतुस्तपः। सार्धं देवगणः सर्वैर्वृहस्पतिपुरोगमैः॥<br><br>1849: तदा देवासुरे युद्धे भये जाते दिवौकसाम्। अयाचत महात्मानौ नरनारायणौ वरम्॥<br><br>1850: तावब्रूतां वृणीष्वेति तदा भरतसत्तम। अथैतावब्रवीच्छक्रः साह्यं नः क्रियतामिति॥<br><br>1851: ततस्तौ शक्रमब्रूतां करिष्यावो यदिच्छसि। ताभ्यां च सहितः शक्रो विजिग्ये दैत्यदानवान्॥<br><br>1852: नर इन्द्रस्य संग्रामे हत्वा शत्रून् परन्तपः। पौलोमान् कालखमांश्च सहस्राणि शतानि च॥<br><br>1853: एषं भ्रान्ते रथे तिष्ठन् भल्लेनापाहरच्छिरः। जम्भस्य ग्रसमानस्य तदा ह्यर्जुन आहवे॥<br><br>1854: एष पारे समुद्रस्य हिरण्यपुरमारुजत्। जित्वा षष्टिं सहस्राणि निवातकवचान् रणे॥<br><br>1855: एष देवान् सहेन्द्रेण जित्वा परपुरञ्जयः। अतर्पयन्महाबाहुरर्जुनो जातवेदसम्॥<br><br>1856: नारायणस्तथैवात्र भूयसोऽन्याञ्जघान ह। एवमेतौ महावीर्यौ तौ पश्यत समागतौ॥<br><br>1857: वासुदेवार्जुनौ वीरौ समवेतौ महारथौ। नरनारायणौ देवौ पूर्वदेवाविति श्रुतिः॥<br><br>1858: अजेयौ मानुषे लोके सेन्ट्रैरपि सुरासुरैः। एष नारायणः कृष्णः फाल्गुनश्च नरः स्मृतः। नारायणो नरश्चैव सत्त्वमेकं द्विधा कृतम्॥<br><br>1859: एतौ हि कर्मणा लोकानश्नुवातेऽक्षयान् ध्रुवान्। तत्र तत्रैव जायते युद्धकाले पुनः पुनः॥<br><br>1860: तस्मात् कर्मैव कर्तव्यमिति होवाच नारदः। एतद्धि सर्वमाचष्ट वृष्णिचक्रस्य वेदवित्॥<br><br>1861: शङ्खचक्रगदाहस्तं यदा द्रक्ष्यसि केशवम्। पर्याददानं चास्त्राणि भीमधन्वानमर्जुनम्॥<br><br>1862: सनातनौ महात्मानौ कृष्णावेकरथे स्थितौ। दुर्योधन तदा तात स्मर्ताऽसि वचनं मम॥<br><br>1863: नोचेदयमभाव: स्यात् कुरूणां प्रत्युपस्थितः। अर्थाच्च तात धर्माच्च तव बुद्धिरुपप्लुता॥<br><br>1864: न चेद् ग्रहीष्यसे वाक्यं श्रोतासि सुबहून् हतान्। तवैव हि मतं सर्वे कुरवः पर्युपासते॥<br><br>1865: त्रयाणामेव च मतं तत् त्वमेकोऽनुमन्यसे। रामेण चैव शप्तस्य कर्णस्य भरतर्षभ॥<br><br>1866: दुर्जातेः सूतपुत्रस्य शकुनेः सौबलस्य च। तथा क्षुद्रस्य पापस्य भ्रातुर्दुःशासनस्य च॥<br><br>1867: कर्ण उवाच नैवमायुष्मता वाच्यं यन्मामात्थ पितामह। क्षत्रधर्मे स्थितो ह्यस्मि स्वधर्मादनपेयिवान्॥<br><br>1868: किं चान्यन्मयि दुर्वृत्तं येन मां परिगर्हसे। न हि मे वृजिनं किंचिद् धार्तराष्ट्रा विदुः क्वचित्। । नाचरं वृजिनं किंचिद् धार्तराष्ट्रस्य नित्यशः। अहं हि पाण्डवान् सर्वान् हनिष्यामि रणेस्थितान्॥<br><br>1869: प्राग्विरुद्धैः शमं सद्धिः कथं वा क्रियते पुनः। राज्ञो हि धृतराष्ट्रस्य सर्वं कार्यं प्रियं मया। तथा दुर्योधनस्यापि स हि राज्ये समाहितः॥<br><br>1870: वैशम्पायन उवाच कर्णस्य तु वचः श्रुत्वा भीष्मः शान्तनवः पुनः। धृतराष्ट्रः महाराज सम्भाष्येदं वचोऽब्रवीत्॥<br><br>1871: यदयं कत्थते नित्यं हन्ताहं पाण्डवानिति। नायं कलापि सम्पूर्णा पाण्डवानां महात्मनाम्॥<br><br>1872: अनयो योऽयमागन्ता पुत्राणां ते दुरात्मनाम्। तदस्य कर्म जानीहि सूतपुत्रस्य दुर्मतेः॥<br><br>1873: एतमाश्रित्य पुत्रस्ते मन्दबुद्धिः सुयोधनः। अवामन्यत तान् वीरान् देवपुत्रानरिंदमान्॥<br><br>1874: किं चाप्येतेन तत्कर्म कृतपूर्वं सुदुष्करम्। तैर्यथा पाण्डवैः सर्वैरेकैकेन कृतं पुरा॥<br><br>1875: दृष्ट्वा विराटनगरे भ्रातरं निहतं प्रियम्। धनंजयेन विक्रम्य किमनेन तदा कृतम्॥<br><br>1876: सहितान् हि कुरून् सर्वानभियातो धनंजयः। प्रमथ्य चाच्छिनद् वासः किमयं प्रोषितस्तदा॥<br><br>1877: गन्धर्वैर्घोषयात्रायां ह्रियते यत् सुतस्तव। क्व तदा सूतपुत्रोऽभूद् य इदानीं वृषायते॥<br><br>1878: ननु तत्रापि भीमेन पार्थेन च महात्मना। यमाभ्यामेव संगम्य गन्धर्वास्ते पराजिताः॥<br><br>1879: एतान्यस्य मृषोक्तानि बहूनि भरतर्षभ। विकत्थनस्य भद्रं ते सदा धर्मार्थलोपिनः॥<br><br>1880: भीष्मस्य तु वचः श्रुत्वा भारद्वाजो महामनाः। धृतराष्ट्रमुवाचेदं राजमध्येऽभिपूजयन्॥<br><br>1881: यदाह भरतश्रेष्ठो भीष्मस्तत् क्रियतां नृप। न काममर्थलिप्सूनां वचनं कर्तुमर्हसि॥<br><br>1882: पुरा युद्धात् साधु मन्ये पाण्डवैः सह संगतम्। यद् वाक्यमर्जुनेनोक्तं संजयेन निवेदितम्॥<br><br>1883: सर्वं तदपि जानामि करिष्यति च पाण्डवः। न ह्यस्य त्रिषु लोकेषु सदृशोऽन्ति धनुर्धरः॥<br><br>1884: अनादृत्य तु तद् वाक्यमर्थवद् द्रोणभीष्मयोः। ततः स संजयं राजा पर्यपृच्छत पाण्डवान्॥<br><br>1885: तदैव कुरवः सर्वे निराशा जीवितेऽभवन्। भीष्मद्रोणौ यदा राजा न सम्यगनुभाषते॥<br><br>1886: धृतराष्ट्र उवाच किमसौ पाण्डवौ राजा धर्मपुत्रोऽभ्यभाषत। श्रुत्वेह बहुला: सेनाः प्रीत्यर्थं नः समागताः॥<br><br>1887: किमसौ चेष्टते सूत योत्स्यमानो युधिष्ठिरः। के वास्य भ्रातृपुत्राणां पश्यन्त्याज्ञेप्सवो मुखम्॥<br><br>1888: के स्विदेनं वारयन्ति युद्धाच्छाम्येति वा पुनः। निकृत्या कोपितं मन्दैर्धर्मज्ञं धर्मचारिणम्॥<br><br>1889: संजय उवाच राज्ञो मुखमुदीक्षन्ते पञ्चालाः पाण्डवै सह। युधिष्ठिरस्य भद्रं ते स सर्वाननुशास्ति च॥<br><br>1890: पृथग्भूताः पाण्डवानां पञ्चालानां रथव्रजाः। आयान्तमभिनन्दन्ति कुन्तीपुत्रं युधिष्ठिरम्॥<br><br>1891: नभः सूर्यमिवोद्यन्तं कौन्तेयं दीप्ततेजसम्। पञ्चालाः प्रतिनन्दन्ति तेजोराशिमिवोदितम्॥<br><br>1892: आगोपालाविपालाश्च नन्दमाना युधिष्ठिरम्। पञ्चाला: केकया मत्स्याः प्रतिनन्दन्ति पाण्डवम्॥<br><br>1893: ब्राह्मण्यो राजपुत्र्यश्च विशां दुहितरश्च याः। क्रीडन्त्योऽभिसमायान्ति पार्थं संनद्धमीक्षितुम्॥<br><br>1894: धृतराष्ट्र उवाच संजयाचक्ष्व येनास्मान् पाण्डवा अभ्ययुञ्जत। धृष्टद्युम्नस्य सैन्येन सोमकानां बलेन च॥<br><br>1895: वैशम्पायन उवाच गावल्गणिस्तु तत्पृष्टः सभायां कुरुसंसदि। निःश्वस्य सुभृशं दीर्घ मुहुः संचिन्तयन्निव॥<br><br>1896: तत्रानिमित्ततो दैवात् सूतं कश्मलमाविशत्। तदाऽऽचचक्षे विदुरः सभायां राजसंसदि॥<br><br>1897: संजयोऽयं महाराज मूर्च्छितः पतितो भुवि। वाचं न सृजते कांचिद्धीनप्रज्ञोऽल्पचेतनः॥<br><br>1898: धृतराष्ट्र उवाच अपश्यत् संजयो नूनं कुन्तीपुत्रान् महारथान्। तैरस्य पुरुषव्याघे शमुद्वेजितं मनः॥<br><br>1899: वैशम्पायन उवाच संजयश्चेतनां लब्ध्वा प्रत्याश्वस्येदमब्रवीत्। धृतराष्ट्र महाराज सभायां कुरुसंसदि॥<br><br>1900: संजय उवाच दृष्टवानस्मि राजेन्द्र कुन्तीपुत्रान् महारथान्। मत्स्यराजगृहावासनिरोधेनावकर्शितान्॥<br><br>1901: शृणु यैर्हि महाराज पाण्डवा अभ्ययुञ्जत। धृष्टद्युम्नेन वीरेण युद्धे वस्तेऽब्ययुञ्जत॥<br><br>1902: यो नैव रोषान्न भयान्न लोभान्नार्थकारणात्। न हेतुवादाद् धर्मात्मा सत्यं जह्यात् कदाचन॥<br><br>1903: यः प्रमाणं महाराज धर्मं धर्मभृतां वरः। अजातशत्रुणा तेन पाण्डवा अभ्ययुञ्जत॥<br><br>1904: यस्य बाहुबले तुल्यः पृथिव्यां नास्ति कश्चन। यो वै सर्वान् महीपालान् वशे चक्रे धनुर्धरः। यः काशीनङ्गमगधान् कलिङ्गाश्च युधाऽजयत्॥<br><br>1905: तेन वो भीमसेनेन पाण्डवा अभ्ययुञ्जत। यस्य वीर्येण सहसा चत्वारो भुवि पाण्डवाः॥<br><br>1906: निःसृत्य जतुगेहाद् वै हिडिम्बात् पुरुषादकात्। यश्चैषामभवद् द्वीपः कुन्तीपुत्रो वृकोदरः॥<br><br>1907: याज्ञसेनीमथो यत्र सिन्धुराजोऽपकृष्टवान्। तत्रैषामभवद् द्वीपः कुन्तीपुत्रो वृकोदरः॥<br><br>1908: यश्च तान् संगतान् सर्वान् पाण्डवान् वारणावते। दह्यतो मोचयामास तेन वस्तेऽभ्ययुञ्जत॥<br><br>1909: कृष्णायां चरता प्रीतिं येन क्रोधवशा हताः। प्रविश्य विषमं घोरं पर्वतं गन्धमादनम्॥<br><br>1910: यस्य नागायुतैर्वीर्यं भुजयोः सारमर्पितम्। तेन वो भीमसेनेन पाण्डवा अभ्ययुञ्जत॥<br><br>1911: कृष्णाद्वितीयो विक्रम्य तुष्ट्यर्थं जातवेदसः। अजयद् य: पुरा वीरो युध्यमानं पुरंदरम्॥<br><br>1912: यः स साक्षान्महादेवं गिरिशं शूलपाणिनम्। तोषयामास युद्धेन देवदेवमुमापतिम्॥<br><br>1913: यश्च सर्वान् वशे चक्रे लोकपालान् धनुर्धरः। तेन वो विजयेनाजौ पाण्डवा अभ्ययुञ्जत। ॥<br><br>1914: यः प्रतीची दिशं चक्रे वशे म्लेच्छगणायुताम्। स तत्र नकुलो योद्धा चित्रयोधी व्यवस्थितः॥<br><br>1915: तेन वो दर्शनीयेन वीरेणातिधनुर्भूता। माद्रीपुत्रेण कौरव्य पाण्डवा अभ्ययुञ्जत॥<br><br>1916: यः काशीनङ्गमगधान् कलिङ्गांश्च युधाजयत्। तेन वः सहदेवेन पाण्डवा अभ्ययुञ्जत॥<br><br>1917: यस्य वीर्येण सदृशाश्चत्वारो भुवि मानवाः। अश्वत्थामा धृष्टकेतू रुक्मी प्रद्युम्न एव च॥<br><br>1918: तेन वः सहदेवेन युद्धं राजन् महात्ययम्। यवीयसा नृवीरेण माद्रीनन्दिकरेण च॥<br><br>1919: तपश्चचार या घोरं काशिकन्या पुरा सती। भीष्मस्य वधमिच्छन्ती प्रेत्यापि भरतर्षभ॥<br><br>1920: पाञ्चालस्य सुता जज्ञे दैवाच्च स पुनः पुमान्। स्त्रीपुंसोः पुरुषव्याघ्र यः स वेद गुणागुणान्॥<br><br>1921: यः कलिङ्गान् समापेदे पाञ्चाल्यो युद्धदुर्मदः। शिखण्डिना वः कुरवः कृतास्त्रेणाभ्ययुञ्जत॥<br><br>1922: यं यक्षः पुरुषं चक्रे भीष्मस्य निधनेच्छया। महेष्वासेन रौद्रेण पाण्डवा अभ्ययुञ्जत॥<br><br>1923: महेष्वासा राजपुत्रा भ्रातरः पञ्च केकयाः। आमुक्तकवचाः शूरास्तैश्च वस्तेऽभ्ययुञ्जत॥<br><br>1924: यो दीर्घबाहुः क्षिप्रास्त्रो धृतिमान् सत्यविक्रमः। तेन वो वृष्णिवीरेण युयुधानेन संगरः॥<br><br>1925: य आसीच्छरणं काले पाण्डवानां महात्मनाम्। रणे तेन विराटेन भविता वः समागमः॥<br><br>1926: यः स काशिपती राजा वाराणस्यां महारथः। स तेषामभवद् योद्धा तेन वस्तेऽभ्ययुञ्जत॥<br><br>1927: शिशुभिर्दुर्जयैः संख्ये द्रौपदेयैर्महात्मभिः। आशीविषसमस्पर्शः पाण्डवा अभ्ययुञ्जत॥<br><br>1928: यः कृष्णसदृशो वीर्ये युधिष्ठिरसमो दमे। तेनाभिमन्युना संख्ये पाण्डवा अभ्ययुञ्जत॥<br><br>1929: यश्चैवाप्रतिमो वीर्ये धृष्टकेतुर्महायशाः। दुःसहः समरे क्रुद्धः शैशुपालिमहारथः॥<br><br>1930: तेन वश्चेदिराजन पाण्डवा अभ्ययुञ्जत। अक्षौहिण्या परिवृतः पाण्डवान् योऽभिसंश्रितः॥<br><br>1931: यः संश्रयः पाण्डवानां देवानामिव वासवः। तेन वो वासुदेवेन पाण्डवा अभ्ययुञ्जत॥<br><br>1932: तथा चेदिपतेर्धाता शरभो भरतर्षभ। करकर्षेण सहितस्ताभ्यां वस्तेऽभ्ययुञ्जत॥<br><br>1933: जारासंधिः सहदेवो जयत्सेनश्च तावुभौ। युद्धेऽप्रतिस्थौ वीरौ पाण्डवार्थं व्यवस्थितौ॥<br><br>1934: द्रुपदश्च महातेजा बलेन महता वृतः। त्यक्तात्मा पाण्डवार्थाय योत्स्यमानो व्यवस्थितः॥<br><br>1935: एते चान्ये च बहवः प्राच्योदीच्या महीक्षितः। शतशो यानुपाश्रित्य धर्मराजो व्यवस्थितः॥<br><br>1936: धृतराष्ट्र उवाच सर्व एते महोत्साहा ये त्वया परिकीर्तिताः। एकतस्त्वेव ते सर्वे समेता भीम एकतः॥<br><br>1937: भीमसेनाद्धि मे भूयो भयं संजायते महत्। क्रुद्धादमर्षणात् तात व्याघ्रादिव महारुरोः॥<br><br>1938: जागर्मि रात्रयः सर्वा दीर्घमुष्णं च निःश्वसन्। भीतो वृकोदरात् तात सिंहात् पशुरिवापरः॥<br><br>1939: न हि तस्य महाबाहोः शक्रप्रतिमतेजसः। सैन्येऽस्मिन् प्रतिपश्यामि य एनं विषहेद् युधि॥<br><br>1940: अमर्षणश्च कौन्तेयो दृढवैरच पाण्डवः। अनर्महासी सोन्मादस्तिर्यकप्रेक्षी महास्वनः॥<br><br>1941: महावेगो महोत्साहो महाबाहुर्महाबलः। मन्दानां मम पुत्राणां युद्धेनान्तं करिष्यति॥<br><br>1942: ऊरुचाहगृहीतानां गदां बिभ्रद् वृकोदरः। कुरूणामृषभो युद्धो दण्डपाणिरिवान्तकः॥<br><br>1943: अष्टानिमायसी घोरां गदां काञ्चनभूषणाम्। मनसाऽहं प्रपश्यामि ब्रह्मदण्डमिवोद्यतम्॥<br><br>1944: यथा मृगाणां यूथेषु सिंहो जातबलश्चरेत्। मामकेषु तथा भीमो बलेषु विचरिष्यति॥<br><br>1945: सर्वेषां मम पुत्राणां स एकः क्रूरविक्रमः। बह्वाशी विप्रतीपश्च बाल्येऽपि रभसः सदा॥<br><br>1946: उद्वेपते मे हृदयं ये मे दुर्योधनादयः। बाल्येऽपि तेन युध्यन्तो वारणेनेव मर्दिताः॥<br><br>1947: तस्य वीर्येण संक्लिष्टा नित्यमेव सुता मम। स एव हेतुर्भेदस्य भीमो भीमपराक्रमः॥<br><br>1948: ग्रसमानमनीकानि नरवारणवाजिनाम्। पश्यामीवाग्रतो भीमं क्रोधमूर्च्छितमाहवे॥<br><br>1949: अस्त्रे द्रोणार्जुनसमं वायुवेगसमं जवे। महेश्वरसमं क्रोधे को हन्याद् भीममाहवे॥<br><br>1950: संजयाचक्ष्व मे शूरं भीमसेनममर्षणम्। अतिलाभं तु मन्येऽहं यत् तेन रिपुघातिना॥<br><br>1951: सर्वे येन भीमबला यक्षा राक्षसाश्च पुरा हताः॥<br><br>1952: कथं तस्य रणे वेगं मानुषः प्रसहिष्यति। न स जातु वशे तस्थौ मम बाल्येऽपि संजय॥<br><br>1953: किं पुनर्मम दुष्पुत्रैः क्लिष्टः सम्प्रति पाण्डवः। निष्ठुरो रोषणोऽत्यर्थं भज्येतापि न संनमेत्। तदैव न हताः पुत्रा मम मनस्विना। तिर्यक्प्रेक्षी संहतभूः कथं शाम्येद् वृकोदरः॥<br><br>1954: शूरस्तथाप्रतिबलो गौरस्ताल इवोन्नतः। प्रमाणतो भीसेनः प्रादेशेनाधिकोऽर्जुनात्॥<br><br>1955: जवेन वाजिनोऽत्येति बलेनात्येति कुञ्चरान्। अव्यक्तजपी मध्वक्षो मध्यमः पाण्डवो बली॥<br><br>1956: इति बाल्ये श्रुतः पूर्वं मया व्यासमुखात् पुरा। रूपतो वीर्यतश्चैव याथातथ्येन पाण्डवः॥<br><br>1957: आयसेन स दण्डेन रथान् नागान् नरान् हयान्। हनिष्यति रणे क्रुद्धो रौद्रः क्रूरपराक्रमः॥<br><br>1958: अमर्षी नित्यसंरब्धो भीमः प्रहरतां वरः। मया तात प्रतीपानि कुर्वन् पूर्वं विमानितः॥<br><br>1959: निष्कर्णामायसी स्थूलां सुपार्छा काञ्चनीं गदाम्। शतघ्नीं शतनिर्हादां कथं शक्ष्यन्ति मे सुताः॥<br><br>1960: अपारमप्लवागाधं समुद्रं शरवेधिनम्। भीमसेनमयं दुर्गं तात मन्दास्तितीर्षवः॥<br><br>1961: क्रोशतो मे न शृण्वन्ति बालाः पण्डितमानिनः। विषमं न हि मन्यन्ते प्रपातं मधुदर्शिनः॥<br><br>1962: संयुगं ये गमिष्यन्ति नररूपेण मृत्युना। नियतं चोदिता धात्रा सिंहेनेव महामृगाः॥<br><br>1963: शैक्यां तात चतुष्किष्कुं षडस्रिममितौजसम्। प्रहितां दुःखसंस्पर्शी कथं शक्ष्यन्ति मे सुताः॥<br><br>1964: कदां भ्रामयतस्तस्य भिन्दतो हस्तिमस्तकान्। सृक्किणी लेलिहानस्य वाष्यमुत्सृजतो मुहुः॥<br><br>1965: उद्दिश्य नागान् पततः कुर्वतो भैरवान् रवान्। प्रतीपं पततो मत्तान् कुञ्जरान् प्रतिगर्जतः॥<br><br>1966: विगाह्य रथमार्गेषु वरानुद्दिश्य निघ्नतः। अग्नेः प्रज्वलितस्येव अपि मुच्येत मे प्रजा॥<br><br>1967: वीथीं कुर्वन् महाबाहुर्द्रावयन् मम वाहिनीम्। नृत्यन्निव गदापाणिर्युगान्तं दर्शयिष्यति॥<br><br>1968: प्रभिन्न इव मातङ्गः प्रभञ्जन् पुष्पितान् द्रमान्। प्रवेक्ष्यति रणे सेनां पुत्राणां मे वृकोदरः॥<br><br>1969: कुर्वन् रथान् विपुरुषान् विसारथिहयध्वजान्। आरुजन् पुरुषव्याघ्रो रथिनः सादिनस्तथा॥<br><br>1970: गङ्गावेग इवानूपांस्तीरजान् विविधान् दुमान्। प्रभक्षयति रणे सेनां पुत्राणां मम संजय॥<br><br>1971: दिशो नूनं गमिष्यन्ति भीमसेनभयार्दिताः। मम पुत्राञ्च भृत्याश्च राजानश्चैव संजय॥<br><br>1972: येन राजा महावीर्यः प्रविश्यान्तःपुरं पुरा। वासुदेवसहायेन जरासंधो निपातितः॥<br><br>1973: कृत्स्नेयं पृथिवी देवी जरासंधेन धीमता। मागधेन्द्रेण बलिना वशे कृत्वा प्रतापिताः॥<br><br>1974: भीष्मप्रतापात् कुरवो नयेनान्धकवृष्णयः। यन्न तस्य वशे जग्मुः केवलं दैवमेव तत्॥<br><br>1975: स गत्वा पाण्डुपुत्रेण तरसा बाहुशालिना। अनायुधेन वीरेण निहतः किं ततोऽधिकम्॥<br><br>1976: दीर्घकालसमासक्तं विषमाशीविषो यथा। स मोक्ष्यति रणे तेजः पुत्रेषु मम संजय॥<br><br>1977: महेन्द्र इव वज्रेण दानवान् देवसत्तमः। भीमसेनो गदापाणिः सूदयिष्यति मे सुतान्॥<br><br>1978: अविषह्यमनावार्य तीव्रवेगपराक्रमम्। पश्यामीवातिताम्राक्षमापतन्तं वृकोदरम्॥<br><br>1979: अगदस्याप्यधनुषो विरथस्य विवर्मणः। बाहुभ्यां युद्ध्यमानस्य कस्तिष्ठेग्रतः पुमान्॥<br><br>1980: भीष्मो द्रोणश्च विप्रोऽयं कृपः शारद्वतस्तथा। जानन्त्येते यथैवाहं वीर्यज्ञस्तस्य धीमतः॥<br><br>1981: आर्यव्रतं तु जानन्तः संगरान्तं विधित्सवः। सेनामुखेषु स्थास्यन्ति मामकानां नरर्षभाः॥<br><br>1982: बलीयः सर्वतो दिष्ठं पुरुषस्य विशेषतः। पश्यन्नपि जयं तेषां न नियच्छामि यत् सुतान्॥<br><br>1983: ते पुराणं महेष्वासा मार्गमैन्द्रं समास्थिताः। त्यक्ष्यन्ति तुमुले प्राणान् रक्षन्तः पार्थिवं यशः॥<br><br>1984: यथैषां मामकास्तात तथैषां पाण्डवा अपि। पौत्रा भीष्मस्य शिष्याश्च द्रोणस्य च कृपस्य च॥<br><br>1985: यदस्मदाश्रयं किंचिद् दत्तमिष्टं च संजय। तस्यापचितिमार्यत्वात् कर्तारः स्थविरास्त्रयः॥<br><br>1986: आददानस्य शस्त्रं हि क्षत्रधर्मं परीप्सतः। निधनं क्षत्रियस्याजौ वरमेवाहुरुत्तमम्॥<br><br>1987: स वै शोचामि सर्वान् वै ये युयुत्सन्ति पाण्डवैः। विक्रुष्टं विदुरेणादौ तदेतद् भयमागतम्॥<br><br>1988: न तु मन्ये विघाताय ज्ञानं दुःखस्य संजय। भवत्यतिबलं ह्येतज्ज्ञानस्याप्युपघातकम्॥<br><br>1989: ऋषयो ह्यपि निर्मुक्ताः पश्यन्तो लोकसंग्रहान्। सुखैर्भवन्ति सुखिनस्तथा दुःखेन दुःखिताः॥<br><br>1990: किं पुनर्मोहमासक्तस्तत्र तत्र सहस्रधा। पुत्रेषु राज्यदारेषु पौत्रेष्वपि च बन्धुषु॥<br><br>1991: संशये तु महत्यस्मिन् किं नु मे क्षममुत्तरम्। विनाशं ह्येव पश्यामि कुरूणामनुचिन्यन्॥<br><br>1992: द्यूतप्रमुखमाभाति कुरूणां व्यसनं महत्। मन्देनैश्चर्यकामेन लोभात् पापमिदं कृतम्॥<br><br>1993: मन्ये पर्यायधर्मोऽयं कालस्यात्यन्तगामिनः। चक्रे प्रधिरिवासक्तो नास्य शक्यं पलायितुम्॥<br><br>1994: किनुं कुर्यां कथं कुर्यां क्व नु गच्छामि संजय। एते नश्यन्ति कुरवो मन्दाः कालवशं गताः॥<br><br>1995: अवशोऽहं तदा तात पुत्राणां निहते शते। श्रोष्यामि निनदं स्त्रीणां कथं मां मरणं स्पृशेत्॥<br><br>1996: यथा निदाघे ज्वलनः समिद्धो दहेत् कक्षं वायुना चोद्यमानः। गदाहस्तः पाण्डवो वै तथैव हन्ता मदीयान् सहितोऽर्जुनेन॥<br><br>1997: धृतराष्ट्र उवाच यस्य वै नानृता वाचः कदाचिदनुशुश्रुम। त्रैलोक्यमपि तस्य स्याद् योद्धा यस्य धनंजयः॥<br><br>1998: तस्यैव च न पश्यामि युधि गाण्डीवधन्वनः। अनिशं चिन्तयानोऽपि यः प्रतीयाद् रथेन तम्॥<br><br>1999: अस्यत: कर्णिनालीकान् मार्गणआन् हृदयच्छिदः। प्रत्येता न समः कश्चिद् युधि गाण्डीवधन्वनः॥<br><br>2000: द्रोणकर्णी प्रतीयातां यदि वीरौ नरर्षभौ। कृतास्त्रौ बलिनां श्रेष्ठौ समरेष्वपराजितौ॥<br><br>2001: महान् स्यात् संशयो लोके न त्वस्ति विजयो मम। घृणी कर्णः प्रमादी च आचार्याः स्थविरो गुरुः॥<br><br>2002: बलवान् पार्थो समर्थो दृढधन्वा जितक्लमः। भवेत् सुतमुलं युद्धं सर्वशोऽप्यपराजयः॥<br><br>2003: सर्वे शस्त्रविदः शूराः सर्वे प्राप्ता महद् यशः। अपि सर्वामरैश्वव्यं त्यजेयुर्न पुनर्जयम्॥<br><br>2004: वधे नूनं भवेच्छान्तिस्तयोर्वा फाल्गुनस्य च। न तु हन्तार्जुनस्यास्ति जेता चास्य न विद्यते॥<br><br>2005: मन्युस्तस्य कथं शाम्येन्मन्दान् प्रति य उत्थितः। अन्येऽप्यस्त्राणि जानन्ति जीयन्ते च जयन्ति च॥<br><br>2006: एकान्तविजयस्त्वेव श्रूयते फाल्गुनस्य ह। त्रयस्त्रिंशत् समाहूय खाण्डवेऽग्निमतर्पयत्॥<br><br>2007: जिगाय च सुरान् सर्वान् नास्य विद्मः पराजयम्। यस्य यन्ता हृषीकेशः शीलवृत्तसमो युधि॥<br><br>2008: ध्रुवस्तस्य जयस्तात यथेन्द्रस्य जयस्तथा। कृष्णावेकरथे यत्तावधिज्यं गाण्डिवं धनुः॥<br><br>2009: युगपत् त्रीणि तेजांसि समेतान्यनुशुश्रुभ। नैवास्ति नो धनुस्तादृक् न योद्धा न च सारथिः॥<br><br>2010: तच्च मन्दा न जानन्ति दुर्योधनवशानुगाः। शेषयेदशनिर्दीप्तो विपतन् मूर्ध्नि संजय॥<br><br>2011: न तु शेषं शरास्तात कुर्युरस्ताः किरीटिना। अपि चास्यन्निवाभाति निघ्नन्निव धनंजयः॥<br><br>2012: उद्धरन्निव कायेभ्यः शिरांसि शरवृष्टिभिः। अपि बाणमयं तेजः प्रदीप्तमिव सर्वतः॥<br><br>2013: गाण्डीवोत्थं दहेताजौ पुत्राणां मम वाहिनीम्। अपि सारथ्यघोषेण भयार्ता सव्यसाचिनः॥<br><br>2014: वित्रस्ता बहुधा सेना भारती प्रतिभाति मे। यथा कक्षं महानग्निः प्रदहेत् सर्वतश्चरन्। महार्चिरनिलोद्भूतस्तद्वद् धक्ष्यति मामकान्॥<br><br>2015: स्तानाततायी समरे किरीटी। सृष्टोऽन्तकः सर्वहरो विधात्रा यथा भवेत् तद्वदपारणीयः॥<br><br>2016: तदा ह्यभीक्ष्णं सुबहून् प्रकारान् श्रोतास्मि तानावसथे कुरूणाम्। तेषां समन्ताच्च तथा रणाग्रे क्षयः किलायं भरतानुपैति॥<br><br>2017: धृतराष्ट्र उवाच यथैव पाण्डवाः सर्वे पराक्रान्ता जिगीषवः। तथैवाभिसरास्तेषां त्यक्तात्मानो जये धृताः॥<br><br>2018: त्वमेव हि पराक्रान्तानाचक्षीथाः परान् मम। पञ्चालान् केकयान् मत्स्यान् मागधान् वत्सभूमिपान्॥<br><br>2019: यश्च सेन्द्रानिमाल्लोकानिच्छन् कुर्याद् वशे बली। स स्रष्टा जगतः कृष्णः पाण्डवानां जये धृतः॥<br><br>2020: समस्तामर्जुनाद् विद्यां सात्यकिः क्षिप्रमाप्तवान्। शैनेयः समरे स्थाता बीजवत् प्रवपञ्छरान्॥<br><br>2021: धृष्टद्युम्नश्च पाञ्चाल्यः क्रूरकर्मा महारथः। मामकेषु रणं कर्ता बलेषु परमास्त्रवित्॥<br><br>2022: युधिष्ठिरस्य च क्रोधादर्जुनस्य च विक्रमात्। यमाभ्यां भीमसेनाच्च भयं मे तात जायते॥<br><br>2023: अमानुषं मनुष्येन्द्रैर्जालं विततमन्तरा। न मे सैन्यास्तरिष्यन्ति ततः क्रोशामि संजय॥<br><br>2024: दर्शनीयो मनस्वी च लक्ष्मीवान् ब्रह्मवर्चसी। मेधावी सुकृतप्रज्ञो धर्मात्मा पाण्डुनन्दनः॥<br><br>2025: मित्रामात्यैः सुसम्पन्नः सम्पन्नो युद्धयोजकैः। भ्रातृभिः श्वशुरैर्वीरैरुपपन्नो महारथैः॥<br><br>2026: धृत्या च पुरुषव्याघ्रो नैभृत्येन च पाण्डवः। अनृशंसो वदान्यश्च ह्रीमान् सत्यपराक्रमः॥<br><br>2027: बहुश्रुतः कृतात्मा च वृद्धसेवी जितेन्द्रियः। तं सर्वगुणसम्पन्नं समिद्धमिव पावकम्॥<br><br>2028: तपन्तमभि को मन्दः पतिष्यति पतङ्गवत्। पाण्डवाग्निमनावार्यं मुमूर्षुर्नष्टचेतनः॥<br><br>2029: तनुरुद्धः शिखी राजा मिथ्योपचरितो मया। मन्दानां मम पुत्राणां युद्धेनान्तं करिष्यति॥<br><br>2030: तैरयुद्धं साधु मन्ये कुरवस्तन्निबोधत। युद्धे विनाशः कृत्स्नस्य कुलस्य भविता ध्रुवम्॥<br><br>2031: एषा मे परमा बुद्धिर्यया शाम्यति मे मनः। यदि त्वयुद्धमिष्टं वो वयं शान्त्यै यतामहे॥<br><br>2032: न तु नः क्लिश्यमानानामुपेक्षेत युधिष्ठिरः। जुगुप्सति ह्यधर्मेण मामेवोद्दिश्य कारणम्॥<br><br>2033: संजय उवाच एवमेतन्महाराज यथा वदसि भारत। युद्धे विनाशः क्षत्रस्य गाण्डीवेन प्रदृश्यते॥<br><br>2034: इदं तु नाभिजानामि तव धीरस्य नित्यशः। यत् पुत्रवशमागच्छेस्तत्त्वज्ञः सव्यसाचिनः॥<br><br>2035: नैष कालो महाराज तव शश्वत् कृतागसः। त्वया ह्येवादितः पार्था निकृता भरतर्षभ। ॥<br><br>2036: पिता श्रेष्ठः सुहृद् यश्च सम्यक् प्रणिहितात्मवान्। आस्थेयं हि हितं तेन न द्रोग्धा गुरुरुच्यते॥<br><br>2037: इदं जितमिदं लब्धमिति श्रुत्वा पराजितान्। द्यूतकाले महाराज स्मयसे स्म कुमारवत्॥<br><br>2038: परुषाण्युच्यमानांश्च पुरा पार्थानुपेक्षसे। कृत्स्नं राज्यं जयन्तीति प्रपातं नानुपश्यसि॥<br><br>2039: पित्र्यं राज्यं महाराज कुरुवस्ते सजाङ्गलाः। अथ वीरैर्जितामुर्वीमखिलां प्रत्यपद्यथाः॥<br><br>2040: बाहुवीर्यार्जिता भूमिस्तव पार्थेनिवेदिता। मयेदं कृतमित्येव मन्यसे राजसत्तम॥<br><br>2041: चस्तान् गन्धर्वराजेन मज्जतो ह्यप्लवेऽम्भसि। आनिनाय पुनः पार्थः पुत्रांस्ते राजसत्तम॥<br><br>2042: कुमारवच्च स्मयसे छूते विनिकृतेषु यत्। पाण्डवेषु वने राजन् प्रव्रजत्सु पुनः पुनः॥<br><br>2043: प्रवर्षतः शरवातानर्जुनस्य शितान् बहून्। अप्यर्णवा विशुष्येयुः किं पुनर्मांसयोनयः॥<br><br>2044: अस्यतां फाल्गुनः श्रेष्ठोगाण्डीवं धनुषां वरम्। केशवः सर्वभूतानामायुधानां सुदर्शनम्॥<br><br>2045: वानरो रोचमानश्च केतुः केतुमतां वरः। एवमेतानि सरयो वहू वेतहयो रणे॥<br><br>2046: क्षपयिष्यति नो राजन् कालचक्रमिवोद्यतम्। तस्याद्य वसुधा राजन् निखिला भरतर्षभ॥<br><br>2047: यस्य भीमार्जुनौ योधौ स राजा राजसत्तम। तथा भीमहतप्रायां मज्जन्तीं तव वाहिनीम्॥<br><br>2048: दुर्योधनमुखा दृष्ट्वा क्षयं यास्यन्ति कौरवाः। न भीमार्जुनयोर्भीता लप्स्यन्ते विजयं विभो॥<br><br>2049: तव पुत्रा महाराज राजानश्चानुसारिणः। मत्स्यास्त्वामद्य नार्चन्ति पञ्चालाश्च सकेकयाः॥<br><br>2050: शाल्वेयाः शूरसेनाश्च सर्वे त्वामवजानते। पार्थं ह्येते गताः सर्वे वीर्यज्ञास्तस्य धीमतः। । १८। भक्त्या ह्यस्य विरुध्यन्ते तव पुत्रैः सदैव ते। अनर्हानेव तु वधे धर्मयुक्तान् विकर्मणा॥<br><br>2051: योऽक्लेशयत् पाण्डुपुत्रान् यो विद्वेष्ट्यधुनापि वै। सर्वोपायनियन्तव्यः सानुगः पापपूरुषः॥<br><br>2052: तव पुत्रो महाराज नानुशोचितुमर्हसि। द्यूतकाले मया चोक्तं विदुरेण च धीमता॥<br><br>2053: यदिदं ते विलपितं पाण्डवान् प्रति भारत। अनीशेनेव राजेन्द्र सर्वमेतन्निरर्थकम्॥<br><br>2054: दुर्योधन उवाच न भेतव्यं महाराज न शोच्या भवता वयम्। समर्थाः स्म पराञ्जेतुं बलिनः समरे विभो॥<br><br>2055: वने प्रवाजितान् पार्थान् यदाऽऽयान्मधुसूदनः। महता बलचक्रेण परराष्ट्रावमर्दिना॥<br><br>2056: केकया धृष्टकेतुश्च धृष्टद्युम्नश्च पार्षतः। राजानश्चान्वयुः पार्थान् बहवोऽन्येऽनुयायिनः॥<br><br>2057: इन्द्रप्रस्थस्य चादूरात् समाजग्मुर्महारथाः। व्यगर्हयंश्च संगम्य भवन्तं कुरुभिः सह॥<br><br>2058: ते युधिष्ठिरमासीनमजिनैः प्रतिवासितम्। कृष्णप्रधानाः संहत्य पर्युपासन्त भारत॥<br><br>2059: प्रत्यादानं च राज्यस्य कार्यमूचुर्नराधिपाः। भवतः सानुबन्धस्य समुच्छेदं चिकीर्षवः॥<br><br>2060: श्रुत्वा चैवं मयोक्तास्तु भीष्मद्रोणकृपास्तदा। ज्ञातिक्षयभयाद् राजन् भीतेन भरतर्षभ॥<br><br>2061: ततः स्थास्यन्ति समये पाण्डवा इति मे मतिः। समुच्छेदं हि नः कृत्स्नं वासुदेवश्चिकीर्षति॥<br><br>2062: ऋते च विदुरात् सर्वे यूयं वध्या मता मम। धृतराष्ट्रस्तु धर्मज्ञो न वध्यः कुरुसत्तमः॥<br><br>2063: समुच्छेदं च कृत्स्नं नः कृत्वा तात जनार्दनः। एकराज्यं कुरूणां स्म चिकीर्षति युधिष्ठिरे॥<br><br>2064: तत्र किं प्राप्तकालं नः प्रणिपातः पलायनम्। प्राणान् वा सम्परित्यज्य प्रतियुध्यामहे परान्॥<br><br>2065: प्रतियुद्धे तु नियतः स्यादस्माकं पराजयः। युधिष्ठिरस्य सर्वे हि पार्थिवा वशवर्तिनः॥<br><br>2066: विरक्तराष्ट्राश्च वयं मित्राणि कुपितानि नः। धिक्कृताः पार्थिवैः सर्वैः स्वजनेन च सर्वशः॥<br><br>2067: प्रणिपाते न दोषोऽस्ति सन्धिनः शाश्वतीः समाः। पितरं त्वेव शोचामि प्रज्ञानेनं जनाधिपम्॥<br><br>2068: मत्कृते दुःखमापन्नं क्लेशं प्राप्तमनन्तकम्। कृतं हि तव पुत्रैश्च परेषामवरोधनम्। मत्प्रियार्थं पुरैवैतद् विदितं ते नरोत्तम॥<br><br>2069: ते राज्ञो धृतराष्ट्रस्य सामात्यस्य महारथाः। वैरं प्रतिकरिष्यन्ति कुलोच्छेदन पाण्डवाः॥<br><br>2070: ततो द्रोणोऽब्रवीद् भीष्मः कृपो द्रौणिश्च भारत। मत्वा मां महतीं चिन्तामास्थितं व्यथितेन्द्रियम्॥<br><br>2071: अभिदुग्धाः परे चेन्नो न भेतव्यं परंतप। असमर्थाः परे जेतुमस्मान् युधि समास्थितान्॥<br><br>2072: एकैकशः समर्थाः स्मो विजेतुं सर्वपार्थिवान्। आगच्छन्तु विनेष्यामो दर्पमेषां शितैः शरैः॥<br><br>2073: पुरैकेन हि भीष्मेण विजिताः सर्वपार्थिवाः। मृते पितर्यतिक्रुद्धो रथेनैकेन भारत॥<br><br>2074: जघान सुबहूंस्तेषां संरब्धः कुरुसत्तमः। ततस्ते शरणं जग्मुर्देवव्रतमिमं भयात्॥<br><br>2075: स भीष्मः सुसमर्थोऽयमस्माभिः सहितो रणे। परान् विजेतुं तस्मात् ते व्येतु भीर्भरतर्षभ॥<br><br>2076: इत्येषां निश्चयो ह्यासीत् तत्कालेऽमिततेजसाम्। पुरा परेषां पृथिवी कृतस्नाऽऽसीद् वशवर्तिनी॥<br><br>2077: अस्मान् पुनरमी नाद्य समर्था जेतुमाहवे। छिन्नपक्षाः परे ह्यद्य वीर्यहीनाश्च पाण्डवाः॥<br><br>2078: अस्मत्संस्था च पृथिवी वर्तते भरतर्षभ। एकार्थाः सुखदुःखेषु समानीताश्च पार्थिवाः॥<br><br>2079: अप्यग्नि प्रविशेयुस्ते समुद्रं वा परंतप। मदर्थं पार्थिवाः सर्वे तद् विद्धि कुरुसत्तम॥<br><br>2080: उन्मत्तमिव चापि त्वां प्रहसन्तीह दुःखितम्। विलपन्तं बहुविधं भीतं परविकत्थने॥<br><br>2081: एषां ह्येकैकशो राज्ञां समर्थः पाण्डवान् प्रति। आत्मानं मन्यते सर्वो व्येतु ते भयमागतम्॥<br><br>2082: जेतुं समग्रां सेनां मे वासवोऽपि न शक्नुयात्। हन्तुमक्षय्यरूपेयं ब्रह्मणोऽपि स्वयम्भुवः॥<br><br>2083: युधिष्ठिरः पुरं हित्वा पञ्च ग्रामान् स याचति। भीतो हि मामकात् सैन्यात् प्रभावाच्चैव मे विभो। । समर्थं मन्यसे यच्च कुन्तीपुत्रं वृकोदरम्। तन्मिथ्या न हि मे कृत्स्नं प्रभावं वेत्सि भारत॥<br><br>2084: मत्समो हि गदायुद्धे पृथिव्यां नास्ति कश्चन। नासीत् कश्चिदतिक्रान्तो भवति न च कश्चन॥<br><br>2085: युक्तो दुःखोषितश्चाहं विद्यापारगतस्तथा। तस्मान्न भीमान्नान्येभ्यो भयं मे विद्यते क्वचित्॥<br><br>2086: दुर्योधनसमो नास्ति गदायामिति निश्चयः। संकर्षणस्य भद्रं ते यत् तदैनमुपावसम्॥<br><br>2087: युद्धे संकर्षणसमो बलेनाभ्यधिको भुवि। गदाप्रहारं भीमो मे न जातु विषहेद् युधि। ॥<br><br>2088: एकं प्रहारं यं दद्यां भीमाय रुषितो नृप। स एवैनं नयेद् घोरः क्षिप्रं वैवस्वतक्षयम्॥<br><br>2089: इच्छेयं च गदाहस्तं राजन् दुष्टुं वृकोदरम्। सुचिरं प्रार्थितो ह्येष मम नित्य मनोरथः॥<br><br>2090: गदया निहतो ह्याजौ मया पार्थो वृकोदरः। विशीर्णगात्रः पृथिवीं परासुः प्रपतिष्यति॥<br><br>2091: गदाप्रहाराभिहतो हिमवानपि पर्वतः। सकृन्मया विदीर्येत गिरिः शतसहस्रधा॥<br><br>2092: स चाप्येतद् विजानाति वासुदेवार्जुनौ तथा। दुर्योधनसमो नास्ति गदायामिति निश्चयः॥<br><br>2093: तत् ते वृकोदरमयं भयं व्येतु महाहवे। व्यपनेष्याम्यहं ह्येनं मा राजन् विमना भव॥<br><br>2094: तस्मिन् मया हते क्षिप्रमर्जुनं बहवो रथाः। तुल्यरूपा विशिष्टाश्च क्षेप्स्यन्ति भरतर्षम॥<br><br>2095: भीष्मो द्रोणः कृपो द्रौणिः कर्णो भूरिश्रवास्तथा। प्राग्ज्योतिषाधिपः शल्यः सिन्धुराजो जयद्रथः॥<br><br>2096: एकैक एषां शक्तस्तु हन्तुं भारत पाण्डवान्। समेतास्तु क्षणैनैतान् नेष्यन्ति यमसादनम्। समग्रा पार्थिवो सेना पार्थमेकं धनंजयम्॥<br><br>2097: कस्मादशक्ता निर्जेतुमिति हेतुर्न विद्यते। शरवातैस्तु भीष्मेण शतशो निचितोऽवशः॥<br><br>2098: द्रोणद्रौणिकृपैश्चैव गन्ता पार्थो यमक्षयम्। पितामहोऽपि गाङ्गेयः शान्तनोरधि भारत॥<br><br>2099: ब्रह्मर्षिसदृशो जज्ञे देवैरपि सुदुःसहः। न हन्ता विद्यते चापि राजन् भीष्मस्य कश्चन॥<br><br>2100: पित्रा ह्युक्तः प्रसन्नेन नाकामस्त्वं मरिष्यसि। ब्रह्मर्षेच भरद्वाजाद् द्रोणो द्रोण्यामजायत॥<br><br>2101: द्रोणाज्जज्ञे महाराज द्रौणिश्च परमास्त्रवित्। कृपश्चाचार्यमुख्योऽयं महर्षे!तमादपि॥<br><br>2102: शरस्तम्बोद्भवः श्रीमानवध्य इति मे मतिः। अयोनिजास्त्रयो होते पिता माता च मातुलः॥<br><br>2103: अश्वत्थाम्नो महाराज स च शूरः स्थितो मम। सर्व एते महाराज देवकल्पा महारथाः॥<br><br>2104: शक्रस्यापि व्यथां कुर्युः संयुगे भरतर्षभ। नैतेषामर्जुनः शक्त एकैकं प्रति वीक्षितुम्॥<br><br>2105: सहितास्तु नरव्याघ्रा हनिष्यन्ति धनंजयम्। भीष्मद्रोणकृपाणां च तुल्यः कर्णो मतो मम॥<br><br>2106: अनुज्ञातश्च रामेण मत्समोऽसीति भारत। कुण्डले रुचिरे चास्तां कर्णस्य सहजे शुभे॥<br><br>2107: ते शच्यर्थं महेन्द्रेण याचितः स परंतपः। अमोघया महाराज शक्त्या परमभीमया॥<br><br>2108: तस्य शक्त्योपगूढस्य कस्माज्जीवेद् धनंजयः। विजयो मे ध्रुवं राजन् फलं पाणाविवाहितम्॥<br><br>2109: अभिव्यक्तः परेषां च कृत्स्नो भुवि पराजयः। अह्ना टेकेन भीष्मोऽयं प्रयुतं हन्ति भारत॥<br><br>2110: तत्समाश्च महेष्वासा द्रोणद्रौणिकृपा अपि। संशप्तकानां वृन्दानि क्षत्रियाणां परंतप॥<br><br>2111: अर्जुनं वयमस्मान् वा निहन्यात् कपिकेतनः। तं चालमिति मन्यन्ते सव्यसाचिवधे धृताः॥<br><br>2112: पार्थिवाः स भवांस्तेभ्यो हकस्माद् व्यथते कथम्। भीमसेने च निहते कोऽन्यो युध्येत भारत॥<br><br>2113: परेषां तन्ममाचक्ष्व यदि वेत्थ परंतप। पञ्च ते भ्रातरः सर्वे धृष्टद्युम्नोऽथ सात्यकिः॥<br><br>2114: परेषां सप्त ये राजन् योधाः सारं बलं मतम्। अस्माकं तु विशिष्टा ये भीष्मद्रोणकृपादयः॥<br><br>2115: द्रौणिर्विकर्तनः कर्णः सोमदत्तोऽथ बाह्निकः। प्राग्ज्योतिषाधिपः शल्य आवन्त्यौ च जयद्रथः॥<br><br>2116: दुःशासनो दुर्मुखश्च दुःसहश्च विशाम्पते। श्रुतायुश्चित्रसेनश्च पुरुमित्रो विविंशतिः॥<br><br>2117: शलो भूरिश्रवाश्चैव विकर्णश्च तवात्मजः। अक्षौहिण्यो हि मे राजन् दशैका च समाहृताः। न्यूनाः परेषां सप्तैव कस्मान्मे स्यात् पराजयः॥<br><br>2118: बलं त्रिगुणतो हीनं योध्यं प्राह बृहस्पतिः। परेभ्यस्त्रिगुणा चेयं मम राजन्ननीकिनी॥<br><br>2119: गुणहीनं परेषां च बहु पश्यामि भारत। गुणोदयं बहुगुणमात्मनश्च विशाम्पते॥<br><br>2120: एतत् सर्वं समाज्ञाय बलाग्यं मम भारत। न्यूनतां पाण्डवानां च न मोहं गन्तुमर्हसि॥<br><br>2121: इत्युक्त्वा संजयं भूयः पर्यपृच्छत भारत। विवित्सुः प्राप्तकालानि ज्ञात्वा परपुरंजयः॥<br><br>2122: दुर्योधन उवाच अक्षौहिणी: सप्त लब्ध्वा राजभिः सह संजय। किंस्विदिच्छति कौन्तेयो युद्धप्रेप्सुर्युधिष्ठिरः। । संजय उवाच अतीव मुदितो राजन् युद्धप्रेप्सुर्युधिष्ठिरः। भीमसेनार्जुनौ चोभौ यमावपि न बिभ्यतः॥<br><br>2123: रथं तु दिव्यं कौन्तेयः सर्वा विभ्राजयन् दिशः। मन्त्रं जिज्ञासमानः सन् बीभत्सुः समयोजयत्॥<br><br>2124: तमपश्याम संनद्धं मेघं विद्युद्युतं यथा। समन्तात् समभिध्याय हृष्यमाणोऽभ्यभाषत॥<br><br>2125: पूर्वरूपमिदं पश्य वयं जेष्याम संजय। बीभत्सुर्मा यथोवाच तथावैम्यहमप्युत॥<br><br>2126: दुर्योधन उवाच प्रशंसस्यभिनन्दस्तान् पार्थानक्षपराजितान्। अर्जुनस्य रथे ब्रूहि कथमश्वाः कथं ध्वजाः॥<br><br>2127: संजय उवाच भौमनः सह शक्रेण बहुचित्रं विशाम्पते। रूपाणि कल्पयामास त्वष्टा धाता सदा विभो॥<br><br>2128: ध्वजे हि तस्मिन् रूपाणि चक्रुस्ते देवमायया। महाधनानि दिव्यानि महान्ति च लघूनि च॥<br><br>2129: भीमसेनानुरोधाय हनूमान् मारुतात्मजः। आत्मप्रतिकृति तस्मिन् ध्वज आरोपयिष्यति॥<br><br>2130: सर्वा दिशो योजनमात्रमन्तरं स तिर्यगूज़ च रुरोध वै ध्वजः। न सज्जत्यऽसौ तरुभिः संवृतोऽपि तथा हि माया विहता भौमनेन॥<br><br>2131: यथाऽऽकाशे शक्रधनुः प्रकाशते न चैकवर्णं न च वेद्मि किं नु तत्। तथा ध्वजो विहितो भौमनेन बह्वाकारं दृश्यते रूपमस्य॥<br><br>2132: यथाग्निधूमो दिवमेति रुद्ध्वा वर्णान् बिभ्रत् तैजसाचित्ररूपान्। तथा ध्वजो विहितो भौमनेन न चेद् भारो भविता नोत रोधः॥<br><br>2133: श्वेतास्तस्मिन् वातवेगाः सदश्वा दिव्या युक्ताश्चित्ररथेन दत्ताः। भुव्यन्तरिक्षे दिवि वा नरेन्द्र येषां गतिहीयते नात्र सर्वा। शतं यत् तत् पूर्यते नित्यकालं हतं हतं दत्तवरं पुरस्तात्॥<br><br>2134: १३। तथा राज्ञो दन्तवर्णा बृहन्तो रथे युक्ता भान्ति तद्वीर्यतुल्याः। ऋक्षप्रख्या भीमसेनस्य वाहा रथे वायोस्तुल्यवेगा बभूवुः॥<br><br>2135: कल्माषाङ्गास्तित्तिरिचित्रपृष्ठा भ्रात्रा दत्ताः प्रीयता फाल्गुनेन। भ्रातुर्वीरस्य स्वैस्तुरङ्गैर्विशिष्टा मुदा युक्ताः सहदेवं वहन्ति॥<br><br>2136: माद्रीपुत्रं नकुलं त्वाजमीढ महेन्द्रदत्ता हरयो वाजिमुख्याः। समा वायोर्बलवन्तस्तरस्विनो वहन्ति वीरं वृत्रशत्रु यथेन्द्रम्॥<br><br>2137: तुल्य चैभिर्वयसा विक्रमेण महाजवाश्चित्ररूपाः सदश्वाः। सौभद्रादीन् द्रौपदेयान् कुमारान् वहन्त्यश्वा देवदत्ता बृहन्तः॥<br><br>2138: धृतराष्ट्र उवाच कांस्तत्र संजयापश्यः प्रीत्यर्थेन समागतान्। ये योत्स्यन्ते पाण्डवार्थं पुत्रस्य मम वाहिनीम्॥<br><br>2139: संजय उवाच मुख्यमन्धकवृष्णीनामपश्यं कृष्णमागतम्। चेकितान् च तत्रैव युयुधानं च सात्यकिम्॥<br><br>2140: पृथगक्षौहिणीभ्यां तु पाण्डवानभिसंश्रितौ। महारथौ समाख्यातावुभौ पुरुषमानिनौ॥<br><br>2141: अक्षौहिण्याथ पाञ्चाल्यो दशभिस्तनयैर्वृतः। सत्यजित्प्रमुखैवीरैधृष्टद्युम्नपुरोगमैः॥<br><br>2142: दुपदो वर्धयन् मानं शिखण्डिपरिपालितः। उपायात् सर्वसैन्यानां प्रतिच्छाद्य तदा वपुः॥<br><br>2143: विराटः सह पुत्राभ्यां शङ्खनैवोत्तरेण च। सूर्यदत्तादिभिर्वीरैर्मदिराक्षपुरोगमैः॥<br><br>2144: सहितः पृथिवीपालो भ्रातृभिस्तनयैस्तथा। अक्षौहिण्यैव सैन्यानां वृतः पार्थं समाश्रितः॥<br><br>2145: जारासंधिर्मागधश्च धृष्टकेतुश्च चेदिराट्। पृथक् पृथगनुप्राप्तौ पृथगक्षौहिणीवृतौ॥<br><br>2146: केकया भ्रातरः पञ्च सर्वे लोहितकध्वजाः। अक्षौहिणीपरिवृताः पाण्डवानभिसंश्रिताः॥<br><br>2147: एतानेतावतस्तत्र तानपश्यं समागतान्। ये पाण्डवार्थं योत्स्यन्ति धार्तराष्ट्रस्य वाहिनीम्॥<br><br>2148: यो वेद मानुषं व्यूहं दैवं गान्धर्वमासुरम्। स तत्र सेनाप्रमुखे धृष्टद्युम्नो महारथः॥<br><br>2149: भीष्मः शान्तनवो राजन् भागः क्लृप्तः शिखण्डिनः। तं विराटोऽनुसंयाता सार्धं मत्स्यैः प्रहारिभिः॥<br><br>2150: ज्येष्ठस्य पाण्डुपुत्रस्य भागो मद्राधिपो बली। तौ तु तत्राब्रुवन् केचिद् विषमौ नो मताविति॥<br><br>2151: दुर्योधनः सहसुतः सार्धं भ्रातृशतेन च। प्राच्याश्च दाक्षिणात्याश्च भीमसेनस्य भागतः॥<br><br>2152: अर्जुनस्य तु भागेन कर्णो वैकर्तनो मतः। अश्वत्थामा विकर्णश्च सैन्धवश्च जयद्रथः॥<br><br>2153: अशक्याश्चैव ये केचिद् पृथिव्यां शूरमानिनः। सर्वांस्तानर्जुनः पार्थः कल्पयामास भागतः॥<br><br>2154: महेष्वासा राजपुत्रा भ्रातरः पञ्च केकयाः। केकयानेव भागेन कृत्वा योत्स्यन्ति संयुगे॥<br><br>2155: तेषामेव कृतो भागो मालवाः शाल्वकास्तथा। त्रिगर्तानां चैव मुख्यौ यौ तौ संशप्तकाविति॥<br><br>2156: दुर्योधनसुताः सर्वे तथा दुःशासनस्य च। सौभद्रेण कृतो भागो राजा चैव बृहद्बलः॥<br><br>2157: द्रौपदेया महेष्वासाः सुवर्णविकृतध्वजाः। धृष्टद्युम्नमुखा द्रोणमभियास्यन्ति भारत। ॥<br><br>2158: चेकितान: सोमदत्तं द्वैरथे योद्धमिच्छति। भोजं तु कृतवर्माणं युयुधानो युयुत्सति॥<br><br>2159: सहदेवस्तु माद्रेयः शूरः संक्रन्दनो युधि। स्वमंशं कल्पयामास श्यालं ते सुबलात्मजम्॥<br><br>2160: उलूकं चैव कैतव्यं ये च सारस्वता गणाः। नकुलः कल्पयामास भागं माद्रवतीसुतः॥<br><br>2161: ये चान्ये पार्थिवा राजन् प्रत्युद्यास्यन्ति सङ्गरे। समाह्वानेन तांश्चापि पाण्डुपुत्रा अकल्पयन्॥<br><br>2162: एवमेषामनीकानि प्रविभक्तानि भागशः। यते ते कार्य सपुत्रस्य क्रियतां तदकालिकम्॥<br><br>2163: धृतराष्ट्र उवाच न सन्ति सर्वे पुत्रा मे मूढा दु तदेविनः। येषां युद्धं बलवता भीमेन रणमूर्धनि॥<br><br>2164: राजानः पार्थिवाः सर्वे प्रोक्षिताः कालधर्मणा। गाण्डीवाग्नि प्रवेक्ष्यन्ति पतङ्गा इव पावकम्॥<br><br>2165: विद्रुतां वाहिनीं मन्ये कृतवैरैर्महात्मभिः। तां रणे केऽनुयास्यन्ति प्रभग्नां पाण्डवैर्युधि॥<br><br>2166: सर्वे ह्यतिरथाः शूराः कीर्तिमन्तः प्रतापिनः। सूर्यपावकयोस्तुल्यास्तेजसा समितिञ्जयाः॥<br><br>2167: येषां युधिष्ठिरो नेता गोप्ता च मधुसूदनः। योधौ च पाण्डवौ वीरौ सव्यसाचिवृकोदरौ॥<br><br>2168: नकुलः सहदेवश्च धृष्टद्युम्नश्च पार्षतः। सात्यकिर्दुपदश्चैव धृष्टकेतुश्च सानुजः॥<br><br>2169: उत्तमौजाश्च पाञ्चाल्यो युधामन्युश्च दुर्जयः। शिखण्डी क्षत्रदेवश्च तथा वैराटिरुत्तरः॥<br><br>2170: काशयश्चेदयश्चैव मत्स्याः सर्वे च सुंजयाः। विराटपुत्रो बभ्रुश्च पञ्चालाश्च प्रभद्रकाः॥<br><br>2171: येषामिन्द्रोऽप्यकामानां न हरेत् पृथिवीमिमाम्। वीराणां रणधीराणां ये भिन्द्युः पर्वतानपि॥<br><br>2172: तान् सर्वगुणसम्पन्नानमनुष्यप्रतापिनः। क्रोशतो मम दुष्पुत्रो योद्भुमिच्छति संजय॥<br><br>2173: दुर्योधन उवाच उभौ स्व एकजातीयौ तथोभौ भूमिगोचरौ। अथ कस्मात् पाण्डवानामेकतो मन्यसे जयम्॥<br><br>2174: पितामहं च द्रोणं च कृपं कर्णं च दुर्जयम्। जयद्रथं सोमदत्तमश्वत्थामानमेव च। ॥<br><br>2175: सुतेजसो महेष्वासानिन्द्रोऽपि सहितोऽमरैः। अशक्तः समरे जेतुं किं पुनस्तात पाण्डवाः॥<br><br>2176: सर्वे च पृथिवीपाला मदर्थं तात पाण्डवान्। आर्याः शस्त्रभृतः शूराः समर्थाः प्रतिबाधितुम्॥<br><br>2177: न मामकान् पाण्डवास्ते समर्थाः प्रतिवीक्षितुम्। पराक्रान्तो ह्यहं पाण्डून् सपुत्रान् योद्धमोहवे॥<br><br>2178: मप्रियं पार्थिवाः सर्वे ये चिकीर्षन्ति भारत। ते तानावारयिष्यन्ति ऐणेयानिव तन्तुना॥<br><br>2179: महता रथवंशेन शरजालैश्च मामकैः। अभिद्रुता भविष्यन्ति पाञ्चालाः पाण्डवैः सह॥<br><br>2180: धृतराष्ट्र उवाच उन्मत्त इव मे पुत्रो विलपत्येष संजय। न हि शक्तो रणे जेतुं धर्मराज युधिष्ठिरम्॥<br><br>2181: जानाति हि यथा भीष्मः पाण्डवानां यशस्विनाम्। बलवत्तां सपुत्राणां धर्मज्ञानां महात्मनाम्॥<br><br>2182: यतो नारोचयदयं विग्रहं तैर्महात्मभिः। किं तु संजय मे ब्रूहि पुनस्तेषां विचेष्टितम्॥<br><br>2183: कस्तांस्तरस्विनो भूयः संदीपयति पाण्डवान्। अर्चिष्मतो महेष्वासान् हविषा पावकानिव॥<br><br>2184: संजय उवाच धृष्टद्युम्नः सदैवैतान् संदीपयति भारत। युद्ध्यध्वमिति मा भैष्ट युद्धाद् भरतसत्तमाः॥<br><br>2185: ये केचित् पार्थिवास्तत्र धार्तराष्ट्रेण संवृताः। युद्धे समागमिष्यन्ति तुमुले शस्त्रसंकुले॥<br><br>2186: तान् सर्वानाहवे क्रुद्धान् सानुबन्धान् समागतान्। अहमेकः समादास्ये तिमिर्मत्स्यानिवौदकात्॥<br><br>2187: भीष्मं द्रोणं कृपं कर्णं द्रौणि शल्यं सुयोधनम्। एतांश्चापि निरोत्स्यामि वेलेव मकरालयम्॥<br><br>2188: तथा ब्रुवन्तं धर्मात्मा प्राह राजा युधिष्ठिरः। तव धैर्यं च वीर्यं पाञ्चालाः पाण्डवैः सह॥<br><br>2189: सर्वे समधिरूढाः स्म संग्रामानः समुद्धर। जानामि त्वां महाबाहो क्षत्रधर्मे व्यवस्थितम्॥<br><br>2190: समर्थमेकं पर्याप्तं कौरवाणां विनिग्रहे। पुरस्तादुपयातानां कौरवाणां युयुत्सताम्॥<br><br>2191: स त्वं भवता यद् विधातव्यं तन्नः श्रेयः परंतप। संग्रामादपयातानां भग्नानां शरणैषिणाम्॥<br><br>2192: पौरुषं दर्शयशूरो यस्तिष्ठेदग्रतः पुमान्। क्रीणीयात् तं सहस्रेण इति नीतिमतां मतम्॥<br><br>2193: शूरच वीरश्च विक्रान्तश्च नरर्षभ। भयार्तानां परित्राता संयुगेषु न संशयः॥<br><br>2194: एवं ब्रुवति कौन्तेये धर्मात्मनि युधिष्ठिरे। धृष्टद्युम्न उवाचेदं मां वचो गतसाध्वसम्। सर्वाञ्जनपदान् सूत योधा दुर्योधनस्य ये॥<br><br>2195: सबाह्निकान् कुरून् ब्रूयाः प्रातिपेयाशरद्वतः। सूतपुत्रं तथा द्रोणं सहपुत्रं जयद्रथम्॥<br><br>2196: दुःशासनं विकर्णं च तथा दुर्योधनं नृपम्। भीष्मं च ब्रूहि त्वमाशु गच्छ च मा चिरम्॥<br><br>2197: युधिष्ठिरः साधुनैवाभ्युपेयो मा वो वधीदर्जुनो देवगुप्तः। राज्यं दद्ध्वं धर्मराजस्य तूर्णं याचध्वं वै पाण्डवं लोकवीरम्॥<br><br>2198: नैतादृशो हि योधोऽस्ति पृथिव्यामिह कश्चन। यथाविधः सव्यसाची पाण्डवः सत्यविक्रमः॥<br><br>2199: देवैर्हि सम्भृतो दिव्यो रथो गाण्डीवधन्वनः। न स जेयो मनुष्येण मा स्म कृदूध्वं मनो युधि॥<br><br>2200: धृतराष्ट्र उवाच क्षत्रतेजा ब्रह्मचारी कौमारादपि पाण्डवः। तेन संयुगमेष्यन्ति मन्दा विलपतो मम॥<br><br>2201: दुर्योधन निवर्तस्व युद्धाद् भरतसत्तम। न हि युद्धं प्रशंसन्ति सर्वावस्थमरिंदम॥<br><br>2202: अलमर्धं पृथिव्यास्ते सहामात्यस्य जीवितुम्। प्रयच्छ पाण्डुपुत्राणां यथोचितमरिंदम॥<br><br>2203: एतद्धि कुरवः सर्वे मन्यन्ते धर्मसंहितम्। यत् त्वं प्रशान्ति मन्येथाः पाण्डुपुत्रैर्महात्मभिः॥<br><br>2204: अङ्गेमां समवेक्षस्व पुत्र स्वामेव वाहिनीम्। जात एष तवाभावस्त्वं तु मोहान बुध्यसे॥<br><br>2205: न त्वहं युद्धमिच्छामि नैतदिच्छति बाह्निकः। न च भीष्मो न च द्रोणो नाश्वत्थामा न संजयः॥<br><br>2206: न सोमदत्तो न शलो न कृपो युद्धमिच्छति। सत्यव्रतः पुरुमित्रो जयो भूरिश्रवास्तथा॥<br><br>2207: येषु सम्प्रतितिष्ठेयुः कुरवः पीडिताः परैः। ते युद्धं नाभिनन्दन्ति तत् तुभ्यं तातरोचताम्॥<br><br>2208: न त्वं करोषि कामेन कर्णः कारयिता तव। दुःशासनश्च पापात्मा शकुनिश्चापि सौबलः॥<br><br>2209: दुर्योधन उवाच नाह भवति न द्रोणे नाश्वत्थाम्नि न संजये। न भीष्मे न च काम्बोजे न कृपे न च बाह्निके॥<br><br>2210: सत्यव्रते पुरुमित्रे भूरिश्रवसि वा पुनः। अन्येषु वा तावकेषु भारं कृत्वा समाह्वयम्॥<br><br>2211: अहं च तात कर्णश्च रणयज्ञं वितत्य वै। युधिष्ठिरं पशुं कृत्वा दीक्षितौ भरतर्षभ॥<br><br>2212: रथो वेदी स्रुवः खङ्गो गदा सुकू कवचं सदः। चातुर्होत्रं च धुर्या मे शरा दर्भा हविर्यशः॥<br><br>2213: आत्मयज्ञेन नृपते इष्ट्वा वैवस्वतं रणे। विजित्य च समेष्यावो हतामित्रौ श्रिया वृतौ॥<br><br>2214: अहं च तात कर्णश्च भ्राता दुःशासनश्च मे। एते वयं हनिष्यामः पाण्डवान् समरे त्रयः॥<br><br>2215: अहं हि पाण्डवान् हत्वा प्रशास्ता पृथिवीमिमाम्। मां वा हत्वा पाण्डुपुत्रा भोक्तारः पृथिवीमिमाम्॥<br><br>2216: त्यक्तं मे जीवितं राज्यं धनं सर्वं च पार्थिव। न जातु पाण्डवैः सार्धं वसेयमहमच्युत॥<br><br>2217: यावद्धि सूच्यास्तीक्ष्णाया विध्येदग्रेण मारिष। तावदप्यपरित्याज्यं भूमेनः पाण्डवान् प्रति॥<br><br>2218: धृतराष्ट्र उवाच सर्वान् वस्तात शोचामि त्यक्तो दुर्योधनो मया। ये मन्दमनुयास्यध्वं यान्तं वैवस्वतक्षयम्॥<br><br>2219: रुरूणामिव यूथेषु व्याघ्राः प्रहरतां वराः। वरान् वरान् हनिष्यन्ति समेता युधि पाण्डवाः॥<br><br>2220: प्रतीपमिव मे भाति युयुधानेन भारती। व्यस्ता सीमन्तिनी ग्रस्ता प्रमृष्टा दीर्घबाहुना॥<br><br>2221: सम्पूर्णं पूरयन् भूयो धनं पार्थस्य माधवः। शैनेयः समरे स्थाता बीजवत् प्रवपशरान्॥<br><br>2222: सेनामुखे प्रयुद्धानां भीमसेनो भविष्यति। तं सर्वे संश्रयिष्यन्ति प्राकारमकुतोभयम्॥<br><br>2223: यदा द्रक्ष्यसि भीमेन कुञ्जरान् विनिपातितान्। विशीर्णदन्तान् गिर्याभान् भिन्नकुम्भान् सशोणितान्। । तानभिप्रेक्ष्य संग्रामे विशीर्णानिव पर्वतान्। भीतो भीमस्य संस्पर्शात् स्मर्ताऽसि वचनस्य मे॥<br><br>2224: निर्दग्धं भीमसेनेन सैन्यं रथहयद्विपम्। गतिमग्नेरिव प्रेक्ष्य स्मर्ताऽसि वचनस्य मे॥<br><br>2225: महद् वो भयमागामि न चेच्छाम्यथ पाण्डवैः। गदया भीमसेनेन हताः शममुपैष्यथ॥<br><br>2226: महावनमिवच्छिन्नं यदा द्रक्ष्यसि पातितम्। बलं कुरूणां भीमेन तदा स्मर्ताऽसि मे वचः॥<br><br>2227: वैशम्पायन उवाच एतावदुक्त्वा राजा तु सर्वांस्तान् पृथिवीपतीन्। अनुभाष्य महाराज पुनः पप्रच्छ संजयम्॥<br><br>2228: धृतराष्ट्र उवाच यदबूतां महात्मानौ वासुदेवधनंजयौ। तन्मे ब्रूहि महाप्राज्ञ शुश्रूषे वचनं तव॥<br><br>2229: संजय उवाच शृणु राजन् यथा दृष्टौ मया कृष्णधनंजयौ। ऊचतुश्चापि यद् वीरौ तत् ते वक्ष्यामि भारत॥<br><br>2230: पादाङ्गुलीरभिप्रेक्षन् प्रयतोऽहं कृताञ्जलिः। शुद्धान्तं प्राविशं राजन्नाख्यातुं नरदेवयोः॥<br><br>2231: नैवाभिमन्युर्न यमौ तं देशमभियान्ति वै। यत्र कृष्णौ च कृष्णा च सत्यभामा च भामिनी॥<br><br>2232: उभौ मध्वासवक्षीबावुभौ चन्दनरूषितौ। स्रग्विणौ वरवस्त्रौ तौ दिव्याभरणभूषितौ॥<br><br>2233: नैकरत्नविचित्रं तु काञ्चनं महदासनम्। विविधास्तरणाकीर्णं यत्रासातामरिंदमौ॥<br><br>2234: अर्जुनोत्सङ्गगौ पादौ केशवस्योपलक्षये। अर्जुनस्य च कृष्णायां सत्यायां च महात्मनः॥<br><br>2235: काञ्चनं पादपीठं तु पार्थो मे प्रादिशत् तदा। तदहं पाणिना स्पृष्ट्वा ततो भूमावुपाविशम्॥<br><br>2236: ऊर्ध्वरेखातलौ पादौ पार्थस्य शुभलक्षणौ। पादपीठादपहतौ तत्रापश्यमहं शुभौ॥<br><br>2237: श्यामौ बृहन्तौ तरुणौ शालस्कन्धाविवोद्गतौ। एकासनगतौ दृष्ट्वा भयं मां महदाविशत्॥<br><br>2238: इन्द्रविष्णुसमावेतौ मन्दात्मा नावबुद्ध्यते। संश्रयाद् द्रोणभीष्माभ्यां कर्णस्य च विकत्थनात्॥<br><br>2239: निदेशस्थाविमौ यस्य मानसस्तस्य सेत्स्यते। संकल्पो धर्मराजस्य निश्चयो मे तदाभवत्॥<br><br>2240: सत्कृतश्चान्नपानाभ्यामासीनो लब्धसक्रियः। अञ्जलिं मूर्ध्नि संधाय तौ संदेशमचोदयम्॥<br><br>2241: धनुर्गुणकिणाङ्केन पाणिना शुभलक्षणम्। पादमानमयन् पार्थः केशवं समचोदयत्॥<br><br>2242: इन्द्रकेतुरिवोत्थाय सर्वाभरणभूषितः। इन्द्रवीर्योपमः कृष्णः संविष्टो माभ्यभाषत॥<br><br>2243: वाचं स वदतां श्रेष्ठो ह्लादिनीं वचनक्षमाम्। त्रासिनीं धार्तराष्ट्राणां मृदुपूर्वां सुदारुणाम्॥<br><br>2244: वाचं तां वचनार्हस्य शिक्षाक्षरसमन्विताम्। अश्रौषमहमिष्टार्था पश्चाद्धृदयहारिणीम्॥<br><br>2245: वासुदेव उवाच संजयेदं वचो ब्रूया धृतराष्ट्र मनीषिणम्। कुरुमुख्यस्य भीष्मस्य द्रोणस्यापि च शृण्वतः॥<br><br>2246: आवयोर्वचनात् सूत ज्येष्ठानप्यभिवादयन्। यवीयसश्च कुशलं पश्चात् पृष्ट्वैवमुत्तरम्॥<br><br>2247: यजध्वं विविधैर्यज्ञैविप्रेभ्यो दत्त दक्षिणाः। पुत्रैर्दारैश्च मोदध्वं महद् वो भयमागतम्॥<br><br>2248: अर्थांस्त्यजत पात्रेभ्युः सुतान् प्राप्नुत कामजान्। प्रियं प्रियेभ्यश्चरत राजा हि त्वरते जये॥<br><br>2249: ऋणमेतत् प्रवृद्धं मे हृदयानापसर्पति। यद् गोविन्देति चुक्रोश कृष्णा मां दूरवासिनम्॥<br><br>2250: तेजोमयं दुराधर्षं गाण्डीवं यस्य कार्मुकम्। मद्वितीयेन तेनेह वैरं वः सव्यसाचिना॥<br><br>2251: मद्वितीयं पुनः पार्थं कः प्रार्थयितुमिच्छति। यो न कालपरीतो वाप्यपि साक्षात् पुरंदरः॥<br><br>2252: बाहुभ्यामुद्वहेद् भूमि दहेत् क्रुद्ध इमाः प्रजाः। पातयेत् त्रिदिवाद् देवान् योऽर्जुनं समरे जयेत्॥<br><br>2253: देवासुरमनुष्येषु यक्षगन्धर्वभोगिषु। न तं पश्याम्यहं युद्धे पाण्डवं योऽभ्ययाद् रणे॥<br><br>2254: यत् तद् विराटनगरे श्रुयते महदद्भुतम्। एकस्य च बहूनां च पर्याप्तं तन्निदर्शनम्॥<br><br>2255: एकेन पाण्डुपुत्रेण विराटनगरे यदा। भग्नाः पलायत दिशः पर्याप्तं तन्निदर्शनम्॥<br><br>2256: बलं वीर्यं च तेजश्च शीघ्रता लघुहस्तता। अविषादश्च धैर्यं च पार्थान्नान्यत्र विद्यते॥<br><br>2257: इत्यब्रवीद्धृषीकेशः पार्थमुद्धर्षयन् गिरा। गर्जन् समयवर्षीव गगने पाकशासनः॥<br><br>2258: केशवस्य वचः श्रुत्वा किरीटी श्वेतवाहनः। अर्जुनस्तन्महद् वाक्यमब्रवीद् रोमहर्षणम्॥<br><br>2259: वैशम्पायन उवाच संजयस्य वचः श्रुत्वा प्रज्ञाचक्षुर्जनेश्वरः। ततः संख्यातुमारेभे तद्वचो गुणदोषतः॥<br><br>2260: प्रसंख्याय च सौक्ष्म्येण गुणदोषान् विचक्षणः। यथावन्मतितत्त्वेन जयकामः सुतान् प्रति॥<br><br>2261: बलाबलं विनिश्चित्य याथातथ्येन बुद्धिमान्। शक्ति संख्यातुमारेभे तदा वै मनुजाधिपः॥<br><br>2262: देवमानुषयोः शक्त्या तेजसा चैव पाण्डवान्। कुरून् शक्त्याल्पतरया दुर्योधनमथाब्रवीत्॥<br><br>2263: दुर्योधनेयं चिन्ता मे शश्वन्न व्युपशाम्यति। सत्यं ह्येतदहं मन्ये प्रत्यक्षं नानुमानतः॥<br><br>2264: आत्मजेषु पुरं स्नेहं सर्वभूतानि कुर्वते। प्रियाणि चैषां कुर्वन्ति यथाशक्ति हितानि च॥<br><br>2265: एवमेवोपकर्तृणां प्रायशो लक्षयामहे। इच्छान्ति बहुलं सन्तः प्रतिकर्तुं महत् प्रियम्॥<br><br>2266: अग्निः साचिव्यकर्ता स्यात् खाण्डवे तत्कृतं स्मरन्। अर्जुनस्यापि भीमेऽस्मिनं कुरुपाण्डुसमागमे॥<br><br>2267: जातिगृद्ध्याभिपन्नाश्च पाण्डवानामनेकशः। धर्मादयः समेष्यन्ति समाहूता दिवौकसः॥<br><br>2268: भीष्मद्रोणकृपादीनां भयादशनिसंनिभम्। रिरक्षिषन्तः संरम्भं गमिष्यन्तीति मे मतिः॥<br><br>2269: ते देवैः सहिताः पार्था न शक्याः प्रतिवीक्षितुम्। मानुषेण नरव्याघ्रा वीर्यवन्तोऽस्त्रपारगाः॥<br><br>2270: दुरासदं यस्य दिव्यं गाण्डीवं धनुरुत्तमम्। वारुणौ चाक्षयौ दिव्यौ शरपूर्णी महेषुधी॥<br><br>2271: वानस्श्च ध्वजो दिव्यो निःसङ्गो धूमवद्गतिः। रथश्च चतुरन्तायां यस्य नास्ति समः क्षितौ। ॥<br><br>2272: महामेघनिभश्चापि निर्घोषः श्रूयते जनैः। महाशनिसमः शब्दः शात्रवाणां भयंकरः॥<br><br>2273: यं चातिमानुषं वीर्ये कृत्स्नो लोको व्यवस्यति। देवानामपि जेतारं यं विदुः पार्थिवा रणे॥<br><br>2274: शतानि पञ्च चैवेषून् यो गृह्णन् नैव दृश्यते। निमेषान्तरमात्रेण मुञ्चन् दूरं च पातयन्॥<br><br>2275: यमाह भीष्मो द्रोणश्च कृपो द्रौणिस्तथैव च। मद्रराजस्तथा शल्यो मध्यस्था ये च मानवाः॥<br><br>2276: युद्धायावस्थितं पार्थं पार्थिवैरतिमानुषैः। अशक्यं नरशार्दूलं पराजेतुमरिंदमम्॥<br><br>2277: क्षिपत्येकेन वेगेन पञ्च बाणशतानि यः। सदृशं बाहुवीर्येण कार्तवीर्यस्य पाण्डवम्॥<br><br>2278: तमर्जुनं महेष्वासं महेन्द्रोपेन्द्रविक्रमम्। निघ्नन्तमिव पश्यामि विमर्देऽस्मिन् महाहवे॥<br><br>2279: इत्येवं चिन्तयत् कृत्स्नमहोरात्राणि भारत। अनिद्रो निःसुखश्चास्मि कुरूणां शमचिन्तया॥<br><br>2280: क्षयोदयोऽयं सुमहान् कुरूणां प्रत्युपस्थितः। अस्त चेत् कलहस्यान्तः शमादन्यो न विद्यते॥<br><br>2281: शमो मे रोचते नित्यं पार्थस्तात न विग्रहः। कुरुभ्यो हि सदा मन्ये पाण्डवान् शक्तिमत्तरान्॥<br><br>2282: वैशम्पायन उवाच पितुरेतद् वचः श्रुत्वा धार्तराष्ट्रोऽत्यमर्षणः। आधाय विपुलं क्रोधं पुनरेवेदमब्रवीत्॥<br><br>2283: अशक्यादेवसचिवाः पार्थाः स्युरिति यद् भवान्। मन्यते तद् भयं व्येतु भवतो राजसत्तम॥<br><br>2284: अकामद्वेषसंयोगलोभाद्रोहाच भारत। उपेक्षया च भावानां देवा देवत्वमाप्नुवन्॥<br><br>2285: इति द्वैपायनो व्यासो नारदश्च महातपाः। जामदग्न्यश्च रामो नः कथामकथयत् पुरा॥<br><br>2286: नैव मानुषवद् देवा: प्रवर्तन्ते कदाचन। कामात् क्रोधात् तथा लोभावेषाच्च भरतर्षभ॥<br><br>2287: यदा ह्यग्निश्च वायुश्च धर्म इन्द्रोऽश्विनावपि। कामयोगात् प्रवर्तेरन् न पार्था दुःखमाप्नुयुः॥<br><br>2288: तस्मान्न भवता चिन्ता कार्येषा स्यात् कथंचन। दैवेष्वपेक्षका ह्येते शश्वद् भावेषु भारत॥<br><br>2289: अथ चेत् कामसंयोगाद् द्वेषो लोभश्च लक्ष्यते। देवेषु दैवप्रामाण्यान्नैषां तद् विक्रमिष्यति॥<br><br>2290: मयाभिमन्त्रितः शश्वज्जातवेदाः प्रशाम्यति। दिधक्षुः सकलाँल्लोकान् परिक्षिप्य समन्ततः॥<br><br>2291: यद् वा परमकं तेजो येन युक्ता दिवौकसः। ममाप्यनुपमं भूयो देवेभ्यो विद्धि भारत॥<br><br>2292: विदीर्यमाणां वसुधां गिरीणां शिखराणि च। लोकस्य पश्यतो राजन् स्थापयाम्यभिमन्त्रणात्॥<br><br>2293: स्तम्भितास्वप्सु चेतनाचेतनस्यास्य जङ्गमस्थावरस्य च। विनाशाय समुत्पन्नमहं घोरं महास्वनम्॥<br><br>2294: अश्मवर्षं च वायुं च शमयामीह नित्यशः। जगतः पश्यतोऽभीक्ष्णं भूतानामनुकम्पया॥<br><br>2295: गच्छन्ति मया रथपदातयः। देवासुराणां भावानामहमेकः प्रवर्तिता॥<br><br>2296: अक्षौहिणीभिर्यान् देशान् यामि कार्येण केनचित्। तत्राश्वा मे प्रवर्तन्ते यत्र यत्राभिकामये॥<br><br>2297: भयानकानि विषये व्यालादीनि न सन्ति मे। मन्त्रगुप्तानि भूतानि न हिंसन्ति भयंकराः॥<br><br>2298: निकामवर्षी पर्जन्यो राजन् विषयवासिनाम्। धर्मिष्ठाश्च प्रजाः सर्वा ईतयश्च न सन्ति मे॥<br><br>2299: अश्विनावथ वाय्वग्नी मरुद्भिः सह वृत्रहा। धर्मश्चैव मया द्विष्टान् नोत्सहन्तेऽभिरक्षितुम्॥<br><br>2300: यदि ह्येते समर्थाः स्युर्मविषस्त्रातुमञ्जसः। न स्म त्रयोदश समाः पार्था दुःखमवाप्नुयुः॥<br><br>2301: नैव देवा न गन्धर्वा नासुरा न च राक्षसाः। शक्तास्त्रातुं मया द्विष्टं सत्यमेतद् ब्रवीमि ते॥<br><br>2302: यदभिध्याम्यहं शश्वच्छुभं वा यद वाऽशुभम्। नैतद् विपन्नपूर्वं मे मित्रेष्वरिषु चोभयोः॥<br><br>2303: भविष्यतीदमिति वा यद् ब्रवीमि परंतप। नान्यथा भूतपूर्वं च सत्यवागिति मां विदुः॥<br><br>2304: लोकसाक्षिकमेतन्मे महात्म्यं दिक्षु विश्रुतम्। आश्वासनार्थं भक्तः प्रोक्तं न श्लाघया नृप॥<br><br>2305: न ह्यहं श्लाघनो राजन् भूतपूर्वः कदाचन। असदाचरितं ह्येतद् यदात्मान् प्रशंसति॥<br><br>2306: पाण्डवांश्चैव मत्स्यांश्च पाञ्चालान् केकयैः सह। सात्यकिं वासुदेवं च श्रोतासि विजितान् मया। ॥<br><br>2307: सरितः सागरं प्राप्य यथा नश्यन्ति सर्वशः। तथैव ते विनक्ष्यन्ति मामासाद्य सहान्वयाः॥<br><br>2308: परा बुद्धिः परं तेजो वीर्यं च परमं मम। परा विद्या परो योगो मम तेभ्यो विशिष्यते॥<br><br>2309: पितामहश्च द्रोणश्च कृपः शल्यः शलस्तथा। अस्त्रेषु यत् प्रजानन्ति सर्वं तन्मयि विद्यते॥<br><br>2310: इत्युक्ते संजयं भूयः पर्यपृच्छत भारतः। ज्ञात्वा युयुत्सोः कार्याणि प्राप्तकालमरिन्दम॥<br><br>2311: दुर्योधन उवाच सदृशानां मनुष्येषु सर्वेषां तुल्यजन्मनाम्। कथमेकान्ततस्तेषां पार्थानां मन्यसे जयम्॥<br><br>2312: वयं च तेऽपि तुल्या वै वीर्येण च पराक्रमैः। समेन वयसा चैव प्रातिभेन श्रुतेन च। ॥<br><br>2313: अस्त्रेण योधयुग्या च शीघ्रत्वे कौशले तथा। सर्वे स्म समजातीयाः सर्वे मानुषयोनयः॥<br><br>2314: पितामह विजानीषे पार्थेषु विजयं कथम्। नाहं भवति न द्रोणे न कृपे न च बाह्निके॥<br><br>2315: अन्येषु च नरेन्द्रेषु पराक्रम्य समारभे। अहं वैकर्तनः कर्णो भ्राता दुःशासनश्च मे॥<br><br>2316: पाण्डवान् समरे पञ्च हनिष्यामः शितैः शरैः। ततो राजन् महायज्ञैर्विविधैर्भूरिदक्षिणैः॥<br><br>2317: ब्राह्मणांस्तर्पयिष्यामि गोभिरश्वैर्धनेन च। यदा परिकरिष्यन्ति ऐणेयानिव तन्तुना। अतरित्रानिव जले बाहुभिर्मामका रणे॥<br><br>2318: पश्यन्तस्ते परांस्तत्र रथनागसमाकुलान्। तदा दविमोक्ष्यन्ति पाण्डवाः स च केशवः॥<br><br>2319: विदुर उवाच इह निःश्रेयसं प्राहुर्वृद्धा निश्चितदर्शिनः। ब्राह्मणस्य विशेषेण दमो धर्मः सनातनः॥<br><br>2320: तस्य दानं क्षमा सिद्धिर्यथावदुपपद्यते। दमो दानं तपो ज्ञानमधीतं चानुवर्तते॥<br><br>2321: दमस्तेजो वर्धयति पवित्रं दम उत्तमम्। विपाप्मा वृद्धतेजास्तु पुरुषो विन्दते महत्॥<br><br>2322: क्रव्याट्य इव भूतानामदान्तेभ्यः सदा भयम्। येषां च प्रतिषेधार्थं क्षत्रं सृष्टं स्वयम्भुवा॥<br><br>2323: आश्रमेषु चतुर्बाहुर्दममेवोत्तमं व्रतम्। तस्य लिङ्गं प्रवक्ष्यामि येषां समुदयो दमः॥<br><br>2324: क्षमा धृतिरहिंसा च समता सत्यमार्जवम्। इन्द्रियाभिजयो धैर्य मार्दवं ह्रीरचापलम्॥<br><br>2325: अकार्पण्यमसंरम्भः संतोषः श्रद्दधानता। एतानि यस्य राजेन्द्र स दान्तः पुरुषः स्मृतः॥<br><br>2326: कामो लोभश्च दर्पश्च मन्युनिद्रा विकत्थनम्। मान ईर्ष्या च शोकश्च नैतद् दान्तो निषेवते। अजिह्ममशठं शुद्धमेतद् दान्तस्य लक्षणम्॥<br><br>2327: अलोलुपस्तथाऽल्पेप्सुः कामानामविचिन्तिता। समुद्रकल्पः पुरुषः स दान्तः परिकीर्तितः॥<br><br>2328: सुवृत्तः शीलसम्पन्नः प्रसन्नात्माऽऽत्मविद् बुधः। प्राप्येह लोके सम्मानं सुगति प्रेत्य गच्छति॥<br><br>2329: अभयं यस्य भूतेभ्यः सर्वेषामभयं यतः। स वै परिणतप्रज्ञः प्रख्यातो मनुजोत्तमः॥<br><br>2330: सर्वभूतहितो मैत्रस्तस्मान्नोद्विजते जनः। समुद्र इव गम्भीरः प्रज्ञातृप्तः प्रशाम्यति॥<br><br>2331: कर्मणाऽऽचरितं पूर्वं सद्भिराचरितं च यत्। तदेवास्थाय मोदन्ते दान्ताः शमपरायणाः॥<br><br>2332: नैष्कर्म्यं वा समास्थाय ज्ञानतृप्तो जितेन्द्रियः। कालाकाक्षी चरँल्लोके ब्रह्मभूयाय कल्पते॥<br><br>2333: शकुनीनामिवाकाशे पदं नैवोपलभ्यते। एवं प्रज्ञानतृप्तस्य मुनेर्वर्त्म न दृश्यते॥<br><br>2334: उत्सृज्यैव गृहान् यस्तु मोक्षमेवाभिमन्यते। लोकास्तेजोमयास्तस्य कल्पन्ते शाश्वता दिवि॥<br><br>2335: विदुर उवाच शकुनीनामिहार्थाय पाशं भूमावयोजयत्। कश्चिच्छाकुनिकस्तात पूर्वेषामिति शुश्रुम॥<br><br>2336: तस्मिन् तौ शकुनौ बद्धौ युगपत् सहचारिणौ। तावुपादाय तं पाशं जग्मतुः खचरावुभौ॥<br><br>2337: तौ विहायसमाक्रान्तौ दृष्ट्वा शाकुनिकस्तदा। अन्वधावदनिर्विष्णो येन येन स्म गच्छतः॥<br><br>2338: तथा तमनुधावन्तं मृगयुं शकुनार्थिनम्। आश्रमस्थो मुनिः कश्चिद् ददर्शाथ कृताह्निकः॥<br><br>2339: तावन्तरिक्षगौ शीघ्रमनुयान्तं महीचरम्। श्लोकेनानेन कौरव्य पप्रच्छ स मुनिस्तदा॥<br><br>2340: विचित्रमिदमाश्चर्यं मृगहन् प्रतिभाति मे। प्लमानौ हि खचरौ पदातिरनुधावसि॥<br><br>2341: शाकुनिक उवाच पाशमेकमुभावेतौ सहितौ हरतो मम। यत्र वै विवदिष्येते तत्र मे वशमेष्यतः॥<br><br>2342: विदुर उवाच तौ विवादमनुप्राप्तौ शकुनौ मृत्युसंधितौ। विगृह्य च सुदुर्बुद्धी पृथिव्यां संनिपेततुः॥<br><br>2343: तौ युध्यमानौ संरब्धौ मृत्युपाशवशानुगौ। उपसृत्यापरिज्ञातो जग्राह मृगहा तदा॥<br><br>2344: एवं ये ज्ञातयोऽर्थेषु मिथो गच्छन्ति विग्रहम्। तेऽमित्रवशमायान्ति शकुनाविव विग्रहात्॥<br><br>2345: सम्भोजनं संकथनं सम्प्रश्नोऽथ समागमः। एतानि ज्ञातिकार्याणि न विरोधः कदाचन॥<br><br>2346: ये स्म काले सुमनसः सर्वे वृद्धानुपासते। सिंहगुप्तमिवारण्यमप्रधृष्या भवन्ति ते॥<br><br>2347: येऽर्थं संततमासाद्य दीना इव समासते। श्रियं ते समप्रयच्छन्ति द्विषद्भ्यो भरतर्षभ॥<br><br>2348: धूमायन्ते व्यपेतानि ज्वलन्ति सहितानि च। धृतराष्ट्रोल्मुकानीव ज्ञातयो भरतर्षभ। ॥<br><br>2349: इदमन्यत् प्रवक्ष्यामि यथा दृष्टं गिरौ मया। श्रुत्वा तदपि कौरव्य यथा श्रेयस्तथा कुरु॥<br><br>2350: वयं किरातैः सहिता गच्छामो गिरिमुत्तरम्। ब्राह्मणैर्देवकल्पैश्च विद्याजम्भकवार्तिकैः॥<br><br>2351: कुञ्जभूतं गिरिं सर्वमभितो गन्धमादनम्। दीप्यमानौषधिगणं सिद्धगन्धर्वसेवितम्॥<br><br>2352: तत्रापश्याम वै सर्वे मधु पीतकमाक्षिकम्। मरुप्रपाते विषमे निविष्टं कुम्भसम्मितम्॥<br><br>2353: आशीविषै रक्ष्यमाणं कुबैरदयितं भृशम्। यत् प्राप्य पुरुषो मर्योऽप्यमरत्वं नियच्छति॥<br><br>2354: अचक्षुर्लभते चक्षुर्वृद्धो भवति वै युवा। इति ते कथयन्ति स्म ब्राह्मणा जम्भसाधकाः॥<br><br>2355: ततः किरातास्तद् दृष्ट्वा प्रार्थयन्तो महीपते। विनेशुर्विषमे तस्मिन् ससर्प गिरिगह्वरे॥<br><br>2356: तथैव तव पुत्रोऽयं पृथिवीमेक इच्छति। मधु पश्यति सम्मोहात् प्रपातं नानुपश्यति॥<br><br>2357: दुर्योधनो यो मनाः समरे सव्यसाचिना। न च पश्यामि तेजोऽस्य विक्रमं वा तथाविधम्॥<br><br>2358: एकेन रथमास्थाय पृथिवी येन निर्जिता। भीष्मद्रोणप्रभृतयः संत्रस्ताः साधुयायिनः॥<br><br>2359: विराटनगरे भग्नाः किं तत्र तव दृश्यताम्। प्रतीक्षमाणो यो वीरः क्षमते वीक्षितं तव॥<br><br>2360: दुपदो मत्स्यराजश्च संक्रुद्धश्च धनंजयः। न शेषयेयुः समरे वायुयुक्ता इवाग्नयः॥<br><br>2361: अङ्के कुरुष्व राजानं धृतराष्ट्र युधिष्ठिरम्। युध्यतोर्हि द्वयोर्युद्धे नैकान्तेन भवेज्जयः॥<br><br>2362: धृतराष्ट्र उवाच दुर्योधन विजानीहि यत् त्वां वक्ष्यामि पुत्रका उत्पथं मन्यसे मार्गमनभिज्ञ इवाध्वगः॥<br><br>2363: पञ्चानां पाण्डुपुत्राणां यत् तेजः प्रजिहीर्षसि। पञ्चानामिव भूतानां महतां लोकधारिणाम्॥<br><br>2364: युधिष्ठिरं हि कौन्तेयं परं धर्ममिहास्थितम्। परां गतिमसम्प्रेत्य न त्वं जेतुमिहार्हसि॥<br><br>2365: भीमसेनं च कौन्तेयं यस्य नास्ति समो बले। रणान्तकं तर्जयसे महावातमिव दुमः॥<br><br>2366: सर्वशस्त्रभृतां श्रेष्ठं मेरुं शिखरिणमिव। युधि गाण्डीवधन्वानं को नु युध्येत बुद्धिमान्॥<br><br>2367: धृष्टद्युम्नश्च पाञ्चाल्यः कमिवाद्य न शातयेत्। शत्रुमध्ये शरान् मुञ्चन् देवराडशनीमिव॥<br><br>2368: सात्यक्श्चिापि दुर्धर्षः सम्मतोऽन्धकवृष्णिषु। ध्वंसयिष्यत्ति ते सेनां पाण्डवेयहिते रतः॥<br><br>2369: यः पुनः प्रतिमानेन त्रीनल्लोकानतिरिच्यते। तं कृष्णं पुण्डरीकाक्षं को नु युद्ध्येत बुद्धिमान्॥<br><br>2370: एकतो ह्यस्य दाराश्च ज्ञातयश्च सबान्धवाः। आत्मा च पृथिवी चेयमेकतश्च धनंजयः॥<br><br>2371: वासुदेवोऽपि दुर्धर्षो यतात्मा यत्र पाण्डवः। अविषां पृथिव्यापि तद् बलं यत्र केशवः॥<br><br>2372: तिष्ठ तात सतां वाक्ये सुहृदामर्थवादिनाम्। वृद्धं शान्तनवं भीष्मं तितिक्षस्व पितामहम्॥<br><br>2373: मां च ब्रुवाणं शुश्रूष कुरूणामर्थदर्शिनम्। द्रोणं कृपं विकर्णं च महाराजं च बाह्निकम्॥<br><br>2374: एते ह्यपि यथैवाहं मन्तुमर्हसि तांस्तथा। सर्वे धर्मविदो ह्येते तुल्यस्नेहाश्च भारत॥<br><br>2375: यत् तद् विराटनगरे सह भ्रातृभिरग्रतः। उत्सृज्य गाः सुसंत्रस्तं बलं ते समशीर्यत॥<br><br>2376: यच्चैव नगरे तस्मिञ्छूयते महदद्भुतम्। एकस्य च बहूनां च पर्याप्तं तन्निदर्शनम्॥<br><br>2377: अर्जुनस्तत् तथाकार्षीत् किं पुनः सर्व एव ते। स भ्रातृनभिजानीहि वृत्त्या तं प्रतिपादय॥<br><br>2378: वैशम्पायन उवाच एवमुक्त्वा महाप्राज्ञो धृतराष्ट्रः सुयोधनम्। पुनरेव महाभागः संजयं पर्यपृच्छत॥<br><br>2379: ब्रूहि संजय यच्छेषं वासुदेवादनन्तरम्। यदर्जुन उवाच त्वां परं कौतूहलं हि मे॥<br><br>2380: संजय उवाच वासुदेववचः श्रुत्वा कुन्तीपुत्रो धनंजयः। उवाच काले दुर्धर्षो वासुदेवस्य शृण्वतः॥<br><br>2381: पितामहं शान्तनवं धृतराष्ट्रं च संजय। द्रोणं कृपं च कर्णं च महाराजं च बाह्निकम्॥<br><br>2382: द्रौणिं च सोमदत्तं च शकुनि चापि सौबलम्। दुःशासनं शलं चैव पुरुमित्रं विविंशतिम्॥<br><br>2383: विकर्ण चित्रसेनं च जयत्सेनं च पार्थिवम्। विन्दानुविन्दावावन्त्यौ दुर्मुखं चापि कौरवम्॥<br><br>2384: सैन्धव दुःसहं चैव भूरिश्रवसमेव च। भगदत्तं च राजानं जलसन्धं च पार्थिवम्॥<br><br>2385: ये चाप्यन्ये पार्थिवास्तत्र योद्धं समागताः कौरवाणां प्रियार्थम्। मुमूर्षवः पाण्डवाग्नौ प्रदीप्ते समानीता धार्तराष्ट्रण होतुम्॥<br><br>2386: यथान्यायं कौशलं वन्दनं च समागता मद्वचनेन वाच्याः। इदं ब्रूयाः संजय राजमध्ये सुयोधनं पापकृतां निधानम्॥<br><br>2387: अमर्षणं दुर्मतिं राजपुत्रं पापात्मानं धार्तराष्ट्र सुलुब्धम्। सर्वं ममैतद् वचनं समग्रं सहामात्यं संजय श्रावयेथाः॥<br><br>2388: एवं प्रतिष्ठाप्य धनंजयो मां ततोऽर्थवद् धर्मवच्चापि वाक्यम्। प्रोवाचेदं वासुदेवं समीक्ष्य पार्थो धीमाँल्लोहितान्तायताक्षः॥<br><br>2389: यथा श्रुतं ते वदतो महात्मनो मधुप्रवीरस्य वचः समाहितम्। तथैव वाच्यं भवता हि मद्वचः समागतेषु क्षितिपेषु सर्वशः॥<br><br>2390: शराग्निधूमे रथनेमिनादिते धनुःस्रुवेणास्त्रबलप्रसारिणा। यथा न होमः क्रियते महामृधे समेत्य सर्वे प्रयतध्वमादृताः॥<br><br>2391: न चेत् प्रयच्छध्वममित्रघातिनो युधिष्ठिरस्य शममीप्सितं स्वकम्। नयामि वः साश्वपदातिकुञ्जरान् दिशं पितॄणामशिवां शितैः शरैः॥<br><br>2392: ततोऽहमामन्त्र्य तदा धनंजयं चतुर्भुजं चैव नमस्य सत्वरः। जवेन सम्प्राप्त इहामराते तवान्तिकं प्रापयितुं वचो महत्॥<br><br>2393: वैशम्पायन उवाच दुर्योधने धार्तराष्ट्रे तद् वचो नाभिनन्दति। तूष्णीम्भूतेषु सर्वेषु समुत्तस्थुर्नरर्षभाः॥<br><br>2394: उत्थितेषु महाराज पृथिव्यां सर्वराजसु। रहिते संजयं राजा परिप्रष्टुं प्रचक्रमे॥<br><br>2395: आशंसमानो विजयं तेषां पुत्रवशानुगः। आत्मनश्च परेषां च पाण्डवानां च निश्चयम्॥<br><br>2396: गावल्गणे ब्रुहि नः सारफल्गु स्वसेनायां यावदिहास्ति किंचित्। त्वं पाण्डवानां निपुणं वेत्थ सर्वं किमेषां ज्यायः किमु तेषा कनीयः॥<br><br>2397: त्वमेतयोः सारवित् सर्वदर्शी धर्मार्थयोनिपुणो निश्चयज्ञः। स मे पृष्टः संजय ब्रूहि सर्वं युध्यमानाः कतरेऽस्मिन् न सन्ति॥<br><br>2398: संजय उवाच दसूया हि त्वां प्रविशेत राजन्। आनयस्व पितरं महाव्रतं गान्धारीं च महिषीमाजमीढ॥<br><br>2399: तौ तेऽसूयां विनयेतां नरेन्द्र धर्मज्ञौ तौ निपुणौ निश्चयज्ञौ। तयोस्तु त्वां संनिधौ तद् वदेयं कृत्स्नं मतं केशवपार्थयोर्यत्॥<br><br>2400: वैशम्पायन उवाच इत्युक्तेन च गान्धारी व्यासश्चात्राजगाम ह। आनीतौ विदुरेणेह सभां शीघ्रं प्रवेशितौ॥<br><br>2401: ततस्तन्मतमाज्ञाय संजयस्यात्मजस्य च। अभ्युपेत्य महाप्राज्ञः कृष्णद्वैपायनोऽब्रवीत्॥<br><br>2402: व्यास उवाच सम्पृच्छते धृतराष्ट्राय संजय आचक्ष्व सर्वं यावदेषोऽनुयुङ्क्ते। सर्वं यावद् वेत्थ तस्मिन् यथावद् द्याथातथ्यं वासुदेवेऽर्जुने च॥<br><br>2403: संजय उवाच अर्जुनो वासुदेवश्च धन्विनौ परमार्चितौ। कामादन्यत्र सम्भूतौ सर्वभावाय सम्मितौ॥<br><br>2404: व्यामान्तरं समास्थाय यथामुक्तं मनस्विनः। चक्रं तद् वासुदेवस्य मायया वर्तते विभो॥<br><br>2405: सापह्नवं कौरवेषु पाण्डवानां सुसम्मतम्। सारासारबलं ज्ञातुं तेज:पुञ्जावभासितम्॥<br><br>2406: नरकं शम्बरं चैव कंसं चैद्यं च माधवः। जितवान् घोरसंकाशान् क्रीडन्निव महाबलः॥<br><br>2407: पृथिवीं चान्तरिक्षं च द्यां चैव पुरुषोत्तमः। मनसैव विशिष्टात्मा नयत्यात्मवशं वशीः॥<br><br>2408: भूयो भूयो हि यद् राजन् पृच्छसे पाण्डवान् प्रति। सारासारबलं ज्ञातुं तत् समासेन मे शृणु॥<br><br>2409: एकतो वा जगत् कृत्स्नमेकतो वा जनार्दनः। सारतो जगतः कृत्स्नादतिरिक्तो जनार्दनः॥<br><br>2410: भस्म कुर्याज्जगदिदं मनसैव जनार्दनः। न तु कृत्स्नं जगच्छक्तं भस्म कर्तुं जनार्दनम्॥<br><br>2411: यतः सत्यं यतो धर्मो यतो ह्रीरार्जवं यतः। ततो भवतो गोविन्दो यतः कृष्णस्ततो जयः॥<br><br>2412: पृथिवीं चान्तरिक्षं च दिवं च पुरुषोत्तमः। विचेष्टयति भूतात्मा क्रीडन्निव जनार्दनः॥<br><br>2413: स कृत्वा पाण्डवान् सत्रं लोकं सम्मोहयन्निव। अधर्मनिरतान् मूढान् दग्धुमिच्छति ते सुतान्॥<br><br>2414: कालचक्रं जगच्चक्रं युगचक्रं च केशवः। आत्मयोगेन भगवान् परिवर्तयतेऽनिशम्॥<br><br>2415: कालस्य च हि मृत्योश्च जङ्गमस्थावरस्य च। ईशते भगवानेकः सत्यमेतद् ब्रवीमि ते॥<br><br>2416: ईशन्नपि महायोगी सर्वस्य जगतो हरिः। कर्माण्यारभते कर्तुं कीनाश इव वर्धनः॥<br><br>2417: तेन वञ्चयते लोकान् मायायोगेन केशवः। ये तमेव प्रपद्यन्ते न ते मुह्यन्ति मानवाः॥<br><br>2418: धृतराष्ट्र उवाच कथं त्वं माधवं वेत्थ सर्वलोकमहेश्वरम्। कथमेनं न वेदाहं तन्ममाचक्ष्व संजय॥<br><br>2419: संजय उवाच शृणु राजन् न ते विद्या मम विद्या न हीयते। विद्याहीनस्तमोध्वस्तो नाभिजानाति केशवम्॥<br><br>2420: विद्यया तात जानामि त्रियुगं मधुसूदनम्। कर्तारमकृतं देवं भूतानां प्रभवाप्ययम्॥<br><br>2421: धृतराष्ट्र उवाच गावल्गणेऽत्र का भक्तिर्या ते नित्या जनार्दने। यया त्वमभिजानासि त्रियुगं मधुसूदनम्॥<br><br>2422: संजय उवाच मायां न सेवे भद्रं ते न वृथा धर्ममाचरे। शुद्धभाव गतो भक्त्या शास्त्राद् वेद्मि जनार्दनम्॥<br><br>2423: धृतराष्ट्र उवाच दुर्योधन हृषीकेशं प्रपद्यस्व जनार्दनम्। आप्तो न: संजयस्तात शरणं गच्छ केशवम्॥<br><br>2424: दुर्योधन उवाच भगवान् देवकीपुत्रो लोकांचेनिहनिष्यति। प्रवदन्नर्जुने सख्यं नाहं गच्छेऽद्य केशवम्॥<br><br>2425: धृतराष्ट्र उवाच अवाग् गान्धारि पुत्रस्ते गच्छत्येष सुदुर्मतिः। ईधुंदुरात्मा मानी च श्रेयसां वचनातिगः॥<br><br>2426: गान्धार्युवाच ऐश्वर्यकाम दुष्टात्मन् वृद्धानां शासनातिग। ऐश्वर्यजीविते हित्वा पितरं मां च बालिश॥<br><br>2427: वर्धयन् दुहृदां प्रीतिं मां च शोकेन वर्धयन्। निहतो भीमसेनेन स्मर्ताऽसि वचनं पितुः॥<br><br>2428: व्यास उवाच प्रियोऽसि राजन् कृष्णस्य धृतराष्ट्र निबोध मे। यस्य ते संजयो दूतो यस्त्वां श्रेयसि योक्ष्यते॥<br><br>2429: जानात्येष हृषीकेशं पुराणं यच्च वै परम्। शुश्रूषमाणमेकाग्रयं मोक्ष्यते महतो भयात्॥<br><br>2430: वैचित्रवीर्यं पुरुषाः क्रोधहर्षसमावृताः। सिता बहुविधैः पाशैर्ये न तुष्टाः स्वकैर्धनैः॥<br><br>2431: यमस्य वशमायान्ति काममूढाः पुनः पुनः। अन्धनेत्रा यथैवान्धा नीयमानाः स्वकर्मभिः॥<br><br>2432: एष एकायनः पन्था येन यान्ति मनीषिणः। तं दृष्ट्वा मृत्युमत्येति महांस्तत्र न सज्जति॥<br><br>2433: धृतराष्ट्र उवाच अङ्ग संजय मे शंस पन्थानमकुतोभयम्। येन गत्वा हृषीकेशं प्राप्नुयां सिद्धिमुत्तमाम्॥<br><br>2434: संजय उवाच नाकृतात्मा कृतात्मानं जातु विद्याज्जनार्दनम्। आत्मनस्तु क्रियोपायो नान्यत्रेन्द्रियनिग्रहात्॥<br><br>2435: इन्द्रियाणामुदीर्णानां कामत्यागोऽप्रमादतः। अप्रमादोऽविहिंसा च ज्ञानयोनिरसंशयम्॥<br><br>2436: इन्द्रियाणां यमे यत्तो भव राजन्नतन्द्रितः। बुद्धिश्च ते मा च्यवतु नियच्छैनां यतस्ततः॥<br><br>2437: एतज्ज्ञानं विदुर्विप्रा ध्रुवमिन्द्रियधारणम्। एतज्ज्ञानं च पन्थाश्च येन यान्ति मनीषिणः॥<br><br>2438: अप्राप्यः केशवो राजनिन्द्रियैरजितैर्नृभिः। आगमाधिगमाद् योगाद् वशी तत्त्वे प्रसीदति॥<br><br>2439: धृतराष्ट्र उवाच भूयो मे पुण्डरीकाक्षं संजयाचक्ष्व पृच्छतः। नामकर्मार्थवित् तात प्राप्नुयां पुरुषोत्तमम्॥<br><br>2440: संजय उवाच श्रुतं मे वासुदेवस्य नामनिर्वचनं शुभम्। यावत् तत्राभिजानेऽहमप्रमेयो हि केशवः॥<br><br>2441: वसनात् सर्वभूतानां वसुत्वाद् देवयोनितः। वासुदेवस्ततो वेद्यो बृहत्त्वाद् विष्णुरुच्यते॥<br><br>2442: मौनाद् ध्यानाच्च योगाच्च विद्धि भारत माधवम्। सर्वतत्त्वमयत्वाच्च मधुहा मधुसूदनः॥<br><br>2443: कृषि वाचकः शब्दो च निर्वृतिवाचकः। विष्णुस्तद्भावयोगाच्च कृष्णो भवति सात्वतः॥<br><br>2444: पुण्डरीकं परं धाम नित्यमक्षयमव्ययम्। तद्वावात् पुण्डरीकाक्षो दस्युत्रासाज्जनार्दनः॥<br><br>2445: यतः सत्त्वान्न च्यवते यच्च सत्त्वान्न हीयते। सत्त्वतः सात्वतस्तस्मादार्षभाद् वृषभेक्षणः॥<br><br>2446: न जायते जनित्राऽयमजस्तस्मादनीकजित्। देवानां स्वप्रकाशत्वाद् दमाद् दामोदरो विभुः॥<br><br>2447: हर्षात् सुखात् सुखैश्वर्याधृषीकेशत्वमश्नुते। बाहुभ्यां रोदसी बिभ्रन्महाबाहुरिति स्मृतः॥<br><br>2448: अधो न क्षीयते जातु यस्मात् तस्मादधोक्षजः। नराणामयनाच्चापि ततो नारायणः स्मृतः॥<br><br>2449: पूरणात् सदनाच्चापि ततोऽसौ पुरुषोत्तमः। असतश्च सतश्चैव सर्वस्य प्रभवाप्ययात्॥<br><br>2450: सर्वस्य च सदा ज्ञानात् सर्वमेतं प्रचक्षते। सत्ये प्रतिष्ठितः कृष्णः सत्यपत्र प्रतिष्ठितम्॥<br><br>2451: सत्यात् सत्यं तु गोविन्दस्तस्मात् सत्योऽपि नामतः। विष्णुर्विक्रमणाद् देवो जयनाज्जिष्णुरुच्यते॥<br><br>2452: शाश्वतत्वादनन्तश्च गोविन्दो वेदनाद् गवाम्। अतत्त्वं कुरुते तत्त्वं तेन मोहयते प्रजाः॥<br><br>2453: एवंविधो धर्मनित्यो भगवान् मधुसूदनः। आगन्ता हि महाबाहुरानृशंस्यार्थमच्युतः॥<br><br>2454: धृतराष्ट्र उवाच चक्षुष्मतां वै स्पृहयामि संजय द्रक्ष्यन्ति ये वासुदेव समीपे। विभ्राजमानं वपुषा परेण प्रकाशयन्तं प्रदिशो दिशश्च। । । । मभ्यर्चनीयां शङ्करीं सृजयानाम्। बुभूषद्भिर्ग्रहणीयामनिन्द्यां परासूनामग्रहणीयरूपाम्॥<br><br>2455: समुद्यन्तं सात्वतमेकवीरं प्रणेतारमृषभं यादवानाम्। निहन्तारं क्षोभणं शात्रवाणां मुञ्चन्तं च द्विषतां वै यशांसि॥<br><br>2456: द्रष्टारो हि कुरवस्तं समेता महात्मानं शत्रुहणं वरेण्यम्। ब्रुवन्तं वाचमनृशंसरूपां वृष्णिश्रेष्ठं मोहयन्तं मदीयान्॥<br><br>2457: ऋषि सनातनतमं विपश्चितं वाचः समुद्रं कलशं यतीनाम्। अरिष्टनेमि गरुडं सुपर्ण हरिं प्रजानां भुवनस्य धाम॥<br><br>2458: मनादिमध्यान्तमनन्तकीर्तिम्। शुक्रस्य धातारमजं च नित्यं परं परेषां शरणं प्रपद्ये॥<br><br>2459: त्रेलोक्यनिर्माणकरं जनित्रं देवासुराणामथ नागरक्षसाम्। मिन्द्रानुजं तं शरणं प्रपद्ये॥<br><br>2460: अयं स कालः सम्प्राप्तो मित्राणां मित्रवत्सला न च त्वदन्यं पश्यामि यो न आपत्सु तारयेत्॥<br><br>2461: त्वां हि माधवमाश्रित्य निर्भया मोघदर्पितम्। धार्तराष्ट्र सहामात्यं स्वयं समनुयुक्ष्महे॥<br><br>2462: यथा हि सर्वास्वापत्सु पासि वृष्णीनरिंदम) तथा ते पाण्डवा रक्ष्या: पाहस्मान् महतो भयात्॥<br><br>2463: श्रीभगवानुवाच अयमस्मि महाबाहो ब्रूहि यत् ते विवक्षितम्। करिष्यामि हि तत् सर्वं यत् त्वं वक्ष्यसि भारत॥<br><br>2464: युधिष्ठिर उवाच श्रुतं ते धृतराष्ट्रस्य सपुत्रस्य चिकीर्षितम्। एतद्धि सकलं कृष्ण संजयो मां यदब्रवीत्॥<br><br>2465: तन्मतं धृतराष्ट्रस्य सोऽस्यात्मा विवृतान्तरः। यथोक्तं दूत आचष्टे वध्यः स्यादन्यथा ब्रुवन्॥<br><br>2466: अप्रदानेन राज्यस्य शान्तिमस्मासु मार्गति। लुब्धः पापेन मनसा चरन्नसममात्मनः॥<br><br>2467: यत् तद् द्वादश वर्षाणि वनेषु ह्युषिता वयम्। छद्मना शरदं चैकां धृतराष्ट्रस्य शासनात्॥<br><br>2468: स्थाता नः समये तस्मिन् धृतराष्ट्र इति प्रभो। नाहास्म समयं कृष्ण तद्धि नो ब्राह्मणा विदुः॥<br><br>2469: गृद्धो राजा धृतराष्ट्रः स्वधर्मं नानुपश्यति। वश्यत्वात् पुत्रगृद्धित्वान्मन्दस्यान्वेति शासनम्॥<br><br>2470: सुयोधनमते तिष्ठन् राजाऽस्मासु जनार्दन। मिथ्या चरति लुब्धः सन् चरन् हि प्रियमात्मनः॥<br><br>2471: इतो दुःखतरं किं नु यदहं मातरं ततः। संविधातुं न शक्नोमि मित्राणां वा जनार्दन॥<br><br>2472: काशिभिश्चेदिपञ्चालैर्मत्स्यैश्च मधुसूदन। भवता चैव नाथेन पञ्च ग्रामा वृता मया। ॥<br><br>2473: अविस्थलं वृकस्थलं माकन्दी वारणावतम्। अवसानं च गोविन्द कञ्चिदेवात्र पञ्चमम्॥<br><br>2474: पञ्च नस्तात दीयन्तां ग्रामा वा नगराणि वा। वसेम सहिता येषु मा च नो भरता नशन्॥<br><br>2475: न च तानपि दुष्टात्मा धार्तराष्ट्रोऽनुमन्यते। स्वाम्यमात्मनि मत्वाऽसावतो दुःखतरं नु किम्॥<br><br>2476: कुले जातस्य वृद्धस्य परवित्तेषु गृद्ध्यतः। लोभ प्रज्ञानमाहन्ति प्रज्ञा हन्ति श्रियम्॥<br><br>2477: श्रीर्हता बाधते धर्मं धर्मो हन्ति हतः श्रियम्। श्रीर्हता पुरुषं हन्ति पुरुषस्याधनं वधः॥<br><br>2478: अधनाद्धि निवर्तन्ते ज्ञातयः सुहृदो द्विजाः। अपुष्पादफलाद् वृक्षाद् यथा कृष्ण पतत्रिणः॥<br><br>2479: एतच्च मरणं तात यन्मत्तः पतितादिव। ज्ञातयो विनिवर्तन्ते प्रेतसत्त्वादिवासवः॥<br><br>2480: नातः पापीयसी काञ्चिदवस्थां शम्बरोऽब्रवीत्। यत्र नैवाद्य न प्रातर्भोजनं प्रतिदृश्यते॥<br><br>2481: धनमाहुः परं धर्मं धने सर्वं प्रतिष्ठितम्। जीवन्ति धनिनो लोके मृता ये त्वधना नराः॥<br><br>2482: ये धनादपकर्षन्ति नरं स्वबलमास्थिताः। ते धर्ममर्थ कामं च प्रमथ्नन्ति नरं च तम्॥<br><br>2483: एतामवस्थां प्राप्यैके मरणं वविरे जनाः। ग्रामायके वनायके नाशायैके प्रवव्रजुः॥<br><br>2484: उन्मादमेके पुष्यन्ति यान्त्यन्ये द्विषतां वशम्। दास्यमेके च गच्छन्ति परेषामर्थहेतुना॥<br><br>2485: आपदेवास्य मरणात् पुरुषस्य गरीयसी। श्रियो विनाशस्तद्ध्यस्य निमित्तं धर्मकामयोः॥<br><br>2486: यदस्य धर्म्यं मरणं शाश्वतं लोकवर्त्म तत्। समन्तात् सर्वभूतानां न तदत्येति कश्चनः॥<br><br>2487: न तथा बाध्यते कृष्ण प्रकृत्या निर्धनो जनः। यथा भद्रां श्रियं प्राप्य हीनः सुखैधितः॥<br><br>2488: स तदाऽऽत्मापराधेन सम्प्राप्तोव्यसनं महत्। सेन्द्रान् गर्हयते देवान् नात्मानं च कथञ्चन॥<br><br>2489: न चास्य सर्वशास्त्राणि प्रभवन्ति निबर्हणे। सोऽभिक्रुध्यति भृत्यानां सुहृदश्चाभ्यसूयति॥<br><br>2490: तं तदा मन्युरेवैति स भूयः सम्प्रमुह्यति। स मोहवशमापन्नः क्रूरं कर्म निषेवते॥<br><br>2491: पापकर्मतया चैव संकरं तेन पुष्यति। संकरो नरकायैव सा काष्ठा पापकर्मणाम्। । ३३। न चेत् प्रबुध्यते कृष्ण नरकायैव गच्छति। तस्य प्रबोधः प्रज्ञैव प्रज्ञाचक्षुस्तरिष्यति॥<br><br>2492: प्रज्ञालाभे हि पुरुषः शास्त्राण्येवान्ववेक्षते। शास्त्रनिष्ठः पुनर्धर्मं तस्य ह्रीरङ्गमुत्तमम्॥<br><br>2493: ह्रीमान् हि पापं प्रद्वेष्टि तस्य श्रीरभिवर्धते। श्रीमान् स यावद् भवति तावद् भवति पूरुषः॥<br><br>2494: धर्मनित्यः प्रशान्तात्मा कार्ययोगवहः सदा। नाधर्मं कुरुते बुद्धिं न च पापे प्रवर्तते॥<br><br>2495: अह्रीको वा विमूढो वा नैव स्त्री न पुनः पुमान्। नास्याधिकारो धर्मेऽस्ति यथा शूद्रस्तथैव सः॥<br><br>2496: ह्रीमानवति देवांश्च पितॄनात्मानमेव च। तेनामृतत्वं व्रजति सा काष्ठा पुण्यकर्मणाम्॥<br><br>2497: तदिदं मयि ते दृष्टं प्रत्यक्षं मधुसूदन यथा राज्यात् परिभ्रष्टो वसामि वसतीरिमाः॥<br><br>2498: ते वयं न श्रियं हातुमलं न्यायेन केनचित्। अत्र नो यतमानानां वधश्चेदपि साधु तत्॥<br><br>2499: तत्र नः प्रथमः कल्पो यद् वयं ते च माधव। प्रशान्ताः समभूताश्च श्रियं तामश्नुवीमहि॥<br><br>2500: तत्रैषा परमा काष्ठा रौद्रकर्मक्षयोदया। यद् वयं कौरवान् हत्वा तानि राष्ट्राण्यवाप्नुमः॥<br><br>2501: ये पुनः स्युरसम्बद्धा अनार्याः कृष्ण शत्रवः। तेषामप्यवधः कार्यः किं पुनर्ये स्युरीदृशाः॥<br><br>2502: ज्ञातयश्चैव भूयिष्ठाः सहाया गुरवश्च नः। तेषां वधोऽतिपापीयान् किं नो युद्धेऽस्ति शोभनम्। । पापः क्षत्रियधर्मोऽयं वयं च क्षत्रबन्धवः। स नः स्वधर्मोऽधर्मों वा वृत्तिरन्या विगर्हिता। ॥<br><br>2503: शूद्रः करोति शुश्रूषां वैश्या वै पण्यजीविकाः। वयं वधेन जीवामः कपालं ब्राह्मणैर्वृतम्॥<br><br>2504: क्षत्रियः क्षत्रियं हन्ति मत्स्यो मत्स्येन जीवति। श्वा श्वानं हन्ति दाशार्ह पश्य धर्मों यथागतः॥<br><br>2505: युद्धे कृष्ण कलिनित्यं प्राणां सीदन्ति संयुगे। बलं तु नीतिमाधाय युध्ये जयपराजयौ। ॥<br><br>2506: नात्मच्छन्देन भूतानां जीवितं मरणं तथा। नाप्यकाले सुखं प्राप्यं दुःखं वापि यदूत्तम॥<br><br>2507: एको ह्यपि बहून् हन्ति जन्त्येकं बहवोऽष्युत। शूरं कापुरुषो हन्ति अयशस्वी यशस्विनम्॥<br><br>2508: जयो नैवोभयोर्दष्टो नोभयोश्च पराजयः। तथैवापचयो दृष्टो व्यपयाने क्षयव्ययौ। ॥<br><br>2509: सर्वथा वृजिनं युद्धं को जन् न प्रतिहन्यते। हतस्य च हृषीकेश समौ जयपराजयौ। ॥<br><br>2510: पराजयश्च मरणान्मन्ये नैव विशिष्यते। यस्य स्याद् विजयः कृष्ण तस्याप्यपचयो ध्रुवम्॥<br><br>2511: अन्ततो दयितं नन्ति केचिदप्यपरे जनाः। तस्याङ्ग बलहीनस्य पुत्रान् भ्रातृनपश्यतः॥<br><br>2512: निर्वेदो जीविते कृष्ण सर्वतश्चोपजायते। ये ह्येव धीरा ह्रीमन्त आर्याः करुणवेदिनः॥<br><br>2513: त एव युद्धे हन्यन्ते यवीयान् मुच्यते जनः। हत्वाप्यनुशयो नित्यं परानपि जनार्दन॥<br><br>2514: अनुबन्धश्च पापोऽत्र शेषश्चाप्यवशिष्यते। शेषों हि बलमासाद्य न शेषमनुशेषयेत्॥<br><br>2515: सर्वोच्छेदे च यतते वैरस्यान्तविधित्सया। जयो वैरं प्रसृजति दुःखमास्ते पराजितः॥<br><br>2516: सुखं प्रशान्तः स्वपिति हित्वा जयपराजयौ। जातवैस्च पुरुषो दुःखं स्वपिति नित्यदा॥<br><br>2517: अनिवृत्तेन मनसा ससर्प इव वेश्मनि। उत्सादयति यः सर्वं यशसा स विमुच्यते॥<br><br>2518: अकीर्तिं सर्वभूतेषु शाश्वती सोऽधिगच्छति। न हि वैराणि शाम्यन्ति दीर्घकालधृतान्यपि॥<br><br>2519: आख्यातारश्च विद्यन्ते पुमांश्चेद् विद्यते कुले। न चापि वैरं वैरेण केशव व्युपशाम्यति॥<br><br>2520: हविषाग्निर्यथा कृष्ण भूय एवाभिवर्धते। अतोऽन्यथा नास्ति शान्तिनित्यमन्तरमन्ततः॥<br><br>2521: अन्तरं लिप्समानानामयं दोषो निरन्तरः। पौरुषे यो हि बलवानाधिर्हदयबाधनः। तस्य त्यागेन वा शान्तिर्मरणेनापि वा भवेत्॥<br><br>2522: अथवा मूलघातेन द्विषतां मधुसूदन। फलनिवृत्तिरिद्धा स्यात् तन्नृशंसतरं भवेत्॥<br><br>2523: या तु त्यागेन शान्तिः स्यात् तदृते वध एव सः। संशयाच्च समुच्छेदाद् द्विषतामात्मनस्तथा॥<br><br>2524: न च त्यक्तुं तदिच्छामो न चेच्छामः कुलक्षयम्। अत्र या प्रणिपातेन शान्तिः सैव गरीयसी॥<br><br>2525: सर्वथा यतमानानामयुद्धमभिकाङ्क्षताम्। सान्त्वे प्रतिहते युद्धं प्रसिद्धं नापराक्रमः॥<br><br>2526: प्रतिघातेन सान्त्वस्य दारुणं सम्प्रवर्तते। तच्छुनामिव सम्पाते पण्डितैरुपलक्षितम्॥<br><br>2527: लाडूलचालनं क्ष्वेडा प्रतिवाचो विवर्तनम्। दन्तदर्शनमारावस्ततो युद्धं प्रवर्तते॥<br><br>2528: तत्र यो बलवान् कृष्ण जित्वा सोऽत्ति तदामिषम्। एवमेव मनुष्येषु विशेषो नास्ति कश्चन॥<br><br>2529: सर्वथा त्वेतदुचितं दुर्बलेषु बलीयसाम्। अनादरोऽविरोधश्च प्रणिपाती हि दुर्बलः॥<br><br>2530: पिता राजा च वृद्धश्च सर्वथा मानमर्हति। तस्मान्मान्यश्च पूज्यश्च धृतराष्ट्रो जनार्दन॥<br><br>2531: पुत्रस्नेहश्च बलवान् धृतराष्ट्रस्य माधव। स पुत्रवशमापन्नः प्रणिपातं प्रहास्यति॥<br><br>2532: तत्र किं मन्यसे कृष्ण प्राप्तकालमनन्तरम्। कथमर्थाच्च धर्माच्च न हीयेमहि माधव॥<br><br>2533: ईदृशेऽत्यर्थकृच्छ्रेऽस्मिन् कमन्यं मधुसूदन। उपसम्प्रष्टुमर्हामि त्वामृते पुरुषोत्तम॥<br><br>2534: प्रियश्च प्रियकामश्च गतिज्ञः सर्वकर्मणाम्। को हि कृष्णास्ति नस्त्वादृक् सर्वनिश्चयवित् सुहृत्। । वैशम्पायन उवाच एवमुक्तः प्रत्युवाच धर्मराजं जनार्दनः। उभयोरेव वामर्थं यास्यामि कुरुसंसदम्॥<br><br>2535: शमं तत्र लभेयं चेद् युष्मदर्थमाहापयन्। पुण्यं सुमहद् राजंश्चरितं स्यान्महाफलम्॥<br><br>2536: मोचयेयं मृत्युपाशात् संरब्धान् कुरुसुंजयान्। पाण्डवान् धार्तराष्ट्रांश्च सर्वां च पृथिवीमिमाम्॥<br><br>2537: मे युधिष्ठिर उवाच न ममैतन्मतं कृष्णं यत् त्वं यायाः कुरून् प्रति। सुयोधनः सूक्तमपि न करिष्यति ते वचः॥<br><br>2538: समेतं पार्थिवं क्षत्रं दुर्योधनवशानुगम्। तेषां मध्यावतरणं तव कृष्ण न रोचये॥<br><br>2539: न हि नः प्रीणयेद् द्रव्यं न देवत्वं कुतः सुखम्। न च सर्वामरैश्वर्यं तव द्रोहेण माधव॥<br><br>2540: श्रीभगवानुवाच जानाम्येतां महाराज धार्तराष्ट्रस्य पापताम्। अवाच्यास्तु भविष्यामः सर्वलोके महीक्षिताम्॥<br><br>2541: न चापि मम पर्याप्ताः सहिताः सर्वपार्थिवाः। क्रुद्धस्य संयुगे सिंहस्येवेतरे मृगाः॥<br><br>2542: अथ चेत् ते प्रवर्तन्ते मयि किञ्चिदसाम्प्रतम्। निर्दहेयं कुरून् सर्वानिति मे धीयते मतिः॥<br><br>2543: न जातु गमनं पार्थ भवेत् तत्र निरर्थकम्। अर्थप्राप्तिः कदाचित् स्यादन्ततो वाप्यवाच्यता॥<br><br>2544: युधिष्ठिर उवाच यत् तुभ्यं रोचते कृष्ण स्वस्ति प्राप्नुहि कौरवान्। कृतार्थं स्वस्तिमन्तं त्वां द्रक्ष्यामि पुनरागतम्॥<br><br>2545: विष्वक्सेन कुरून् गत्वा भरताञ्छमयन् प्रभो। यथा सर्वे सुमनसः सह स्याम सुचेतसः॥<br><br>2546: भ्राता चासि सखा चासि बीभत्सोर्मम च प्रियः। सौहृदेनाविशयोऽसि स्वस्ति प्राप्नुहि भूतये॥<br><br>2547: अस्मान् वेत्थ परान् वेत्थ वेत्थार्थान् वेस्थ भाषितुम्। यद् यदस्मद्धितं कृष्ण तत्तद् वाच्यः सुयोधनः॥<br><br>2548: यद्यधर्मेण संयुक्तमुपपद्येद्धितं वचः। तत्तत् केशव भाषेथाः सान्त्वं वा यदि वेतरत्॥<br><br>2549: श्रीभगवानुवाच संजयस्य श्रुतं वाक्यं भवतश्च श्रुतं मया। सर्वं जानाम्यभिप्रायं तेषां च भवतश्च यः॥<br><br>2550: तव धर्माश्रिता बुद्धिस्तेषां वैराश्रया मतिः। यदयुद्धेन लभ्येत तत् ते बहुमतं भवेत्॥<br><br>2551: न चैवं नेष्ठिकं कर्म क्षत्रियस्य विशाम्पते। आहुराश्रमिणः सर्वे न भैक्षं क्षत्रियश्चरेत्॥<br><br>2552: जयो वधो वा संग्रामे धात्राऽऽदिष्टः सनातनः। स्वधर्मः क्षत्रियस्यैष कार्पण्यं न प्रशस्यते॥<br><br>2553: न हि कार्पण्यमास्थाय शक्या वृत्तियुधिष्ठिर। विक्रमस्व महाबाहो जहि शत्रून् परंतप॥<br><br>2554: अतिगृद्धाः कृतस्नेहा दीर्घकालं सहोषिताः। कृतमित्राः कृतबला धार्तराष्ट्राः परंतप॥<br><br>2555: योऽस्ति यत् साम्यं त्वयि कुर्युर्विशाम्पते। बलवत्तां हि मन्यन्ते भीष्मद्रोणकृपादिभिः॥<br><br>2556: यावच्च मार्दवेनैतान् राजन्नुपचरिष्यसि। तावदेते हरिष्यन्ति तव राज्यमरिंदम॥<br><br>2557: नानुक्रोशान्न कार्पण्यान्न च धर्माथकाराणात्। अलं कर्तुं धार्तराष्ट्रास्तव काममरिंदम्॥<br><br>2558: एतदेवं निमित्तं ते पाण्डवास्तु यथा त्वयि। नान्वतप्यन्त कौपीनं तावत् कृत्वापि दुष्करम्॥<br><br>2559: पितामहस्य द्रोणस्य विदुरस्य च धीमतः। ब्राह्मणानां च साधूनां राज्ञश्च नगरस्य च॥<br><br>2560: पश्यतां कुरुमुख्यानां सर्वेषामेव तत्त्वतः। दानशीलं मृदुं दान्तं धर्मशीलमनुव्रतम्॥<br><br>2561: यत् त्वामुपधिना राजन् द्यूते वञ्चितवांस्तदा। न चापत्रपते तेन नृशंसः स्वेन कर्मणा॥<br><br>2562: तथाशीलसमाचारे राजन् मा प्रणयं कृथाः। वध्यास्ते सर्वलोकस्य किं पुनस्तव भारत॥<br><br>2563: वाग्भिस्त्वप्रतिरूपाभिरतुदत् त्वां सहानुजम्। श्लाघमानः प्रहृष्टः सन् भ्रातृभिः सह भाषते॥<br><br>2564: एतावद् पाण्डवानां हि नास्ति किंचिदिह स्वकम्। नामधेयं च गोत्रं च तदप्येषां न शिष्यते॥<br><br>2565: चैषां भविष्यति पराभवः। प्रकृति ते भजिष्यन्ति नष्टप्रकृतयो मयि॥<br><br>2566: कालेन महता दुःशासनेन पापेन तदा द्यूते प्रवर्तिते। अनाथवत् तदा देवी द्रौपदी सुदुरात्मना॥<br><br>2567: आकृष्य केशे रुदती सभायां राजसंसदि। भीष्मद्रोणप्रमुखतो गौरिति व्याहृता मुहुः॥<br><br>2568: भवता वारिताः सर्वे भ्रातरो भीमविक्रमाः। धर्मपाशनिबद्धाश्च न किंचित् प्रतिपेदिरे॥<br><br>2569: एताश्चान्याश्च परुषा वाचः स समुदीरयन्। श्लाघते ज्ञातिमध्ये स्म त्वयि प्रव्रजिते धनम्॥<br><br>2570: तत्रासन् समानीतास्ते दृष्ट्वा त्वामनागसम्। अश्रुकण्ठा रुदन्तश्च सभायामासते तदा॥<br><br>2571: न चैनमभ्यनन्दस्ते राजानो ब्राह्मणैः सह। सर्वे दुर्योधनं तत्र निन्दन्ति स्म सभासदः॥<br><br>2572: कुलीनस्य च या निन्दा वधो वाऽमित्रकर्शन। महागुणो वधो राजन् न तु निन्दा कुजीविका॥<br><br>2573: तदैव निहतो राजन् यदैव निरपत्रपः। निन्दितश्च महाराज पृथिव्या सर्वराजभिः॥<br><br>2574: ये ईषत् कार्यो वधस्तस्य यस्य चारित्रमीदृशम्। प्रस्कन्देन प्रतिस्तधश्छिन्नमूल इव दुमः॥<br><br>2575: वध्यः सर्प इवानार्यः सर्वलोकस्य दुर्मतिः। जह्येनं त्वममित्रघ्न मा राजन् विचिकित्सिथाः॥<br><br>2576: सर्वथा त्वक्षमं चैतद् रोचते च ममानघ। यत् त्वं पितरि भीष्मे च प्रणिपातं समाचरेः॥<br><br>2577: अहं तु सर्वलोकस्य गत्वा छेत्स्यामि संशयम्। येषामस्ति द्विधाभावो राजन् दुर्योधनं प्रति॥<br><br>2578: मध्ये राज्ञामहं तत्र प्रातिपौरुषिकान् गुणान्। तव संकीर्तयिष्यामि ये च तस्य व्यतिक्रमाः॥<br><br>2579: ब्रुवतस्तत्र मे वाक्यं धर्मार्थसहितं हितम्। निशम्य पार्थिवाः सर्वे नानाजनपदेश्वराः॥<br><br>2580: त्वयि सम्प्रतिपत्स्यन्ते धर्मात्मा सत्यवागिति। तस्मिश्चाधिगमिष्यन्ति यथा लोभादवर्तत। ॥<br><br>2581: गर्हयिष्यामि चैवैनं पौरजानपदेष्वपि। वृद्धबालानुपादाय चातुर्वर्ये समागते॥<br><br>2582: शमं वै याचमानस्त्वं नाधर्मं तत्र लप्स्यसे। कुरून् विगर्हयिष्यन्ति धृतराष्ट्रं च पार्थिवाः॥<br><br>2583: तस्मिँल्लोकपरित्यक्ते किं कार्यमवशिष्यते। । हते दुर्योधने राजन् यदन्यत् क्रियतामिति॥<br><br>2584: यात्वा चाहं कुरून् सर्वान् युष्मदर्थमहापयन्। यतिष्ये प्रशमं कर्तुं लक्षयिष्ये च चेष्टितम्॥<br><br>2585: कौरवाणां प्रवृत्तिं च गत्वा युद्धाधिकारिकाम्। निशम्य विनिवर्तिष्ये जयाय तव भारत॥<br><br>2586: सर्वथा युद्धमेवाहमाशंसामि परैः सह। निमित्तानि हि सर्वाणि तथा प्रादुर्भवन्ति मे॥<br><br>2587: मृगाः शकुन्ताश्च वदन्ति घोरं हस्त्यश्वमुख्येषु निशामुखेषु। वर्णान् बहून् पुष्यति घोररूपान्॥<br><br>2588: ३९। मनुष्यलोकक्षयकृत् सुघोरो नो चेदनुप्राप्त इहान्तकः स्यात्। शस्त्राणि यन्त्रं कवचा रथांश्च नागान् हयांश्च प्रतिपादयित्वा॥<br><br>2589: योधाश्च सर्वे कृतनिश्चयास्ते भवन्तु हस्त्यश्वरथेषु यत्ताः। सांग्रामिकं ते यदुपार्जनीयं सर्वं समग्रं कुरु तन्नरेन्द्र॥<br><br>2590: दुर्योधनो न ह्यलमद्य दातुं जीवंस्तवैतनृपते कथंचित्। यत्ते पुरस्तादभवत् समृद्ध द्यूते हृतं पाण्डवमुख्य राज्यम्॥<br><br>2591: भीम उवाच यथा यथैव शान्तिः स्यात् कुरूणां मधुसूदन। तथा तथैव भाषेथा मा स्म युद्धेन भीषयेः॥<br><br>2592: अमर्षी जातसंरम्भः श्रेयोद्वेषी महामनाः। नोग्रं दुर्योधनो वाच्यः साम्नैवैनं समाचरेः॥<br><br>2593: प्रकृत्या पापसत्त्वश्च तुल्यचेतास्तु दस्युभिः। ऐश्वर्यमदमत्तश्च कृतवैस्च पाण्डवैः॥<br><br>2594: अदीर्घदर्शी निष्ठूरी क्षेप्ता क्रूरपराक्रमः। दीर्घमन्युरनेयश्च पापात्मा निकृतिप्रियः॥<br><br>2595: नियेतापि न भज्येत् नैव जह्यात् स्वकं मतम्। तादृशेन शमः कृष्ण मन्ये परमदुष्करः॥<br><br>2596: सुहृदामप्यवाचीनस्त्यक्तधर्मा प्रियानृतः। प्रतिहन्त्येव सुहृदां वाचश्चैव मनांसि च॥<br><br>2597: स मन्युवशमापन्नः स्वभावं दुष्टमास्थितः। स्वभावात् पापमभ्येति तृणैश्छन्न इवोरगः॥<br><br>2598: दुर्योधनो हि यत्सेनः सर्वथा विदितस्तव। यच्छीलो यत्स्वभावश्च यद्बलो यत्पराक्रमः॥<br><br>2599: पुरा प्रसन्नाः कुरवः सहपुत्रास्तथा वयम्। इन्द्रज्येष्ठा इवाभूम मोदमानाः सबान्धवाः॥<br><br>2600: दुर्योधनस्य क्रोधेन भरता मधुसूदन। धक्ष्यन्ते शिशिरापाये वनानीव हुताशनैः॥<br><br>2601: अष्टादशेमे राजानः प्रख्याता मधुसूदन। ये समुच्चिच्छिदुर्शातीन् सुहृदश्च सबान्धवान्॥<br><br>2602: असुराणां समृद्धानां ज्वलतामिव तेजसा। पर्यायकाले धर्मस्य प्राप्ते कलिरजायत। ॥<br><br>2603: हैहयानां मुदावर्तो नीपानां जनमेजयः। बहुलस्तालजंघानां कृमीणामुद्धतो वसुः॥<br><br>2604: अजबिन्दुः सुवीराणां सुराष्ट्राणां रुषर्द्धिकः। अर्कजश्च बलीहानां चीनानां धौतमूलकः॥<br><br>2605: हयग्रीवो विदेहानां वरयुश्च महौजसाम्। बाहुः सुन्दरवंशानां दीप्ताक्षाणां पुरूरवाः॥<br><br>2606: सहजश्चेदिमत्स्यानां प्रवीराणां वृषध्वजः। धारणश्चन्द्रवत्सानां मुकुटानां विगाहनः॥<br><br>2607: शमश्च नन्दिवेगानामित्येते कुलपांसनाः। युगान्ते कृष्ण सम्भूताः कुले कुपुरुषाधमाः॥<br><br>2608: अप्ययं नः कुरूणां स्याद् युगान्ते कालसम्भृतः। दुर्योधनः कुलाङ्गारो जघन्यः पापपूरुषः॥<br><br>2609: तस्मान्मृदु शनै—या धर्मार्थसहितं हितम्। कामानुबद्धंबहुलं नोग्रमुग्रपराक्रमः॥<br><br>2610: अपि दुर्योधनं कृष्ण सर्वे वयमधश्चराः। नीचैर्भूत्वानुयास्यामो मा स्म नो भरतानशन्॥<br><br>2611: अप्युदासीनवृत्तिः स्याद् यथा नः कुरुभिः सह। वासुदेव तथा कार्यं न कुरूननयः स्पृशेत्॥<br><br>2612: वाच्यः पितामहो वृद्धो ये च कृष्ण सभासदः। भ्रातृणामस्तु सौभ्रात्रं धार्तराष्ट्रः प्रशाम्यताम्॥<br><br>2613: अहमेतद् ब्रवीम्येवं राजा चैव प्रशंसति। अर्जुनो नैव युद्धार्थी भूयसी हि दयाऽर्जुने॥<br><br>2614: वैशम्पायन उवाच एतच्छ्रुत्वा महाबाहुः केशवः प्रहसन्निव। अभूतपूर्वं भीमस्य मार्दवोपहितं वचः॥<br><br>2615: गिरेरिव लघुत्वं तच्छीतत्वमिव पावके। मत्वा रामानुजः शौरिः शार्ङ्गधन्वा वृकोदरम्॥<br><br>2616: संतेजयंस्तदा वाग्भिर्मातरिश्वेव पावकम्। उवाच भीममासीनं कृपयाऽभिपरिप्लुतम्॥<br><br>2617: श्रीभगवानुवाच त्वमन्यदा भीमसेन युद्धमेव प्रशंससि। वधाभिनन्दिनः क्रूरान् धार्तराष्ट्रान् मिमर्दिषुः॥<br><br>2618: न च स्वपिषि जागर्षि न्युब्जः शेषे परंतप। घोरामशान्तां रुषती सदा वाचं प्रभाषसे॥<br><br>2619: निःश्वसनग्निवत् तेन संतप्तः स्वेन मन्युना। अप्रशान्तमना भीम सधूम इव पावकः॥<br><br>2620: एकान्ते निःश्वसञ्छेषे भारात इव दुर्बलः। अपि त्वां केचिदुन्मत्तं मन्यन्तेऽतद्विदो जनाः॥<br><br>2621: आरुज्य वृक्षान् निर्मूलान् गजः परिरुजनिव। निघ्नन् पद्भिः क्षिति भीम निष्टनन् परिधावसि॥<br><br>2622: नास्मिञ्जनेऽभिरमसे रहः क्षिपसि पाण्डव। नान्यं निशि दिवा चापि कदाचिदभिनन्दसि॥<br><br>2623: अकस्मात् स्मयमानश्च रहस्यास्से रुदन्निव। जान्वोर्मूर्धानमाधाय चिरमास्से प्रमीलितः॥<br><br>2624: भृकुटिं च पुनः कुर्वन्नोष्ठौ च विदशनिवा अभीक्ष्णं दृश्यसे भीम सर्वं तन्मन्युकारितम्॥<br><br>2625: यथा पुरस्तात् सविता दृश्यते शुक्रमुच्चरन्। यथा च पश्चान्निर्मुक्तो ध्रुवं पर्येति रश्मिवान्॥<br><br>2626: तथा सत्यं ब्रवीम्येतन्नास्ति तस्य व्यतिक्रमः। हन्ताहं गदयाभ्येत्य दुर्योधनममर्षणम्॥<br><br>2627: इति स्म मध्ये भ्रातॄणां सत्येनालभसे गदाम्। तस्य ते प्रशमे बुद्धिर्धियतेऽद्य परंतप॥<br><br>2628: अहो युद्धाभिकाङ्क्षाणां युद्धकाल उपस्थिते। चेतांसि विप्रतीपानि यत् त्वां भीर्भीम विन्दति॥<br><br>2629: अहो पार्थ निमित्तानि विपरीतानि पश्यसि। स्वप्नान्ते जागारान्ते च तस्मात् प्रशममिच्छसि। ॥<br><br>2630: अहो नाशंससे किञ्चित् पुंस्त्वंक्लीब इवात्मनि। कश्मलेनाभिपन्नोऽसि तेन ते विकृतं मनः॥<br><br>2631: उद्वेपते ते हृदयं मनस्ते प्रतिसीदति। ऊरुस्तम्भगृहीतोऽसि तस्मात् प्रशममिच्छसि॥<br><br>2632: अनित्यं किल मर्त्यस्य पार्थ चित्तं चलाचलम्। वातवेगप्रचलिता अष्ठीला शाल्मलेरिव॥<br><br>2633: तवैषा विकृता बुद्धिर्गवां वागिव मानुषी। मनांसि पाण्डुपुत्राणां मज्जयत्यप्लवानिव॥<br><br>2634: इदं मे महादाश्चर्यं पर्वतस्येव सर्पणम्। यदीदृशं प्रभाषेथा भीमसेनासमं वचः॥<br><br>2635: स दृष्ट्वा स्वानि कर्माणि कुले जन्म च भारत। उत्तिष्ठिस्व विषादं मा कृथा वीर स्थिरो भव॥<br><br>2636: न चैतदनुरूपं ते यत् ते ग्लानिररिंदम। यदोजसा न लभते क्षत्रियो न तदश्नुते॥<br><br>2637: वैशम्पायन उवाच तथोक्तो वासुदेवेन नित्यमन्युरमर्षणः। सदश्ववत् समाधावद् बभाषे तदनन्तरम्॥<br><br>2638: भीमसेन उवाच अन्यथा मां चिकीर्षन्तमन्यथा मन्यसेऽच्युत। प्रणीतभावमत्यर्थं युधि सत्यपराक्रमम्॥<br><br>2639: वेत्सि दाशार्ह सत्यं मे दीर्घकालं सहोषितः। उत वा मां न जानासि प्लवन् ह्रद इवाप्लवे॥<br><br>2640: तस्मादनभिरूपाभिर्वाग्भिर्मा त्वं समर्छसि। कथं हि भीमसेनं मां जानन् कश्चन माधव॥<br><br>2641: ब्रूयादप्रतिरूपाणि यथा मां वक्तुमर्हसि। तस्मादिदं प्रवक्ष्यामि वचनं वृष्णिनन्दन॥<br><br>2642: आत्मनः पौरुषं चैव बलं च न समं परैः। सर्वथानार्यकमैतत् प्रशंसा स्वयमात्मनः॥<br><br>2643: अतिवादापविद्धस्तु वक्ष्यामि बलमात्मनः। पश्यमे रोदसी कृष्ण ययोरासन्निमाः प्रजाः॥<br><br>2644: अचले चाप्रतिष्ठे चाप्यनन्ते सर्वमातरौ। यदीमे सहसा क्रुद्ध समेयातां शिले इव॥<br><br>2645: अहमेते निगृह्णीयां बाहुभ्यां सचराचरे। पश्यैतदन्तरं बाह्वोर्महापरिघयोरिवा॥<br><br>2646: य एतत् प्राप्य मुच्येत न तं पश्यामि पूरुषम्। हिमवांश्च समुद्रश्च वज्री वा बलभित् स्वयम्॥<br><br>2647: मयाभिपन्नं त्रायेरन् बलमास्थाय न त्रयः। युद्धार्हान् क्षत्रियान् सर्वान् पाण्डवेष्वाततायिनः॥<br><br>2648: अधः पादतलेनैतानधिष्ठास्यामि भूतले। न हि त्वं नाभिजानासि मम विक्रममच्युत॥<br><br>2649: यथा मया विनिर्जित्य राजानो वशगाः कृताः। अथ चेन्मा न जानासि सूर्यस्येवोद्यतः प्रभाम्॥<br><br>2650: विगाढे युधि सम्बाधे वेत्स्यसे मां जनार्दन। परुपैराक्षिपसि किं व्रणं पूतिमिवोन्नयन्॥<br><br>2651: यथामति ब्रवीम्येतद् विद्धि मामधिकं ततः। द्रष्टासि युधि सम्बाधे प्रवृत्ते वैशसेऽहनि॥<br><br>2652: मया प्रणुन्नान् मातङ्गान् रथिनः सादिनस्तथा। तथा नरानभिकुद्धं निघ्नन्तं क्षत्रियर्षभान्॥<br><br>2653: द्रष्टा मां त्वं च लोकश्च विकर्षन्तं वरान् वरान्। न मे सीदन्ति मज्जानो न ममोद्वेपते मनः॥<br><br>2654: सर्वलोकादभिक्रुद्धान्न भयं विद्यते मम। किं तु सौहृदमेवैतत् कृपया मधुसूदन। सर्वास्तितिक्षे संक्लेशान् मा स्म नो भरता नशन्। । श्रीभगवानुवाच भावं जिज्ञासमानोऽहं प्रणयादिदमब्रुवम्। न चौक्षेपान्न पाण्डित्यान क्रोधान्न विवक्षया॥<br><br>2655: वेदाहं तव माहात्म्यमुत ते वेद यद् बलम्। उत ते वेद कर्माणि न त्वां परिभवाम्यहम्॥<br><br>2656: यथा चात्मनि कल्याणं सम्भावयसि पाण्डव। सहस्रगुणमप्येतत् त्वयि सम्भावयाम्यहम्॥<br><br>2657: यादृशे च कुले जन्म सर्वराजाभिपूजिते। बन्धुमिश्च सुहृद्धिश्च भीम त्वमसि तादृशः॥<br><br>2658: जिज्ञासन्तो हि धर्मस्य संदिग्धस्य वृकोदर। पर्यायं नाध्यवस्यन्ति देवमानुषयोर्जनाः॥<br><br>2659: स एव हेतुर्भुत्वा हि पुरुषस्यार्थसिद्धिषु। विनाशेऽपि स एवास्य संदिग्धं कर्म पौरुषम्॥<br><br>2660: अन्यथा परिदृष्टानि कविभिर्दोषदर्शिभिः। अन्यथा परिवर्तन्ते वेगा इव नभस्वतः॥<br><br>2661: सुमन्त्रितं सुनीतं च न्यायतश्चोपपादितम्। कृतं मानुष्यकं कर्भ दैवेनापि विस्थ्यते॥<br><br>2662: दैवमप्यकृतं कर्म पौरुषेण विहन्यते। शीतमुष्णं तथा वर्षं क्षुत्पिपासे च भारत॥<br><br>2663: यदन्यद् दिष्टभावस्य पुरुषस्य स्वयं कृतम्। तस्मादनुपरोधश्च विद्यते तत्र लक्षणम्॥<br><br>2664: लोकस्य नान्यतो वृत्तिः पाण्डवान्यत्र कर्मणः। एवंबुद्धिः प्रवर्तेत फलं स्यादुभयान्वये॥<br><br>2665: य एवं कृतबुद्धिः स कर्मस्वेव प्रवर्तते। नासिद्धो व्यथते तस्य न सिद्धौ हर्षमश्नुते॥<br><br>2666: तत्रेयमनुमात्रा मे भीमसेन विवक्षिता। नैकान्तसिद्धिर्वक्तव्या शत्रुभिः सह संयुगे॥<br><br>2667: नातिप्रहीणरश्मिः स्यात् तथा भावविपर्यये। विषादमछेद् ग्लानि वाप्येतमर्थं ब्रवीमि ते॥<br><br>2668: श्वोभूते धृतराष्ट्रस्य समीपं प्राप्य पाण्डव। यतिष्ये प्रशमं कर्तुं युष्मदर्थमहापयन्॥<br><br>2669: शमं चेत् ते करिष्यन्ति ततोऽनन्तं यशोमम। भवतां च कृतः कामस्तेषां च श्रेय उत्तमम्॥<br><br>2670: ते चेदभिनिवेक्ष्यन्ते नाभ्युपैष्यन्ति मे वचः। कुरवो युद्धमेवात्र घोरं कर्म भविष्यति॥<br><br>2671: अस्मिन् युद्धे भीमसेन त्वयि भारः समाहितः। धूरर्जुनेन धार्या स्याद् वोढव्य इतरो जनः॥<br><br>2672: अहं हि यन्ता बीभत्सोर्भविता संयुगे सति। धनंजयस्यैष कामो न हि युद्धं न कामये॥<br><br>2673: तस्मादाशङ्कमानोऽहं वृकोदर मतिं तवा गदतः क्लीबया वाचा तेजस्ते समदीदिपम्॥<br><br>2674: अर्जुन उवाच उक्तं युधिष्ठिरेणैव यावद् वाच्यं जनार्दन। तव वाक्यं तु मे श्रुत्वा प्रतिभाति परंतप॥<br><br>2675: नैव प्रशममत्र त्वं मन्यसे सुकरं प्रभो। लोभाद् वा धृतराष्ट्रस्य दैन्याद् वा समुपस्थितात्॥<br><br>2676: अफलं मन्यसे वाऽपि पुरुषस्य पराक्रमम्। न चान्तरेण कर्माणि पौरुषेण फलोदयः॥<br><br>2677: तदिदं भाषितं वाक्यं तथा च न तथैव तत्। न चैतदेवं द्रष्टव्यमसाध्यमपि किंचन॥<br><br>2678: किं चैतन्मन्यसे कृच्छ्रमस्माकमवसादकम्। कुर्वन्ति तेषां कर्माणि येषां नास्ति फलोदयः॥<br><br>2679: सम्पाद्यमानं सम्यक् च स्यात् कर्म सफलं प्रभो। स तथा कृष्ण वर्तस्व यथा शर्म भवेत् परैः॥<br><br>2680: पाण्डवानां कुरूणां च भवान् नः प्रथमः सुहृत्। सुराणामसुराणां च यथा वीर प्रजापतिः॥<br><br>2681: कुरूणां पाण्डवानां च प्रतिपत्स्व निरामयम्। अस्मद्धितमनुष्ठानं मन्ये तव न दुष्करम्॥<br><br>2682: एवं च कार्यतामेति कार्यं तव जनार्दन। गमनादेवमेव त्वं करिष्यसि जनार्दन। ॥<br><br>2683: चिकीर्षितमथान्यत् ते तस्मिन् वीर दुरात्मनि। भविष्यति च तत् सर्वं यथा तवचिकीर्षितम्॥<br><br>2684: शर्म तैः सह वा नोऽस्तु तव वा यच्चिकीर्षितम्। विचार्यमाणो यः कामस्तव कृष्ण स नो गुरुः। न स नार्हति दुष्टात्मा वधं ससुतबान्धवः॥<br><br>2685: येन धर्मसुते दृष्टा न सा श्रीरुपमर्षिता। यच्चाप्यपश्यतोपायं धर्मिष्ठं मधुसूदन॥<br><br>2686: उपायेन नृशंसेन हृता दुर्दूतदेविना। कथं हि पुरुषो जातः क्षत्रियेषु धनुर्धरः॥<br><br>2687: समाहूतो निवर्तेत प्राणत्यागेऽप्युपस्थिते। अधर्मेण जितान् दृष्ट्वा वने प्रव्रजितांस्तथा॥<br><br>2688: वध्यतां मम वार्ष्णेय निर्गतोऽसौ सुयोधनः। न चैतदद्भुतं कृष्ण मित्रार्थं यच्चिकीर्षसि। क्रिया कथं च मुख्या स्यान्मृदुना चेतरेण वा॥<br><br>2689: अथवा मन्यसे ज्यायान् वधस्तेषामनन्तरम्। तदेव क्रियतामाशु न विचार्यमतस्त्वया॥<br><br>2690: जानासि हि यथैतेन द्रौपदी पापबुद्धिना। परिक्लिष्टा सभामध्ये तच्च तस्योपमर्षितम्॥<br><br>2691: स नाम सम्यग् वर्तेत पाण्डवेष्विति माधव। न मे संजायते बुद्धिर्बीजमुप्तमिवोषरे॥<br><br>2692: तस्माद् यन्मन्यसे युक्तं पाण्डवानां हितं च यत्। तथाऽऽशु कुरु वार्ष्णेय यन्नः कार्यमनन्तरम्॥<br><br>2693: श्रीभगवानुवाच एवमेतन्महाबाहो यथा वदसि पाण्डवा पाण्डवानां कुरूणां च प्रतिपत्स्ये निरामयम्॥<br><br>2694: सर्वं त्विदं ममायत्तं बीभत्सो कर्मणोर्द्वयोः। क्षेत्रं हि रसवच्छुद्धं कर्मणैवोपपादितम्॥<br><br>2695: ऋते वर्षान्न कौन्तेय जातु निवर्तयेत् फलम्। तत्र वै पौरुषं ब्रूयुरासेकं यत्र कारितम्॥<br><br>2696: तत्र चापि ध्रुवं पश्येच्छोषणं दैवकारितम्। तदिदं निश्चितं बुद्ध्या पूर्वैरपि महात्मभिः॥<br><br>2697: दैवे च मानुषे चैव संयुक्तं लोककारणम्। अहं हि तत् करिष्यामि परं पुरुषकारतः॥<br><br>2698: दैवं तु न मया शक्यं कर्म कर्तुं कथंचन। स हि धर्मं च लोकं च त्यक्त्वा चरति दुर्मतिः॥<br><br>2699: न हि संतप्यते तेन तथारूपेण कर्मणा। तथापि बुद्धि पापिष्ठा वर्धयन्त्यस्य मन्त्रिणः॥<br><br>2700: शकुनिः सूतपुत्रश्च भ्राता दुःशासनस्तथा। स हि त्यागेन राज्यस्य न शमं समुपैष्यति॥<br><br>2701: अन्तरेण वधं पार्थ सानुबन्धः सुयोधनः। न चापि प्रणिपातेन त्यक्तुमिच्छति धर्मराट्। याच्यमानश्च राज्यं स न प्रदास्यति दुर्मतिः॥<br><br>2702: मन्ये वाच्यो यद् युधिष्ठिरशासनम्। धर्मराजेन भारत॥<br><br>2703: तथा पापस्तु तत् सर्वं न करिष्यति कौरवः। तस्मिश्चाक्रियमाणेऽसौ लोके वध्यो भविष्यति॥<br><br>2704: मम चापि स वध्यो हि जगतश्चापि भारत। येन कौमारके यूयं सर्वे विप्रकृताः सदा॥<br><br>2705: विप्रलुप्तं च वो राज्यं नृशंसेन दुरात्मना। न चोपशाम्यते पापः श्रियं दृष्ट्वा युधिष्ठिरे॥<br><br>2706: असकृच्चाप्यहं तेन त्वत्कृते पार्थ भेदितः। न मया तद् गृहीत् च पापं तस्य चिकीर्षितम्॥<br><br>2707: जानासि हि महाबाहो त्वमप्यस्य परं मतम्। प्रियं चिकीर्षमाणं च धर्मराजस्य मामपि॥<br><br>2708: संजास्तस्य चात्मानं मम चैव परं मतम्। अजानन्निव मां कस्मादर्जुनद्याभिशङ्कसे॥<br><br>2709: यच्चापि परमं दिव्यं तच्चाप्यनुगतं त्वया। विधानं विहितं पार्थ कथं शर्म भवेत् परैः॥<br><br>2710: यत् तु वाचा शक्यं कर्मणा वाऽपि पाण्डव। करिष्ये तदहं पार्थ न त्वाशंसे शमं परैः॥<br><br>2711: कथं गोहरणे ह्युक्तो नैतच्छर्म तथा हितम्। याच्यमानो हि भीष्मेण संवत्सरगतेऽध्वनि॥<br><br>2712: तदैव ते पराभूता यदा संकल्पितास्त्वया। लवशः क्षणशश्चापि न च तुष्टः सुयोधनः॥<br><br>2713: सर्वथा तु मया कार्यं धर्मराजस्य शासनम्। विभाव्यं तस्य भूयश्च कर्म पापं दुरात्मनः॥<br><br>2714: नकुल उवाच उक्तं बहुविधं वाक्यं धर्मराजेन माधव। धर्मज्ञेन वदान्येन श्रुतं चैव हि तत् त्वया॥<br><br>2715: मतमाज्ञाय राज्ञश्च भीमसेनेन माधव। संशमो बाहुवीर्यं च ख्यापितं माधवात्मनः॥<br><br>2716: तथैव फाल्गुनेनापि यदुक्तं तत् त्वया श्रुतम्। आत्मनश्च मतं वीरं कथितं भवता सकृत्॥<br><br>2717: सर्वमेतदतिक्रम्य श्रुत्वा परमतं भवान्। यत् प्राप्तकालं मन्येथास्ततं कुर्याः पुरुषोत्तम॥<br><br>2718: तस्मिंस्तस्मिन् निमित्तं हि मतं भवति केशव। प्राप्तकाल मनुष्येण क्षमं कार्यमरिन्दम॥<br><br>2719: अन्यथा चिन्तितो ह्यर्थः पुनर्भवति सोऽन्यथा। अनित्यमतयो लोके नराः पुरुषसत्तम॥<br><br>2720: अन्यथा बुद्धया ह्यासन्नस्मासु वनवासिषु। अदृश्येष्वन्यथा कृष्ण दृश्येषु पुनरन्यथा॥<br><br>2721: अस्माकमपि वार्ष्णेय वने विचरतां तदा। न तथा प्रणयो राज्ये यथा सम्प्रति वर्तते॥<br><br>2722: निवृत्तवनवासान् नः श्रुत्वा वीर समागताः। अक्षौहिण्यो हि सप्तेमास्त्वत्प्रसादाज्जनार्दन॥<br><br>2723: इमान् हि पुरुषव्याघ्रानचिन्त्यबलपौरुषान्। आत्तशस्त्रान् रणे दृष्ट्वा न व्यथेदिह कः पुमान्॥<br><br>2724: स भवान् कुरुमध्ये तं सान्त्वपूर्वं भयोत्तरम्। ब्रूयाद् वाक्यं यथा मन्दो न व्यथेत सुयोधनः॥<br><br>2725: युधिष्ठिरं भीमसेनं बीभत्सुं चापराजितम्। सहदेवं च मां चैव त्वां च रामं च केशव। ॥<br><br>2726: सात्यकिं च महावीर्यं विराटं च सहात्मजम्। दुपदं च सहामात्यं धृष्टद्युम्नं च माधव॥<br><br>2727: काशिराजं च विक्रान्तं धृष्टकेतुं च चेदिपम्। मांसशोणितभृन्मर्त्यः प्रतियुध्येत को युधि॥<br><br>2728: स भवान् गमनादेव साधयिष्यत्यसंशयम्। इष्टमर्थं महाबाहो धर्मराजस्य केवलम्॥<br><br>2729: विदुरश्चैव भीष्मश्च द्रोणश्च सहबाह्निकः। श्रेयः समर्था विज्ञातुमुच्यमानास्त्वयानघ॥<br><br>2730: ते चैनमनुनेष्यन्ति धृतराष्ट्रं जनाधिपम्। तं च पापसमाचारं सहामात्यं सुयोधनम्॥<br><br>2731: श्रोता चार्थस्य विदुरस्त्वं च वक्ता जनार्दन। कमिवार्थं निवर्तन्तं स्थापयेतां न वर्मनि॥<br><br>2732: सहदेव उवाच यदेतत् कथितं राज्ञा धर्म एष सनातनः। यथा च युद्धमेव स्यात् तथा कार्यमरिंदम॥<br><br>2733: यदि प्रशममिच्छेयुः कुरवः पाण्डवैः सह। तथापि युद्धं दाशाह योजयेथाः सहैव तैः॥<br><br>2734: कथं नु दृष्ट्वा पाञ्चालीं तथा कृष्ण सभागताम्। अवधेन प्रशाम्येत मम मन्युः सुयोधनेः॥<br><br>2735: यदि भीमार्जुनौ कृष्ण धर्मराजश्च धार्मिकः। धर्ममुत्सृज्य तेनाहं योद्भुमिच्छामि संयुगे॥<br><br>2736: सात्यकिरुवाच सत्यमाह महाबाहो सहदेवो महामतिः। दुर्योधनवधे शान्तिस्तस्य कोपस्य मे भवेत्॥<br><br>2737: न जानासि यथा दृष्ट्वा चीराजिनधरान् वने। तवापि मन्युरुद्भूतो दुःखितान् प्रेक्ष्य पाण्डवान्॥<br><br>2738: तस्मान्माद्रीसुतः शूरो यदाह रणकर्कशः। वचनं सर्वयोधानां तन्मतं पुरुषोत्तम॥<br><br>2739: वैशम्पायन उवाच एवं वदति वाक्यं तु युयुधाने महामतौ। सुभीमः सिंहनादोऽभूद् योधानां तत्र सर्वशः॥<br><br>2740: सर्वे हि सर्वशो वीरास्तद्वचः प्रत्यपूजयन्। साधु सध्विति शैनेयं हर्षयन्तो युयुत्सवः॥<br><br>2741: वैशम्पायन उवाच राज्ञस्तु वचनं श्रुत्वा धर्मार्थसहितं हितम्। कृष्णा दाशार्हमासीनमब्रवीच्छोककर्शिता॥<br><br>2742: सुता दुपदराजस्य स्वसितायतमूर्धजा। सम्पूज्य सहदेवं च सात्यकिं च महारथम्॥<br><br>2743: भीमसेनं च संशान्तं दृष्ट्वा परमदुर्मनाः। अश्रुपूर्णेक्षणा वाक्यमुवाचेदं मनस्विनी॥<br><br>2744: विदितं ते महाबाहो धर्मज्ञ मधुसूदन। यथा निकृतिमास्थाय भ्रंशिताः पाण्डवाः सुखात्॥<br><br>2745: धृतराष्ट्रस्य पुत्रेण सामात्येन जनार्दन। यथा च संजयो राज्ञा मन्त्रं रहसि श्रावितः॥<br><br>2746: युधिष्ठिरस्य दाशार्ह तच्चापि विदितं तव। यथोक्तः संजयश्चैव तच्च सर्वं श्रुतं त्वया॥<br><br>2747: पञ्च नस्तात दीयन्तां ग्रामा इति महाद्युते। अविरथलं वृकस्थलं माकन्दी वारणावतम्॥<br><br>2748: अवसानं महाबाहो कञ्चिदेकं च पञ्चमम्। इति दुर्योधनो वाच्यः सुहृदश्चास्य केशव॥<br><br>2749: न चापि ह्यकरोद् वाक्यं श्रुत्वा कृष्ण सुयोधनः। युधिष्ठिरस्य दाशार्ह श्रीमतः संधिमिच्छतः॥<br><br>2750: अप्रदानेन राज्यस्य यदि कृष्ण सुयोधनः। संधिमिच्छेन्न कर्तव्यं तत्र गत्वा कथञ्चन॥<br><br>2751: शक्ष्यन्ति हि महाबाहो पाण्डवाः संजयैः सह। धार्तराष्ट्रबलं घोरं क्रुद्ध प्रतिसमासितुम्॥<br><br>2752: ते न हि साम्ना न दानेन शक्योऽर्थस्तेषु कश्चर। तस्मात् तेषु न कर्तव्या कृपा मधुसूदन॥<br><br>2753: साम्ना दानेन वा कृष्ण ये न शाम्यन्ति शत्रवः। योक्तव्यस्तेषु दण्डः स्याज्जीवितं परिरक्षता॥<br><br>2754: तस्मात् तेषु महादण्डः क्षेप्तव्यः क्षिप्रमच्युत। त्वया चैव महाबाहो पाण्डवैः सह संजयैः॥<br><br>2755: एतत् समर्थं पार्थानां तव चैव यशस्करम्। क्रियमाणं भवेत् कृष्ण क्षत्रस्य च सुखावहम्॥<br><br>2756: क्षत्रियेण हि हन्तव्यः क्षत्रियो लोभमास्थितः। अक्षत्रियो वा दाशार्ह स्वधर्ममनुतिष्ठता। ॥<br><br>2757: अन्यत्र ब्राह्मणात् तात सर्वपापेष्ववस्थितात्। गुरुर्हि सर्ववर्णानां ब्राह्मणः प्रसृताग्रभुक्॥<br><br>2758: यथावध्ये वध्यमाने भवेद् दोषो जनार्दन। स वध्यस्यावधे दृष्ट इति धर्मविदो विदुः॥<br><br>2759: यथा त्वां न स्पृशेदेष दोषः कृष्ण तथा कुरु। पाण्डवैः सह दाशार्हः संजयैश्च ससैनिकैः॥<br><br>2760: पुनरुक्तं च वक्ष्यामि विश्रम्मेण जनार्दन। का तु सीमन्तिनी मादृक् पृथिव्यामस्ति केशव॥<br><br>2761: सुता दुपदराजस्य वेदिमध्यात् समुत्थिता। धृष्टद्युम्नस्य भगिनी तव कृष्ण प्रिया सखी। ॥<br><br>2762: आजमीढकुलं प्राप्ता स्नुषा पाण्डोर्महात्मनः। महिषी पाण्डुपुत्राणां पञ्चेन्द्रसमवर्चसाम्॥<br><br>2763: सुता मे पञ्चभिर्वीरैः पञ्च जाता महारथाः। अभिमन्युर्यथा कृष्ण तथा ते तव धर्मतः॥<br><br>2764: साहं केशग्रहं प्राप्ता परिक्लिष्टा सभां गता। पश्यतां पाण्डुपुत्राणां त्वयि जीवति केशव॥<br><br>2765: जीवत्सु पाण्डुपुत्रेषु पञ्चालेष्वथ वृष्णिषु। दासीभूतास्मि पापानां सभामध्ये व्यवस्थिता। ॥<br><br>2766: निरमपेष्वचेष्टेषु प्रेक्षमाणेषु पाण्डुषु। पाहि मामिति गोविन्द मनसा चिन्तितोऽसि मे॥<br><br>2767: यत्र मां भगवान् राजा श्वशुरो वाक्यमब्रवीत्। वरं वृणीष्व पाञ्चालि वराहा॑ऽसि मता मम॥<br><br>2768: अदासाः पाण्डवाः सन्तु सरथाः सायुधा इति। पयोक्ते यत्र निर्मुक्ता वनवासाय केशव॥<br><br>2769: एवंविधानां दुःखानापभिज्ञोऽसि जनार्दन। त्रायस्व पुण्डरीकाक्ष सभर्तृज्ञातिबान्धवान्॥<br><br>2770: नन्वहं कृष्ण भीष्मस्य धृतराष्ट्रस्य चोभयोः। स्नुषा भवामि धर्मेण साहं सादीकृता बलात्॥<br><br>2771: धिक्पार्थस्य धनुष्यत्तां भीमसेनस्य धिक् बलम्। यत्र दुर्योधनः कृष्ण मुहूर्तमपि जीवति॥<br><br>2772: यदि तेऽहमनुग्राह्या यदि तेऽस्ति कृपा मयि। धार्तराष्ट्रेषु वै कोप: सर्वः कृष्ण विधीयताम्॥<br><br>2773: वैशम्पायन उवाच इत्युक्त्वा मृदुसंहारं वृजिनाग्रं सुदर्शनम्। सुनीलमसितापाङ्गी सर्वगन्धाधिवासितम्॥<br><br>2774: सर्वलक्षणसम्पन्नं महाभुजगवर्चसम्। केशपक्षं वरारोहा गृह्य वामेन पाणिना॥<br><br>2775: पद्माक्षी पुण्डरीकाक्षमुपेत्य गजगामिनी। अश्रुपूर्णेक्षणा कृष्णा कृष्णं वचनमब्रवीत्॥<br><br>2776: अयं ते पुण्डरीकाक्ष दुःशासनकरोद्धृतः। स्मर्तव्यः सर्वकार्येषु परेषां संधिमिच्छता॥<br><br>2777: यदि भीमार्जुनौ कृष्ण कृपणौ संधिकामुकौ। पिता मे योत्स्यते वृद्धः सह पुत्रैर्महारथैः॥<br><br>2778: पञ्च च महावीर्याः पुत्रा मे मधुसूदन। अभिमन्युं पुरस्कृत्य योत्स्यन्ते कुरुभिः सह॥<br><br>2779: दुःशासनभुजं श्यामं संछिन्नं पांसुगुण्ठितम्। यद्यहं तु न पश्यामि का शान्तिर्हदयस्य मे॥<br><br>2780: त्रयोदश हि वर्षाणि प्रतीक्षन्त्या गतानि मे। विधाय हृदये मन्युं प्रदीप्तमिव पावकम्॥<br><br>2781: विदीर्यते मे हृदयं भीमवाक्छल्यपीडितम्। योऽयमद्य महाबाहुर्धर्ममेवानुपश्यति॥<br><br>2782: इत्युक्त्वा वाष्परुद्धेन कण्ठेनायतलोचना। सरोद कृष्णा सोत्कम्पं सस्वरं बाष्पगद्गदम्॥<br><br>2783: स्तनौ पीनायतश्रोणी सहिताबभिवर्षती। द्रवीभूतमिवात्युष्णं मुञ्चन्ती वारि नेत्रजम्॥<br><br>2784: तामुवाच महाबाहुः केशवः परिसान्त्वयन्। अचिराद् द्रक्ष्यसे कृष्णे रुदतीर्भरतस्त्रियः॥<br><br>2785: एवं ता भीरु रोत्स्यन्ति निहतज्ञातिबान्धवाः। हतमित्रा हतबला येषां क्रुद्धाऽसि भामिनी॥<br><br>2786: अहं च तत् करिष्यामि भीमार्जुनयमैः सह। युधिष्ठिरनियोगेन दैवाच्च विधिनिर्मितात्॥<br><br>2787: धार्तराष्ट्राः कालपक्वा न चेच्छृण्वन्ति मे वचः। शेष्यन्ते निहता भूमौ श्वशृगालादनीकृताः॥<br><br>2788: चलेद्धि हिमवाञ्छैलो मेदिनी शतधा फलेत्। द्यौः पतेच्च सनक्षत्रान मे मोघं वचो भवेत्॥<br><br>2789: सत्यं ते प्रतिजानामि कृष्णे बाष्पो निगृह्यताम्। हतामित्रात्प्रिया युक्तानचिराद् द्रक्ष्यसे पतीन्॥<br><br>2790: अर्जुन उवाच कुरूणामद्य सर्वेषां भवान् सुहृदनुत्तमः। सम्बन्धी दयितो नित्यमुभयोः पक्षयोरपि॥<br><br>2791: पाण्डवैर्धार्तराष्ट्राणां प्रतिपाद्यमनामयम्। समर्थः प्रशमं चैव कर्तुमर्हसि केशव॥<br><br>2792: त्वमितः पुण्डरीकाक्ष सुयोधनममर्षणम्। शान्त्यर्थं भ्रातरंब्रूया यत् तद् वाच्यममित्रहन्॥<br><br>2793: त्वया धर्मार्थयुक्तं चेदुक्तं शिवमनामयम्। हितं नादास्यते बालो दिष्टस्य वशमेष्यति॥<br><br>2794: श्रीभगवानुवाच धर्म्यमस्मद्धितं चैव कुरूणां यदनामयम्। एष यास्यामि राजानं धृतराष्ट्रमभीप्सया॥<br><br>2795: वैशम्पायन उवाच ततो व्यपेततमसि सूर्ये विमलवद्गते। मैत्रे मुहूर्ते सम्प्राप्ते मृदर्चिषि दिवाकरे॥<br><br>2796: कौमुदे मासि रेवत्यां शरदन्ते हिमागमे। स्फीतसस्यसुखे काले कल्पः सत्त्ववतां वरः॥<br><br>2797: मङ्गल्याः पुण्यनिर्घोषा वाचः शृण्वंश्च सूनृताः। ब्राह्मणानां प्रतीतानामृषीणामिव वासवः॥<br><br>2798: कृत्वा पौर्वाह्निकं कृत्यं स्नातः शुचिरलंकृतः। उपतस्थे विवस्वन्तं पावकं च जनार्दनः॥<br><br>2799: ऋषभं पृष्ठ आलभ्य ब्राह्मणानभिवाद्य च। अग्नि प्रदक्षिणं कृत्वा पश्यन् कल्याणमग्रतः॥<br><br>2800: तत् प्रतिज्ञाय वचनं पाण्डवस्य जनार्दनः। शिने प्तारमासीनमभ्यभाषत सात्यकिम्॥<br><br>2801: उपासंगाच शक्त्यश्च सर्वप्रहरणानि च॥<br><br>2802: दुर्योधनश्च दुष्टात्मा कर्णश्च सहसौबलः। न च शत्रुरवज्ञेयो दुर्बलोऽपि बलीयसा॥<br><br>2803: ततस्तन्मतमाज्ञाय केशवस्य पुरःसराः। प्रसस्रुर्योजयिष्यन्तो रथं चक्रगदाभृतः॥<br><br>2804: तं दीप्तमिव कालाग्निमाकाशगमिवाशुगम्। सूर्यचन्द्रप्रकाशाभ्यां चक्राभ्यां समलंकृतम्॥<br><br>2805: अर्धचन्दैश्च चन्द्रश्च मत्स्यैः समृगपक्षिभिः। पुष्पैश्च विविधैश्चित्रं मणिरत्नैश्च सर्वशः॥<br><br>2806: तरुणादित्यसंकाशं बृहन्तं चारुदर्शनम्। मणिहेमविचित्राङ्गं सुध्वजं सुपताकिनम्॥<br><br>2807: सूपस्करमनाधृष्यं वैयाघ्रपरिवारणम्। यशोघ्र प्रत्यमित्राणां यदूनां नन्दिवर्धनम्॥<br><br>2808: वाजिभिः शैब्यसुग्रीवमेघपुष्पबलाहकैः। स्नातैः सम्पादयामासुः सम्पन्नैः सर्वसम्पदा॥<br><br>2809: महिमानं तु कृष्णस्य भूय एवाभिवर्धयन्। सुघोषः पतगेन्द्रेण ध्वजेन युयुजे रथः॥<br><br>2810: तं मेरुशिखरप्रख्यं मेघदुन्दुभिनिस्वनम्। आरुरोह रथं शौरिविमानमिव कामगम्॥<br><br>2811: ततः सात्यकिमारोप्य प्रययौ पुरुषोत्तमः। पृथिवीं चान्तरिक्षं च रथघोषेण नादयन्॥<br><br>2812: व्यपोढाभ्रस्ततः कालः क्षणेन समपद्यत। शिवश्चानुववौ वायुः प्रशान्तमभवद् रजः॥<br><br>2813: प्रदक्षिणानुलोमाश्च मङ्गल्या मृगपक्षिणः। प्रयाणे वासुदेवस्य बभूवुरनुयायिनः॥<br><br>2814: मङ्गल्यार्थप्रदैः शब्दैरन्ववर्तन्त सर्वशः। सारसाः शतपत्राश्च हंसाश्च मधुसूदनम्॥<br><br>2815: मन्त्राहुतिमहाहोमैहूयमानश्च पावकः। प्रदक्षिणमुखो भूत्वा विधूमः समपद्यत॥<br><br>2816: वसिष्ठो वामदेवश्च भूरिद्युम्नो गयः क्रथः। शुक्रनारदवाल्मीका मरुत्तः कुशिको भृगुः॥<br><br>2817: देवब्रह्मर्षयश्चैव कृष्णं यदुसुखावहम्। प्रदक्षिणमवर्तन्त सहिता वासवानुजम्॥<br><br>2818: एवमेतैर्महाभागैर्महर्षिगणसाधुभिः। पूजितः प्रययौ कृष्णः कुरूणां सदनं प्रति॥<br><br>2819: तं प्रयान्तमनुप्रायात् कुन्तीपुत्रो युधिष्ठिरः। भीमसेनार्जुनौ चोभो माद्रीपुत्रौ च पाण्डवौ। ॥<br><br>2820: चेकितानश्च विक्रान्तो धृष्टकेतुश्च चेदिपः। दुपदः काशिराजश्च शिखण्डी च महारथः॥<br><br>2821: धृष्टद्युम्नः सपुत्रश्च विराटः केकयैः सह। संसाधनार्थ प्रययुः क्षत्रियाः क्षत्रियर्षभ॥<br><br>2822: ततोऽनुव्रज्य गोविन्दं धर्मराजो युधिष्ठिरः। राज्ञां सकाशे द्युतिमानुवाचेदं वचस्तदा॥<br><br>2823: यो वै न कामान भयान्न लोभान्नार्थकारणात्। अन्यायमनुवर्तेत स्थिरबुद्धिरलोलुपः॥<br><br>2824: धर्मज्ञो धृतिमान् प्राज्ञः सर्वभूतेषु केशवः। ईश्वरः सर्वभूतानां देवदेवः सनातनः॥<br><br>2825: तं सर्वगुणसम्पन्न श्रीवत्सकृतलक्षणम्। सम्परिष्वज्य कौन्तेयः संदेष्टुमुपचक्रमे॥<br><br>2826: युधिष्ठिर उवाच या सा बाल्यात् प्रभृत्यस्मान् पर्यवर्धयताबला। उपवासतप:शीला सदा स्वस्त्ययने रता॥<br><br>2827: देवतातिथिपूजासु गुरुशुश्रूषणे रता। वत्सला प्रियपुत्रा च प्रियास्माकं जनार्दन॥<br><br>2828: सुयोधनभयाद् या नोऽत्रायतामित्रकर्शन। महतो मृत्युसम्बाधादुद्धरेनौरिवार्णवात्॥<br><br>2829: अस्मत्कृते च सततं यया दुःखानि माधव। अनुभूतान्यदुःखार्हाः तां स्म पृच्छेरनामयम्॥<br><br>2830: भृशमाश्वासयेश्चैनां पुत्रशोकपरिप्लुताम्। अभिवाद्य स्वजेथास्त्वं पाण्डवान् परिकीर्तयन्॥<br><br>2831: ऊढात् प्रभृति दुःखानि श्वसुराणामरिंदम। निकारानतदर्हा च पश्यन्ती दुःखमश्नुते॥<br><br>2832: अपि जातु स काल: स्यात् कृष्ण दुःखविपर्ययः। यदहं मातरं क्लिष्टा सुखं दद्यामरिंदम॥<br><br>2833: प्रव्रजन्तोऽनुधावन्तीं कृपणां पुत्रगृद्धिनीम्। रुदतीमुपहायैनामगच्छाम वयं वनम्॥<br><br>2834: न नूनं म्रियते दुःखैः सा चेज्जीवति केशव। तथा पुत्रादिभिर्गाढमार्ता ह्यानर्तसत्कृत॥<br><br>2835: अभिवाद्याथ सा कृष्ण त्वया मद्वचनाद् विभो। धृतराष्ट्रश्च कौरव्यौ राजानश्च वयोऽधिकाः॥<br><br>2836: भीष्मं द्रोणं कृपं चैव महाराजं च बाह्निकम्। द्रौणिं च सोमदत्तं च सर्वांश्च भरतान् प्रति॥<br><br>2837: विदुरं च महाप्राज्ञं कुरूणां मन्त्रधारिणम्। अगाधबुद्धिं मर्मज्ञं स्वजेथा मधुसूदन॥<br><br>2838: इत्युक्त्वा केशवं तत्र राजमध्ये युधिष्ठिरः। अनुज्ञातो निववृते कृष्णां कृत्वा प्रदक्षिणम्॥<br><br>2839: व्रजन्नेव तु बीभत्सुः सखायं पुरुषर्षभम्। अब्रवीत् परवीरनं दाशार्हमपराजितम्॥<br><br>2840: यदस्माकं विभो वृत्तं पुरा वै मन्त्रनिश्चये। अर्धराज्यस्य गोविन्द विदितं सर्वराजसु॥<br><br>2841: तच्चेद् दद्यादसंगेन सत्कृत्यानवमन्य च। प्रियं मे स्यान्महाबाहो मुच्येरन् महतो भयात्॥<br><br>2842: अतश्चेदन्यथा कर्ता धार्तराष्ट्रोऽनुपायवित्। अन्तं नूनं करिष्यामि क्षत्रियाणां जनार्दन॥<br><br>2843: वैशम्पायन उवाच एवमुक्ते पाण्डवेन समहृष्यद् वृकोदरः। मुहुर्मुहुः क्रोधवशात् प्रावेपत च पाण्डवः॥<br><br>2844: वेपमानश्च कौन्तेयः प्राक्रोशन्महतो रवान्। धनंजयवचः श्रुत्वा हर्षोत्सिक्तमना भृशम्॥<br><br>2845: तस्य तं निनदं श्रुत्वा सम्प्रावेपन्त धन्विनः। वाहनानि च सर्वाणि शकृन्मूत्रे प्रसुस्रुवुः॥<br><br>2846: इत्युक्त्वा केशवं तत्र तथा चोक्त्वा विनिश्चयम्। अनुज्ञातो निववृते परिष्वज्य जनार्दनम्॥<br><br>2847: तेषु राजसु सर्वेषु निवृत्तेषु जनार्दनः। तूर्णमभ्यगमद्धृष्टः शैव्यसुग्रीववाहनः॥<br><br>2848: ते हया वासुदेवस्य दारुकेण दारुकेण प्रचोदिताः। पन्थानमाचेमुरिव ग्रसमाना इवाम्बरम्॥<br><br>2849: अथापश्यन्महावाहुर्ऋषीनध्वनि केशवः। ब्राह्मया श्रिया दीप्यमानान् स्थितानुभयतः पथि॥<br><br>2850: सोऽवतीर्य स्थात् तूर्णमभिवाद्य जनार्दनः। यथावृत्तानृषीन् सर्वानभ्यभाषत पूजयन्॥<br><br>2851: कच्चिल्लोकेषु कुशलं कच्चिद् धर्मः स्वनुष्ठितः। ब्राह्मणानां त्रयो वर्णाः कच्चित् तिष्ठन्ति शासने॥<br><br>2852: तेभ्यः प्रयुज्य तां पूजां प्रोवाच मधुसूदनः। भगवन्तः क्व संसिद्धाः का वीथी भवतामिह॥<br><br>2853: किं वा कार्यं भगवतामहं किं करवाणि वः। केनार्थेनोपसम्प्राप्ता भगवन्तो महीतलम्॥<br><br>2854: तमब्रवीज्जामदग्न्य उपेत्य मधुसूदनम्। परिष्वज्य च गोविन्दं सुरासुरपतेः सखा। ॥<br><br>2855: देवर्षयः पुण्यकृतो ब्राह्मणाश्च बहुश्रुताः। राजर्षयश्च दाशार्ह मानयन्तस्तपस्विनः। देवासुरस्य द्रष्टारः पुराणस्य महामते॥<br><br>2856: समेतं पार्थिवं क्षत्रं दिदृक्षन्तश्च सर्वतः। सभासदश्च राजानस्त्वां च सत्यं जनार्दनम्॥<br><br>2857: एतन्महत् प्रेक्षणीयं द्रष्टुं गच्छाम केशव। धर्मार्थसहिता वाचः श्रोतुमिच्छाम माधव॥<br><br>2858: त्वयोच्यमानाः कुरुषु राजमध्ये परंतप। भीष्मद्रोणादयश्चैव विदुरश्च महामतिः॥<br><br>2859: त्वं च यादवशार्दूल सभायां वै समेष्यथ। तव वाक्यानि दिव्यानि तथा तेषां च माधव॥<br><br>2860: श्रोतुमिच्छाम गोविन्द सत्यानि च हितानि च। आपृष्टोऽसि महाबाहो पुनर्चक्ष्यामहे वयम्॥<br><br>2861: याह्यविन्नेन वै वीर द्रक्ष्यामस्त्वां समागतम्। आसीनमासने दिव्ये बलतेज:समाहितम्॥<br><br>2862: वैशम्पायन उवाच प्रयान्तं देवकीपुत्रं परवीररुजो दश। महारथा महाबाहुमन्वयुः शस्त्रपाणयः॥<br><br>2863: पदातीनां सहस्रं च सादिनां च परंतप। भोज्यं च विपुलं राजन् प्रेष्याच शतशोऽपरे॥<br><br>2864: जनमेजय उवाच कथं प्रयातो दाशार्हो महात्मा मधुसूदनः। कानि वा व्रजतस्तस्य निमित्तानि महौजसः॥<br><br>2865: वैशम्पायन उवाच तस्य प्रयाणे यान्यासन् निमित्तानि महात्मनः। तानि मे शृणु सर्वाणि दैवान्यौत्यातिकानि च॥<br><br>2866: अनभ्रेऽशनिनिर्घोषः सविद्युत् समजायत। अन्वगेव च पर्जन्यः प्रावर्षद् विघने भृशम्॥<br><br>2867: प्रत्यगूहुर्महानद्यः प्राङ्मुखाः सिन्धुसप्तमाः। विपरीता दिश: सर्वा न प्राज्ञायत किंचन॥<br><br>2868: प्राज्वलन्नग्नयो राजन् पृथिवी समकम्पत। उदपानाश्च कुम्भाश्च प्रासिञ्चञ्छतशो जलम्॥<br><br>2869: तमः संवृतमप्यासीत् सर्वं जगदिदं तथा। न दिशो नादिशो राजन् प्रज्ञायन्ते स्म रेणुना॥<br><br>2870: प्रादुरासीन्महाञ्छब्दः खे शरीरंदृशयते। सर्वेषु राजन् देशेषु तदद्भुतमिवाभवत्॥<br><br>2871: प्रामथ्नाद्धास्तिनपुरं वातो दक्षिणपश्चिमः। आरुजन् गणशो वृक्षान् परुषोऽशनिनिस्वनः॥<br><br>2872: यत्र यत्र च वार्ष्णेयो वर्तते पथि भारत। तत्र तत्र सुखो वायुः सर्वं चासीत् प्रदक्षिणम्॥<br><br>2873: ववर्ष पुष्पवर्षं च कमलानि च भूरिशः। समश्च पन्था निर्दुःखो व्यपेतकुशकण्टकः॥<br><br>2874: संस्तुतो ब्राह्मणैर्गीर्भिस्तत्र तत्र सहस्रशः। अर्च्यते मधुपश्च वसुभिश्च वसुप्रदः॥<br><br>2875: तं किरन्ति महात्मानं वन्यैः पुष्पैः सुगन्धिभिः। स्त्रियः पथि समागम्य सर्वभूतहिते रतम्॥<br><br>2876: स शालिभवनं रम्यं सर्वसस्यसमाचितम्। सुखं परमर्मिष्ठमभ्यगाद् भरतर्षभ॥<br><br>2877: पश्यन् बहुपशून् ग्रामान् रम्यान् हृदयतोषणान्। पुराणि च व्यतिक्रामन् राष्ट्राणि विविधानि च॥<br><br>2878: नित्यं हृष्टाः सुमनसो भारतैरभिरक्षिताः। नोद्विग्नाः परचक्राणां व्यसनानामकोविदाः॥<br><br>2879: उपप्लव्यादथागम्य जनाः पुरनिवासिनः। पथ्यतिष्ठन्त सहिता विष्वक्सेनदिदृक्षया॥<br><br>2880: ते तु सर्वे समायान्तमग्निमिद्धमिव प्रभुम्। अर्चयामासुरर्चाहँ देशातिथिमुपस्थितम्॥<br><br>2881: वृकस्थलं समासाद्य केशवः परवीरहा। प्रकीर्णरश्मावादित्ये व्योम्नि वै होहितायति॥<br><br>2882: अवतीर्य रथात् तूर्णं कृत्वा शौचं यथाविधि। रथमोचनमादिश्य संध्यामुपविवेश ह॥<br><br>2883: दारुकोऽपि हयान् मुक्त्वा परिचर्य च शास्त्रतः। मुमोच सर्वयोक्त्रादि मुक्त्वा चैतानवासृजत्॥<br><br>2884: अभ्यतीत्य तु तत् सर्वमुवाच मधुसूदनः। युधिष्ठिरस्य कार्यार्थमिह वत्स्यामहे क्षपाम्॥<br><br>2885: तस्य तन्मतमाज्ञाय चक्रुरावसथं नराः। क्षणेन चान्नपानानि गुणवन्ति समार्जयन्॥<br><br>2886: तस्मिन् ग्रामे प्रधानास्तु य आसन् ब्राह्मणा नृप। आर्याः कुलीना ह्रीमन्तो ब्राह्मी वृत्तिमनुष्ठिताः॥<br><br>2887: तेऽभिगम्य महात्मानं हृषीकेशमरिंदमम्। पूजां चक्रुर्यथान्यायमाशीर्मङ्गसंयुताम्॥<br><br>2888: ते पूजयित्वा दाशार्ह सर्वलोकेषु पूजितम्। न्यवेदयन्त वेश्मानि रनवन्ति महात्मने॥<br><br>2889: तान् प्रभुः कृतमित्युक्त्वा सत्कृत्य च यथार्हतः। अभ्येत्य चैषां वेश्मानि पुनरायात् सहैव तैः॥<br><br>2890: सुमृष्टं भोजयित्वा च ब्राह्मणांस्तत्र केशवः। भुक्त्वा च सह तैः सर्वैरवसत् तां क्षपां सुखम्॥<br><br>2891: वैशम्पायन उवाच तथा दूतैः समाज्ञाय प्रयान्तं मधुसूदनम्। धृतराष्ट्रोऽब्रवीद् भीष्ममर्चयित्वा महाभुजम्॥<br><br>2892: द्रोणं च संजयं चैव विदुरं च महामतिम्। दुर्योधनं सहामात्यं हृष्टरोमाब्रवीदिदम्॥<br><br>2893: अद्भुतं महदाश्चर्यं श्रूयते कुरुनन्दन। स्त्रियो बालाश्च वृद्धाश्च कथयन्ति गृहे गृहे॥<br><br>2894: सत्कृत्याचक्षते चान्ये तथैवान्ये समागताः। पृथग्वादाश्च वर्तन्ते चत्वरेषु सभासु च॥<br><br>2895: उपायास्यति दाशार्हः पाण्डवार्थं पराक्रमी। स नो मान्यश्च पूज्यश्च सर्वथा मधुसूदनः॥<br><br>2896: तस्मिन् हि यात्रा लोकस्य भूतानामीश्वरो हि सः। तस्मिन् धृतिश्च वीर्यं च प्रज्ञा चौजश्च माधवे॥<br><br>2897: स मान्यता नरश्रेष्ठः स हि धर्मः सनातनः। पूजितो हि सुखाय स्यादसुखः स्यादपूजितः॥<br><br>2898: स चेत् तुष्यति दाशार्ह उपचारैररिंदमः। कृष्णात् सर्वानभिप्रायान् प्राप्स्यामः सर्वराजसु॥<br><br>2899: तस्य पूजार्थमद्यैव संविधत्स्व परंतप। सभाः पथि विधीयन्तां सर्वकामसमन्विताः॥<br><br>2900: यथा प्रीतिर्महाबाहो त्वयि जायेत तस्य वै। तथा कुरुष्व गान्धारे कथं वा भीष्म मन्यसे॥<br><br>2901: ततो भीष्मादयः सर्वे धृतराष्ट्र जनाधिपम्। ऊचुः परममित्येवं पूजयन्तोऽस्य तद् वचः॥<br><br>2902: तेषामनुमतं ज्ञात्वा राजा दुर्योधनस्तदा। सभावास्तूनि रम्याणि प्रदेष्टुमुपचक्रमे॥<br><br>2903: ततो देशेषु देशेषु रमणीयेषु भागशः। सर्वरत्नसमाकीर्णा: सभाश्चक्रुरनेकशः॥<br><br>2904: आसनानि विचित्राणि युतानि विविधैर्गुणैः। स्त्रियो गन्धानलंकारान् सूक्ष्माणि वसनानि च॥<br><br>2905: गुणवन्त्यन्नपानानि भोज्यानि विविधानि च। माल्यानि च सुगन्धीनि तानि राजा ददौ ततः॥<br><br>2906: विशेषतश्च वासार्थं सभां ग्रामे वृकस्थले। विदधे कौरवो राजा बहुरत्नां मनोरमाम्॥<br><br>2907: एतद् विधाय वै सर्वं देवाहमतिमानुषम्। आचख्यौ धृतराष्ट्राय राजा दुर्योधनस्तदा। ॥<br><br>2908: ता: सभाः केशवः सर्वा रत्नानि विविधानि च। असमीक्ष्यैव दाशार्ह उपायात् कुरुसद्म तत्॥<br><br>2909: धृतराष्ट्र उवाच उपप्लव्यादिह क्षत्तरुपायातो जनार्दनः। वृकस्थले निवसति स च प्रातरिहैष्यति॥<br><br>2910: आहुकानामधिपतिः पुरोगः सर्वसात्वताम्। महामना महावीर्यो महासत्त्वो जनार्दनः॥<br><br>2911: स्फीतस्य वृष्णिराष्ट्रस्य भर्ता गोप्ता च माधवः। त्रयाणामपि लोकानां भगवान् प्रपितामहः॥<br><br>2912: वृष्ण्यन्धकाः सुमनसो यस्य प्रज्ञामुपासते। आदित्या वसवो रुद्रा यथा बुद्धिं बृहस्पतेः॥<br><br>2913: तस्मै पूजां प्रयोक्ष्यामि दाशार्हाय महात्मने। प्रत्यक्षं तव धर्मज्ञ तां मे कथयतः शृणु॥<br><br>2914: एकवर्गः सुक्लृप्तार्बाह्निजातैहयोत्तमैः। चतुर्युक्तान् रथांस्तस्मैरौक्मान् दास्यामिषोडश॥<br><br>2915: नित्यप्रभिन्नान् मातङ्गानीषादन्तान् प्रहारिणः। अष्टानुचरमेकैकमष्टौ दास्यामि कौरव॥<br><br>2916: दासीनामप्रजातानां शुभानां रुक्मवर्चसाम्। शतमस्मै प्रदास्यामि दासानामपि तावताम्॥<br><br>2917: आविकं च सुखस्पर्श पार्वतीयैरुपाहृतम्। तदप्यस्मै प्रदास्यामि सहस्राणि दशाष्ट च॥<br><br>2918: अजिनानां सहस्राणि चीनदेशोद्भवानि च। तान्यप्यस्मै प्रदास्यामि यावदर्हति केशवः॥<br><br>2919: दिवा रात्रौ च भात्येष सुतेजा विमलो मणिः। तमप्यस्मै प्रदास्यामि तमर्हति हि केशवः॥<br><br>2920: एकनाभिपतत्यह्रा योजनानि चतुर्दश। यानमश्वतरीयुक्तं दास्ये तस्मै तदप्यहम्॥<br><br>2921: यावन्ति वाहनान्यस्य यावन्तः पुरुषाश्च ते। ततोऽष्टगुणमप्यस्मै भोज्यं दास्याम्यहं सदा॥<br><br>2922: मम पुत्राश्च पौत्राश्च सर्वे दुर्योधनादृते। प्रत्युद्यास्यन्ति दाशार्ह रथैर्पष्टैः स्वलंकृताः॥<br><br>2923: स्वलंकृताश्च कल्याण्यः पादैरेव सहस्रशः। वारमुख्या महाभागं प्रत्युद्यास्यन्ति केशवम्॥<br><br>2924: नगरादपि याः काश्चिद् गमिष्यन्ति जनार्दनम्। द्रष्टुं कन्याश्च कल्याणयस्ताश्च यास्यन्त्यनावृताः॥<br><br>2925: सस्त्रीपुरुषबालं च नगरं मधुसूदनम्। उदीक्षतां महात्मानं भानुमन्तमिव प्रजाः॥<br><br>2926: महाध्वजपताकाश्च क्रियन्तां सर्वतो दिशः। जलावसिक्तो विरजाः पन्थास्तस्येति चान्वशात्॥<br><br>2927: दुःशासनस्य च गृहं दुर्योधनगृहाद् वरम्। तदद्य क्रियतां क्षिप्रं सुसम्पृष्टमलंकृतम्॥<br><br>2928: एतद्धि रुचिराकारैः प्रासादैरुपशोभितम्। शिवं च रमणीयं च सर्वर्तुसुमहाधनम्॥<br><br>2929: सर्वमस्मिन् गृहे रत्नं मम दुर्योधनस्य च। यद् यदर्हति वार्ष्णेयस्तत् तद् देयमसंशयम्॥<br><br>2930: विदुर उवाच राजन् बहुतमश्चासि त्रैलोक्यस्यापि सत्तमः। सम्भावितश्च लोकस्य सम्मतश्चासि भारत॥<br><br>2931: यत् त्वमेवंगते ब्रूयाः पश्चिमे वयसि स्थितः। शास्त्राद् वा सुप्रतर्काद् वा सुस्थिरः स्थविरोह्यसि॥<br><br>2932: लेखा शशिनि भा: सूर्ये महोर्मिरिव सागरे। धर्मस्त्वयि तथा राजनिति व्यवसिताः प्रजाः॥<br><br>2933: सदैव भावितो लोको गुणौघेस्तव पार्थिव। गुणानां रक्षणे नित्यं प्रयतस्व सबान्धवः॥<br><br>2934: आर्जवं प्रतिपद्यस्व मा बाल्याद् बहु नीनशः। राजन् पुत्रांश्च पौत्राश्च सुहृदश्चैव सुप्रियान्॥<br><br>2935: यत् त्वमिच्छसि कृष्णाय राजन्नतिथये बहु। एतदन्यश्च दाशार्हः पृथिवीमपि चार्हति॥<br><br>2936: न तु त्वं धर्ममुद्दिश्य तस्य वा प्रियकारणात्। एतद् दित्ससि कृष्णाय सत्येनात्मानमालभे॥<br><br>2937: मायैषा सत्यमेवैतच्छौतद् भूरिदक्षिण। जानामि त्वन्मतं राजन् गूढं बाह्येन कर्मणा॥<br><br>2938: पञ्च पञ्चैव लिप्सन्ति ग्रामकान् पाण्डवा नृप। न च दित्ससि तेभ्यस्तांस्तच्छा न करिष्यसि॥<br><br>2939: अर्थेन तु महाबाहुं वार्ष्णेयं त्वं जिहीर्षसि। अनेन चाप्युपायेन पाण्डवेभ्यो विभेत्स्यसि॥<br><br>2940: न च वित्तेन शक्योऽसौ नोद्यमेन न गर्हया। अन्यो धनंजयात् कर्तुमेतत् तत्त्वं ब्रवीमि ते॥<br><br>2941: वेद कृष्णस्य माहात्म्यं वेदास्य दृढभक्तिताम्। अत्याज्ययस्य जानामि प्राणैस्तुल्यं धनंजयम्॥<br><br>2942: अन्यत् कुम्भादपां पूर्णादन्यत् पादावसेचनात्। अन्यत् कुशलम्प्रश्नान्नैवेक्ष्यति जनार्दनः॥<br><br>2943: यत् त्वस्य प्रियमातिथ्यं मानार्हस्य महात्मनः। तदस्मै क्रियतां राजन् मानार्होऽसौ जनार्दनः॥<br><br>2944: आशंसमानः कल्याणं कुरूनभ्येति केशवः। येनैव राजन्नर्थेन तदेवास्मा उपाकुरु॥<br><br>2945: शममिच्छति दाशार्हस्तव दुर्योधनस्य च। पाण्डवानां च राजेन्द्र तदस्य वचनं कुरु॥<br><br>2946: पितासि राजन् पुत्रास्ते वृद्धस्त्वं शिशवः परे। वर्तस्व पितृवत् तेषु वर्तन्ते ते हि पुत्रवत्॥<br><br>2947: दुर्योधन उवाच यदाह विदुरः कृष्णे सर्वं तत् सत्यमच्युते। अनुरक्तो ह्यसंहार्यः पार्थान् प्रति जनार्दनः॥<br><br>2948: यत् तत् सत्कारसंयुक्तं देयं वसु जनार्दने। अनेकरूपं राजेन्द्र न तद् देयं कदाचन॥<br><br>2949: देशः कालस्तथाऽयुक्तो न हि नार्हति केशवः। मंस्यत्यधोक्षजो राजन् भयादर्चति मामिति॥<br><br>2950: अवमानश्च यत्र स्यात् क्षत्रियस्य विशाम्पते। न तत् कुर्याद् बुधः कार्यमिति मे निश्चिता मतिः॥<br><br>2951: स हि पूज्यतमो लोके कृष्णः पृथुललोचनः। त्रयाणामपि लोकानां विदितं मम सर्वथा॥<br><br>2952: न तु तस्मै प्रदेयं स्यात् तथा कार्यगतिः प्रभो। विग्रहः समुपारब्धो न हि शाम्यत्यविग्रहात्॥<br><br>2953: वैशम्पायन उवाच तस्य तद् वचनं श्रुत्वा भीष्मः कुरुपितामहः। वैचित्रवीर्यं राजानमिदं वचनमब्रवीत्॥<br><br>2954: सत्कृतोऽसत्कृतो वापि न क्रुद्ध्येत जनार्दनः। नालमेनमवज्ञातुं नावज्ञेयो हि केशवः॥<br><br>2955: यत् तु कारयं महाबाहो मनसा कार्यतां गतम्। सर्वोपायैर्न तच्छक्यं केनचित् कर्तुमन्यथा॥<br><br>2956: स यद् ब्रूयान्महाबाहुस्तत कार्यमविशङ्कया। वासुदेवेन तीर्थेन क्षिप्रं संशाम्य पाण्डवैः॥<br><br>2957: धर्म्यमर्थ्यं च धर्मात्मा ध्रुवं वक्ता जनार्दनः। तस्मिन् वाच्याः प्रिया वाचो भवता बान्धवैः सह। ॥<br><br>2958: दुर्योधन उवाच न पर्यायोऽस्ति यद् राजश्रियं निष्केवलामहम्। तैः सहेमामुपाश्नीयां यावज्जीवं पितामह॥<br><br>2959: इदं तु सुमहत् कार्यं शृणु मे यत् समर्थितम्। परायणं पाण्डवानां नियच्छामि जनार्दनम्॥<br><br>2960: तस्मिन् बद्धे भविष्यन्ति वृष्णयः पृथिवी तथा। पाण्डवाश्च विधेया मे स च प्रातरिहैष्यति॥<br><br>2961: अत्रोपायान् यथा सम्यगन बुद्ध्येत जनार्दनः। न चापायो भवेत् कश्चित् तद् भवान् प्रब्रवीतु मे॥<br><br>2962: वैशम्पायन उवाच तस्य तद् वचनं श्रुत्वा घोरं कृष्णाभिसंहितम्। धृतराष्ट्रः सहामात्यो व्यथितो विमनाऽभवत्॥<br><br>2963: ततो दुर्योधनमिदं धृतराष्ट्रोऽब्रवीद् वचः। मैवं वोचः प्रजापाल नैष धर्मः सनातनः॥<br><br>2964: दूतश्च हि हृषीकेशः सम्बन्धी च प्रियश्च नः। अपापः कौरवेयेषु स कथं बन्धमर्हति॥<br><br>2965: भीष्म उवाच परीतस्तव पुत्रोऽयं धृतराष्ट्र सुमन्दधीः। । वृणोत्यनर्थं नैवार्थं याच्यमानः सुहृज्जनैः॥<br><br>2966: इममुत्पथि वर्तन्तं पापं पापानुबन्धिनम्। वाक्यानि सुहृदां हित्वा त्वमप्यस्यानुवर्तसे॥<br><br>2967: कृष्णमक्लिष्टकर्माणमासाद्यायं सुदुर्मतिः। तव पुत्रः सहामात्यः क्षणेन न भविष्यति॥<br><br>2968: पापस्यास्य नृशंसस्य त्यक्तधर्मस्य दुर्मतेः। नोत्सहेऽनर्थसंयुक्ताः श्रोतुं वाचः कथंचन॥<br><br>2969: इत्युक्त्वा भरतश्रेष्ठो वृद्धः परममन्युमान्। उत्थाय तस्मात् प्रातिष्ठद् भीष्मः सत्यपराक्रमः॥<br><br>2970: वैशम्पायन उवाच प्रातरुत्थाय कृष्णस्तु कृतवान् सर्वमाह्निकम्। ब्राह्मणैरभ्यनुज्ञात: प्रययौ नगरं प्रति॥<br><br>2971: तं प्रयान्तं महाबाहुमनुज्ञाप्य महाबलम्। पर्यवर्तन्त ते सर्वे वृकस्थलनिवासिनः॥<br><br>2972: धार्तराष्ट्रास्तमायान्तं प्रत्युज्जग्मुः स्वलंकृताः। दुर्योधनादृते सर्वे भीष्मद्रोणकृपादयः॥<br><br>2973: पौराश्च बहुला राजन् हृषीकेशं दिदृक्षवः। यानैर्बहुविधैरन्यैः पन्दिरेव तथा परे॥<br><br>2974: स वै पथि समागम्य भीष्मेणाक्लिष्टकर्मणा। द्रोणेन धार्तराष्ट्रश्च तैर्वृतो नगरं ययौ॥<br><br>2975: कृष्णसम्माननार्थं च नगरं समलंकृतम्। बभूव राजमार्गश्च बहुरत्नसमाचितः॥<br><br>2976: न च कश्चिद् गृहे राजंस्तदाऽऽसीद् भरतर्षभ। न स्त्री न वृद्धो न शिशुर्वासुदेवदिदृक्षया। ॥<br><br>2977: राजमार्गो नरास्तस्मिन् संस्तुवन्त्यवनिं गताः। तस्मिन् काले महाराज हृषीकेशप्रवेशने॥<br><br>2978: आवृतानि वरस्त्रीभिर्गृहाणि सुमहान्त्यपि। प्रचलन्तीव भारेण दृश्यन्ते स्म महीतले॥<br><br>2979: तथा च गतिमन्तस्ते वासुदेवस्य वाजिनः। राजमार्गे नरैर्वृते॥<br><br>2980: स गृहं धृतराष्ट्रस्य प्राविशच्छत्रुकर्शनः। पाण्डुरं पुण्डरीकाक्षः प्रासादैरुपशोभितम्॥<br><br>2981: तिस्रः कक्ष्या व्यतिक्रम्य केशवो राजवेश्मनः। वैचित्रवीर्यं राजानमभ्यगच्छदरिंदमः॥<br><br>2982: अभ्यागच्छति दाशार्हे प्रज्ञाचक्षुर्नराधिपः। सहैव द्रोणभीष्माभ्यामुदतिष्ठन्महायशाः॥<br><br>2983: कृपश्च सोमदत्तश्च महाराजश्च बाह्निकः। आसनेभ्योऽचलन् सर्वे पूजयन्तो जनार्दनम्॥<br><br>2984: ततो राजानमासाद्य धृतराष्ट्रं यशस्विनम्। स भीष्मं पूजयामास वार्ष्णेयो वाग्भिरञ्जसा॥<br><br>2985: तेषु धर्मानुपूर्वी तां प्रयुज्य मधुसूदनः। यथावयः समीयाय राजभिः सह माधवः॥<br><br>2986: अथ द्रोणं सबाह्रीकं सपुत्रं च यशस्विनम्। कृपं च सोमदत्तं च समीयाय जनार्दनः॥<br><br>2987: तत्रासीदूर्जितं मृष्टं काञ्चनं महदासनम्। शासनाद् धृतराष्ट्रस्य तत्रोपाविशदच्युतः॥<br><br>2988: अथ गां मधुपर्कं चाप्युदकं च जनार्दने। उपजह्वर्यथान्यायं धृतराष्ट्रपुरोहिताः॥<br><br>2989: कृतातिथ्यस्तु गोविन्दः सर्वान् परिहसन् कुरुन्। आस्ते साम्बन्धिकं कुर्वन् कुरुभिः परिवारितः॥<br><br>2990: सोऽचितो धृतराष्ट्रेण पूजितश्च महायशाः। राजानं समनुज्ञाप्य निर्कामदरिंदमः॥<br><br>2991: तैः समेत्य यथान्यायं कुरुभिः कुरुसंसदि। विदुरावसथं रम्यमुपातिष्ठत माधरः॥<br><br>2992: विदुरः सर्वकल्याणैरभिगम्य जनार्दनम्। अर्चयामास दाशार्ह सर्वकामैरुपस्थितम्॥<br><br>2993: या मे प्रीतिः पुष्कराक्ष त्वदर्शनसमुद्भवा। सा किमाख्यायते तुभ्यमन्तरात्मासि देहिनाम्॥<br><br>2994: कृतातिथ्यं तु गोविन्दं विदुरः सर्वधर्मवित्। कुशलं पाण्डुपुत्राणामपृच्छन्मधुसूदनम्॥<br><br>2995: प्रीयमाणस्य सुहृदो विदुरो बुद्धिसत्तमः। धर्मार्थनित्यस्य सतो गतरोषस्य धीमतः॥<br><br>2996: तस्य सर्वं सविस्तारं पाण्डवानां विचेष्टितम्। क्षत्तुराचष्ट दाशार्हः सर्वं प्रत्यक्षदर्शिवान्॥<br><br>2997: वैशम्पायन उवाच अथोपगम्य विदुरमपराह्ने जनार्दनः। पितृष्वसारं स पृथामभ्यगच्छदरिंदमः॥<br><br>2998: सा दृष्ट्वा कृष्णमायान्तं प्रसन्नादित्यवर्चसम्। कण्ठे गृहीत्वा प्राक्रोशत् स्मरन्ती तनयान् पृथा॥<br><br>2999: तेषां सत्त्ववतां मध्ये गोविन्दं सहचारिणम्। चिरस्य दृष्ट्वा वार्ष्णेयं बाष्पमाहारयत् पृथा॥<br><br>3000: साब्रवीत् कृष्णमासीनं कृतातिथ्यं युधां पतिम्। बाष्पगद्गदपूर्णेन मुखेन परिशुष्यता॥<br><br>3001: ये ते बाल्यात् प्रभृत्येव गुरुशुश्रूषणे रताः। परस्परस्य सुहृदः सम्मताः समचेतसः। निकृत्या भ्रंशिता राज्याज्जनार्हा निर्जनं गताः॥<br><br>3002: विनीतक्रोधहर्षाश्च ब्रह्मण्याः सत्यवादिनः। त्यक्त्वा प्रियसुखे पार्था रुदतीमपहाय माम्॥<br><br>3003: अहापुंश्च वनं यान्तः समूलं हृदयं मम। अतदर्हा महात्मानः कथं केशवं पाण्डवाः॥<br><br>3004: ऊषुर्महावने तात सिंहव्याघ्रगजाकुले। बाला विहीनाः पित्रा ते मया सततलालिताः॥<br><br>3005: अपश्यन्तश्च पितरौ कथमूषुर्महावने। शङ्खदुन्दुभिनिर्घोषैर्मृदङ्गैर्वेणुनिःस्वनैः॥<br><br>3006: पाण्डवाः समबोध्यन्त बाल्यात् प्रभृति केशव। ये स्म वारणशब्देन हयानां हेषितेन च॥<br><br>3007: रथनेमिनिनादैश्च व्यबोध्यन्त तदा गृहे। शङ्खभेरीनिनादेन वेणुवीणानुनादिना॥<br><br>3008: पुण्याहघोषमिश्रेण पूज्यमाना द्विजातिभिः। वस्त्रै रत्नैरलंकारैः पूजयन्तो द्विजन्मनः॥<br><br>3009: गीर्भिर्मङ्गलयुक्ताभिर्ब्राह्मणानां महात्मनाम्। अर्चितैरर्चनाहश्च स्तुवद्भिरभिनन्दिताः॥<br><br>3010: प्रासादाचेष्वबोध्यन्त राङ्कवाजिनशायिनः। क्रूरं च निनदं श्रुत्वा श्वापदानां महावने॥<br><br>3011: न स्मोपयान्ति निद्रां ते न तदर्हा जनार्दन। भेरीमृदङ्गनिनदैः शङ्खवैणवनिस्वनैः॥<br><br>3012: स्त्रीणां गीतनिनादैश्च मधुरैर्मधुसूदन्। वन्दिमागधसूतैश्च स्तुवद्भिबौधिताः कथम्॥<br><br>3013: महावनेष्वबोध्यन्त श्वापदानां रुतेन च। ह्रीमान् सत्यधृतिर्दान्तो भूतानामनुकम्पिता॥<br><br>3014: कामद्वेषो वशे कृत्वा सतां वानुवर्तते। अम्बरीषस्य मान्धातुर्ययातेर्नहुषस्य च॥<br><br>3015: भरतस्य दिलीपस्य शिबेरौशीनरस्य च। राजर्षीणां पुराणानां धुरं धत्ते दुरुद्वहाम्॥<br><br>3016: शीलवृत्तोपसम्पन्नो धर्मज्ञः सत्यसंगरः। राजा सर्वगुणोपेतस्त्रैलोक्यस्यापि यो भवेत्॥<br><br>3017: अजातशत्रुर्धर्मात्मा शुद्धजाम्बूनदप्रभः। श्रेष्ठः कुरुषु सर्वेषु धर्मतः श्रुतवृत्ततः। प्रियदशों दीर्घभुजः कथं कृष्ण युधिष्ठिरः॥<br><br>3018: यः स नागायुतप्राणो वातरंहा महाबलः। सामर्षः पाण्डवो नित्यं प्रियो भ्रातुः प्रियंकरः॥<br><br>3019: कीचकस्य तु सज्ञातेर्यो हन्ता मधुसूदन। शूरः क्रोधवशानां च हिडिम्बस्य बकस्य च॥<br><br>3020: पराक्रमे शक्रसमो मातरिश्वसमो बले। महेश्वरसमः क्रोधे भीमः प्रहरतां वरः॥<br><br>3021: क्रोधं बलममर्षं च यो निधाय परंतपः। जितात्मा पाण्डवोऽमर्षी भ्रातुस्तिष्ठति शासने॥<br><br>3022: तेजोराशिं महात्मानं वरिष्ठममितौजसम्। भीमं प्रदर्शनेनापि भीमसेन जनार्दनम्॥<br><br>3023: तं ममाचक्ष्व वार्ष्णेय कथमद्य वृकोदरः। आस्ते परिघबाहुः स मध्यमः पाण्डवो बली॥<br><br>3024: अर्जुनेनार्जुनो यः स कृष्ण बाहुसहस्रिणा। द्विबाहुः स्पर्धते नित्यमतीतेनापि केशव॥<br><br>3025: क्षिपत्येकेन वेगेन पञ्च बाणशतानि यः। इष्वस्त्रे सदृशो राज्ञः कार्तवीर्यस्य पाण्डवः॥<br><br>3026: तेजसाऽऽदित्यसदृशो महर्षिसदृशो दमे। क्षमया पृथिवीतुल्यो महेन्द्रसमविक्रमः॥<br><br>3027: आधिराज्यं महद् दीप्तं प्रथितं मधुसूदन। आहृतं येन वीर्येण कुरूणां सर्वराजसु॥<br><br>3028: यस्य बाहुबलं सर्वे पाण्डवाः पर्युपासते। स सर्वरथिनां श्रेष्ठः पाण्डवः सत्यविक्रमः॥<br><br>3029: यं गत्वाऽभिमुखः संख्ये न जीवन् कश्चिदाव्रजेत्। यो जेता सर्वभूतानामजेयो जिष्णुरच्युत। ॥<br><br>3030: योऽपाश्रयः पाण्डवानां देवानामिव वासवः। स ते भ्राता सखा चैव कथमद्य धनंजयः॥<br><br>3031: दयावान् सर्वभूतेषु ह्रीनिषेवो महास्त्रवित्। मृदुश्च सुकुमारश्च धार्मिकश्च प्रियश्च मे॥<br><br>3032: सहदेवो महेष्वासः शूरः समिति शोभनः। भ्रातृणां कृष्ण शुश्रूषुधर्मार्थकुशलो युवा॥<br><br>3033: सदैव सहदेवस्य भ्रातरो मधुसूदन। वृत्तं कल्याणवृत्तस्य पूजयन्ति महात्मनः॥<br><br>3034: ज्येष्ठोपचायिन वीरं सहदेवं युधां पतिम्। शुश्रूषु मम वार्ष्णेय माद्रीपुत्रं प्रचक्ष्व मे॥<br><br>3035: सुकुमारो युवा शूरो दर्शनीयश्च पाण्डवः भ्रातृणां चैव सर्वेषां प्रियः प्राणो बहिश्चरः॥<br><br>3036: चित्रयोधी च नकुलो महेष्वासो महाबलः। कच्चित् सकुशली कृष्ण वत्सो मम सुखैधितः॥<br><br>3037: सुखोचितमदुःखार्ह सुकुमारं महारथम्। अपि जातु महाबाहो पश्येयं नकुलं पुनः॥<br><br>3038: पक्ष्मसम्पातजे काले नकुलेन विनाकृता। न लभामि धृति वीर साद्य जीवामि पश्यमाम्॥<br><br>3039: सर्वैः पुत्रैः प्रियतरा द्रौपदी मे जनार्दन। कुलीना रूपसप्पन्ना सर्वैः समुदिता गुणैः॥<br><br>3040: पुत्रलोकात् पतिलोकं वृण्वानां सत्यवादिनी। प्रियान् पुत्रान् परित्यज्य पाण्डवाननुरुध्यते॥<br><br>3041: महाजिनसम्पन्ना सर्वकामैः सुपूजिता। ईश्वरी सर्वकल्याणी द्रौपदी कथमच्युत॥<br><br>3042: पतिभिः पञ्चभिः शूरैरग्निकल्पैः प्रहारिभिः। उपपन्ना महेष्वासैद्रौपदी दुःखभागिनी॥<br><br>3043: चतुर्दशमिदं वर्ष यन्नापश्यमरिंदम। पुत्रादिभिः परियूनां द्रौपदी सत्यवादिनीम्॥<br><br>3044: न नूनं कर्मभिः पुण्यैरश्नुते पुरुषः सुखम्। द्रौपदी चेत् तथावृत्ता नाश्नुते सुखमव्ययम्॥<br><br>3045: न प्रियो मम कृष्णाया बीभत्सुर्न युधिष्ठिरः। भीमसेनो यमौ वापि यदपश्यं सभागताम्॥<br><br>3046: न मे दुःखतरं किंचिद् भूतपूर्वं ततोऽधिकम्। स्त्रीधर्मिणी द्रौपदी यच्छ्वशुराणां समीपगाम्॥<br><br>3047: आनायितामनार्येण क्रोधलोभानुवर्तिना। सर्वे प्रेक्षन्त कुरव एकवस्त्रा सभागताम्॥<br><br>3048: तत्रैव धृतराष्ट्रश्च महाराजश्च बाह्निकः। कृपश्च सोमदत्तश्च निर्विण्णाः कुरवस्तथा॥<br><br>3049: तस्यां संसदि सर्वेषां क्षत्तारं पूजयाम्यहम्। वृत्तेन हि भवत्यार्यो न धनेन न विद्यया॥<br><br>3050: तस्य कृष्ण महाबुद्धेर्गम्भीरस्य महात्मनः। क्षत्तुः शीलमलंकारो लोकान् विष्टभ्य तिष्ठति॥<br><br>3051: वैशम्पायन उवाच सा शोकार्ता च हृष्टा च दृष्ट्वा गोविन्दमागतम्। नानाविधानि दुःखानि सर्वाण्येवान्वकीर्तयत्॥<br><br>3052: पूर्वैराचरितं यत् तत् कुराजभिररिंदमा अक्षयूतं मृगवधः कच्चिदेषां सुखावहम्॥<br><br>3053: तन्मां दहति यत् कृष्णा सभायां कुरुसंनिधौ। धाष्ट्रैिः परिक्लिष्टा यथा न कुशलं तथा॥<br><br>3054: निर्वासनं च नगरात् प्रव्रज्या च परंतप। नानाविधानां दुःखानामभिज्ञास्मि जनार्दन॥<br><br>3055: अज्ञातचर्या बालानामवरोधश्च माधवा न मे क्लेशतमं तत् स्यात् पुत्रैः सह परंतप॥<br><br>3056: दुर्योधनेन निकृता वर्षमद्य चतुर्दशम्। दुःखादपि सुखं नः स्याद् यदि पुण्यफलक्षयः॥<br><br>3057: न मे विषेषो जात्वासीत् धार्तराष्ट्रेषु पाण्डवैः तेन सत्येन कृष्ण त्वां हतामित्रं श्रिया वृतम्। अस्माद् विमुक्तं संग्रामात् पश्येयं पाण्डवैः सह॥<br><br>3058: नैव शक्याः पराजेतुं सर्वं ह्येषां तथाविधम्। पितरं त्वेव गर्हेयं नात्मानं न सुयोधनम्॥<br><br>3059: येनाहं कुन्तिभोजाय धनं वृत्तैरिवार्पिता। बालां मामार्यकस्तुभ्यं क्रीडन्ती कन्दुहस्तिकाम्॥<br><br>3060: अदात् तु कुन्तिभोजाय सखा सख्ये महात्मने। साऽहं पित्रा च निकृता श्वशुरैश्च परंतप। अत्यन्तदुःखिता कृष्ण किं जीवितफलं मम॥<br><br>3061: यन्मां वागनवीनक्तं सूतके सव्यसाचिनः। पुत्रस्ते पृथिवीं जेता यशश्चास्य दिवं स्पृशेत्॥<br><br>3062: हत्वा कुरून् महाजन्ये राज्यं प्राप्य धनंजयः। भ्रातृभिः सह कौन्तेयस्त्रीन् मेधानाहरिष्यति॥<br><br>3063: नाहं तामभ्यसूयामि नमो धर्माय वेधसे। कृष्णाय महते नित्यं धर्मो धारयति प्रजाः॥<br><br>3064: धर्मश्चेदस्ति वार्ष्णेय यथा वागभ्यभाषता त्वं चापि तत् तथा कृष्ण सर्वं सम्पादयिष्यसि॥<br><br>3065: न मां माधव वैधव्यं नार्थनाशो न वैरता। तथा शोकाय दहति यथा पुत्रैर्विनाभवः॥<br><br>3066: याऽहं गाण्डीवधन्वानं सर्वशस्त्रभृतां वरम्। धनंजयं न पश्यामि का शान्तिर्हदयस्य मे॥<br><br>3067: इतश्चतुर्दशं वर्ष यन्नापश्यं युधिष्ठिरम्। धनंजयं च गोविन्द यमौ तं च वृकोदरम्॥<br><br>3068: जीवनाशं प्रनष्टानां श्राद्धं कुर्वन्ति मानवाः। अर्थतस्ते मम मृतास्तेषां चाहं जनार्दन॥<br><br>3069: ब्रूया माधव राजानं धर्मात्मानं युधिष्ठिरम्। भूयास्ते हीयते धर्मो मा पुत्रक वृथा कृथाः॥<br><br>3070: पराश्रया वासुदेव या जीवति धिगस्तु ताम्। वृत्तेः कार्पण्यलध्याया अप्रतिष्ठेव ज्यायसी॥<br><br>3071: अथो धनंजयं ब्रूया नित्योद्युक्तं वृकोदरम्। यदर्थं क्षत्रिया सूते तस्य कालोऽयमागतः॥<br><br>3072: अस्मिश्चेदागते काले मिथ्या चातिक्रमिष्यति। लोकसम्भाविता: सन्तः सुनृशंसं करिष्यथ॥<br><br>3073: नृशंसेन च वो युक्तांस्त्यजेयं शाश्वतीः समाः। काले हि समनुप्राप्ते त्यक्तव्यमपि जीवनम्॥<br><br>3074: पाद्रीपुत्रौ च वक्तव्यौ क्षत्रधर्मरतौ सदा। विक्रमेणार्जितान् भोगान् वृणीतं जीवितादपि॥<br><br>3075: विक्रमाधिगता हार्थाः क्षत्रधर्मेण जीवतः। मनो मनुष्यस्य सदा प्रीणन्ति पुरुषोत्तमः॥<br><br>3076: गत्वा ब्रूहि महाबाहो सर्वशस्त्रभृतां वरम्। अर्जुनं पाण्डवं वीरं द्रौपद्याः पदवीं चर॥<br><br>3077: विदितौ हि तवात्यन्तं क्रुद्धौ तौ तु यथान्तकौ। भीमार्जुनौ नयेतां हि देवानपि परां गतिम्॥<br><br>3078: तयोश्चैतदवज्ञानं यत् सा कृष्णा सभां गता। दुःशासनश्च कर्णश्च परुषाण्यभ्यभाषताम्॥<br><br>3079: दुर्योधनो भीमसेनमभ्यगच्छन्मनस्विनम्। पश्यतां कुरुमुख्यानां तस्य द्रक्ष्यति यत् फलम्॥<br><br>3080: न हि वैरं समासाद्य प्रशाम्यति वृकोदरः। सुचिरादपि भीमस्य न हि वैरं प्रशाम्यति। यावदन्तं न नयति शात्रवाञ्छत्रुकर्शनः॥<br><br>3081: न दुःखं राज्यहरणं न च द्यूते पराजयः। प्रव्राजनं तु पुत्राणां न मे तद् दुःखकारणम्॥<br><br>3082: यत् तु सा बृहती श्यामा एकवस्त्रा सभां गता। अशृणोत् परुषा वाचः किं न दुःखतरं ततः॥<br><br>3083: स्त्रीधर्मिणी वरारोहा क्षत्रधर्मरता सदा। नाभ्यगच्छत् तदा नाथं कृष्णा नाथवती सती॥<br><br>3084: यस्मा मम सपुत्रायास्त्वं नाथो मधुसूदन। रामश्च बलिनां श्रेष्ठः प्रद्युम्नश्च महारथः॥<br><br>3085: साऽहमेवंविधं दुःखं सहेऽद्य पुरुषोत्तम। भीमे जीवति दुर्धर्षे विजये चापलायिनि॥<br><br>3086: वैशम्पायन उवाच तत आश्वासयामास पुत्राधिभिरभिप्लुताम्। पितृष्वसारं शोचन्ती शौरिः पार्थसखः पृथाम्॥<br><br>3087: वासुदेव उवाच का तु सीमन्तिनी त्वादृक् लोकेष्वस्ति पितृष्वसः। शूरस्य राज्ञो दुहिता आजमीढकुलं गता। ॥<br><br>3088: महाकुलीना भवती ह्रदाद्धदमिवागता। ईश्वरी सर्वकल्याणी भा परमपूजिता॥<br><br>3089: वीरसूर्वीरपत्नी त्वं सर्वैः समुदिता गुणैः। सुखदुःखे महाप्राज्ञे त्वादृशी सोढुमर्हति॥<br><br>3090: निद्रातन्द्रे क्रोधहर्षों क्षुत्पिपासे हिमातपौ। एतानि पार्था निर्जित्य नित्यं वीरसुखे रताः॥<br><br>3091: त्यक्तग्राम्यसुखाः पार्था नित्यं वीरसुखप्रियाः। न तु स्वल्पेन तुष्येयुर्महोत्साहा महाबलाः॥<br><br>3092: अन्तं धीरा निषेवन्ते मध्यं ग्राम्यसुखप्रियाः। उत्तमांश्च परिक्लेशान् भोगांश्चातीव मानुषान्॥<br><br>3093: अन्तेषु रेमिरे धीरा न ते मध्येषु रेमिरे। अन्तप्राप्ति सुखामा हुर्दुःखमन्तरमेतयोः॥<br><br>3094: अभिवादयन्ति भवर्ती पाण्डवाः सह कृष्णया। आत्मानं च कुशलिनं निवेद्याहुरनामयम्॥<br><br>3095: अरोगान् सर्वसिद्धार्थान् क्षिप्रं द्रक्ष्यसि पाण्डवान्। ईश्वरान् सर्वलोकस्य हतामित्राश्रिया वृतान्॥<br><br>3096: एवमाश्वासिता कुन्ती प्रत्युवाच जनार्दनम्। पुत्रादिभिरभिध्वस्ता निगृह्याबुद्धिजं तमः॥<br><br>3097: १००। कृन्त्युवाच यद् यत् तेषां महाबाहो पथ्यं स्यान्मधुसूदन। यथा यथा त्वं मन्येथाः कुर्याः कृष्ण तथा तथा॥<br><br>3098: अविलोपेन धर्मस्य अनिकृत्या परंतप। प्रभावज्ञास्मि ते कृष्ण सत्यस्याभिजनस्य च॥<br><br>3099: व्यवस्थायां च मित्रेषु बुद्धिविक्रमयोस्तथा। त्वमेव नः कुले धर्मस्त्वं सत्यं त्वं तपो महत्॥<br><br>3100: त्वं त्राता त्वं महद् ब्रह्म त्वयि सर्वं प्रतिष्ठितम्। यथैवात्य तथैवैतत् त्वयि सत्यं भविष्यति॥<br><br>3101: वैशम्पायन उवाच तामामन्त्र्य च गोविन्दः कृत्वा चाभिप्रदक्षिणम्। प्रातिष्ठत महाबाहुर्दुर्योधनगृहान् प्रति॥<br><br>3102: वैशम्पायन उवाच पृथामामन्त्र्य गोविन्दः कृत्वा चाभिप्रदक्षिणम्। दुर्योधनगृहं शौरिरभ्यगच्छदरिंदमः॥<br><br>3103: लक्ष्या परमया युक्तं पुरन्दरगृहोपमम्। विचित्रैरासनैर्युक्तं प्रविवेश जनार्दनः॥<br><br>3104: तस्य कक्ष्या व्यतिक्रम्य तिस्रो द्वा:स्थैरवारितः। ततोऽभ्रघनसंकाशां गिरिकूटमिवोच्छ्रितम्॥<br><br>3105: श्रिया ज्वलन्तं प्रासादमारुरोह महायशाः। तत्र राजसहस्त्रैश्च कुरुभिश्चाभिसंवृतम्॥<br><br>3106: धार्तराष्ट्र महाबाहुं ददर्शासीनमासने। दुःशासनं च कर्णं च शकुनि चापि सौबलम्॥<br><br>3107: दुर्योधनसमीपे तानासनस्थान् ददर्श सः। अभ्यागच्छति दाशार्हे धार्तराष्ट्रो महायशाः॥<br><br>3108: उदतिष्ठत् सहामात्यः पूजयन् मधुसूदनम्। समेत्य धार्तराष्ट्रेण सहामात्येन केशवः॥<br><br>3109: राजभिस्तत्र वार्ष्णेयः समागच्छद् यथावयः। तत्र जाम्बूनदमयं पर्यवं सुपरिष्कृतम्॥<br><br>3110: विविधास्तरणास्तीर्णमभ्युपाविशदच्युतः। तस्मिन् गां मधुपर्कं चाप्युदकं च जनार्दने॥<br><br>3111: निवेदयामास तदा गृहान् राज्यं च कौरवः। तत्र गोविन्दमासीनं प्रसन्नादित्यवर्चसम्॥<br><br>3112: उपासांचक्रिरे सर्वे कुरवो राजभिः सह। ततो दुर्योधनो राजा वार्ष्णेयं जयतां वरम्॥<br><br>3113: न्यमन्त्रयद् भोजनेन नाभ्यनन्दच्च केशवः। ततो दुर्योधनः कृष्णमब्रवीत् कुरुसंसदि॥<br><br>3114: मृदुपूर्वं शठोदकं कर्णमाभाष्य कौरवः। कस्मादन्नानि पानानि वासांसि शयनानि च॥<br><br>3115: त्वदर्थमुपनीतानि नागृहीस्त्वं जनार्दन। उभयोश्चाददाः साह्यमुभयोश्च हिते रतः॥<br><br>3116: सम्बन्धी दयितश्चासि धृतराष्ट्रस्य माधव। त्वं हि गोविन्द धर्मार्थो वेत्थ तत्त्वेन सर्वशः। तत्र कारणमिच्छामि श्रोतुं चक्रगदाधर॥<br><br>3117: वैशम्पायन उवाच स एवमुक्तो गोविन्दः प्रत्युवाच महामनाः! उद्यन्मेघस्वनः काले प्रगृह्य विपुलं भुजम्॥<br><br>3118: अलघूकृतमग्रस्तनिरस्तमसंकुलम्। राजीवनेत्रो राजानं हेतुमद् वाक्यमुत्तमम्॥<br><br>3119: कृतार्था भुञ्जते दूताः पूजां गृह्णन्ति चैव ह। कृतार्थं मां सहामात्यं समर्चिष्यसि भारत॥<br><br>3120: एवमुक्तः प्रत्युवाच धार्तराष्ट्रो जनार्दनम्। न युक्तं भवताऽस्मासु प्रतिपत्तुमसाम्प्रतम्॥<br><br>3121: कृतार्थं वाकृतार्थं च त्वां वयं मधुसूदना यतामहे पूजयितुं दाशार्ह न च शक्नुमः॥<br><br>3122: न च तत् कारणं विद्यो यस्मिन् नो मधुसूदन। पूजां कृतां प्रीयमाणैर्नामस्थाः पुरुषोत्तम॥<br><br>3123: वैरं नो नास्ति भवता गोविन्द न च विग्रहः। स भवान् प्रसमीक्ष्यैतन्नेदृशं वक्तुमर्हति॥<br><br>3124: वैशम्पायन उवाच एवमुक्तः प्रत्युवाच धार्तराष्ट्र जनार्दनः। अभिवीक्ष्य सहामात्यं दाशार्हः प्रहसन्निव॥<br><br>3125: नाहं कामान संरम्भान द्वेषान्नार्थकारणात्। न हेतुवादाल्लोभाद् वा धर्म जह्यां कथंचन॥<br><br>3126: सम्प्रीतिभोज्यान्यन्नानि आपद्भोज्यानि वा पुनः। न च सम्प्रीयसे राजन् न चैवापद्गता वयम्॥<br><br>3127: अकस्माद् द्वेष्टि वै राजन् जन्मप्रभृति पाण्डवान्। प्रियानुवर्तिनो भ्रातॄन् सर्वैः समुदितान् गुणैः। २६। । अकस्माच्चैव पार्थानां द्वेषणं नोपपद्यते। धर्मे स्थिताः पाण्डवेयाः कस्तान् किं वक्तुमर्हति॥<br><br>3128: यस्तान् द्वेष्टि स मां द्वेष्टि यस्ताननु स मामनु। ऐकात्म्यं मां गतं विद्धि पाण्डवैर्धर्मचारिभिः॥<br><br>3129: कामक्रोधानुवर्ती हि यो मोहाद् विरुरुत्सति। गुणवन्तं च यो द्वेष्टि तमाहुः पुरुषाधमम्॥<br><br>3130: यः कल्याणगुणाज्ञातीन् मोहाल्लोभाद् दिदृक्षते। सोऽजितात्माजितक्रोधो न चिरं तिष्ठति श्रियम्॥<br><br>3131: अथ यो गुणसम्पन्नान् हृदयस्याप्रियानपि। प्रियेण कुरुते वश्यांश्चिरं यशसि तिष्ठति। ॥<br><br>3132: सर्वमेतन्न भोक्तव्यमन्नं दुष्टाभिसंहितम्। क्षत्तुरेकस्य भोक्तव्यमिति मे धीयते मतिः॥<br><br>3133: एवमुक्त्वा महाबाहुर्दुर्योधनममर्षणम्। निश्चक्राम ततः शुभ्राद् धार्तराष्ट्रनिवेशनात्॥<br><br>3134: निर्याय च महाबाहुर्वासुदेवो महामनाः। निवेशाय ययौ वेश्म विदुरस्य महात्मनः॥<br><br>3135: तमभ्यगच्छद् द्रोणश्च कृपो भीष्मोऽथ बाह्निकः। कुरवश्च महाबाहुं विदुरस्य गृहे स्थितम्॥<br><br>3136: त ऊचुर्माधवं वीरं कुरवो मधुसूदनम्। निवेदयामो वार्ष्णेय सरत्नांस्ते गृहान् वयम्॥<br><br>3137: तानुवाच महातेजाः कौरवान् मधुसूदनः। सर्वे भवन्तो गच्छन्तु सर्वा मेऽपचितिः कृता॥<br><br>3138: यातेषु कुरुष क्षत्ता दाशार्हमपराजितम्। अभ्यर्चयामास तदा सर्वकामैः प्रयत्नवान्॥<br><br>3139: ततः क्षत्तानपानानि शुचीनि गुणवन्ति च। उपाहरदनेकानि केशवाय महात्मने॥<br><br>3140: तैस्तर्पयित्वा प्रथमं ब्राह्मणान् मधुसूदनः। वैदविद्भ्यो ददौ कृष्णः परमद्रविणान्यपि॥<br><br>3141: ततोऽनुयायिभिः सार्धं मरुद्भिरिव वासवः। विदुरान्नानि बुभुजे शुचीनि गुणवन्ति च॥<br><br>3142: वैशम्पायन उवाच तं भुक्तवन्तमाश्वस्तं निशायां विदुरोऽब्रवीत्। नेदं सम्यग् व्यवसितं केशवागमनं तव॥<br><br>3143: अर्थधर्मातिगो मन्दः संरम्भी च जनार्दन। माननो मनकामश्च वृद्धानां शासनातिगः॥<br><br>3144: धर्मशास्त्रातिगो मूढो दुरात्मा प्रचग्रहं गतः। अनेयः श्रेयसां मन्दो धार्तराष्ट्रो जनार्दन॥<br><br>3145: कामात्मा प्राज्ञमानी च मित्रध्रुक् सर्वशङ्कितः। अकर्ता चाकृतज्ञश्च त्यक्तधर्मा प्रियानृतः॥<br><br>3146: मूढचाकृतबुद्धिश्च इन्द्रियाणामनीश्वरः । कामानुसारी कृत्येषु सर्वेष्वकृतनिश्चयः॥<br><br>3147: एतैश्चान्यैश्च बहुभिषैिरेव समन्वितः। त्वयोच्यमानः श्रेयोऽपि संरम्भान्न ग्रहीष्यति॥<br><br>3148: भीष्मे द्रोणे कृपे कर्णे द्रोणपुत्रे जयद्रथे। भूयसी वर्तते वृत्तिं न शमे कुरुते मनः॥<br><br>3149: निश्चितं धार्तराष्ट्राणां सकर्णानां जनार्दन। भीष्मद्रोणमुखान् पार्था न शक्ताः प्रतिवीक्षितुम्॥<br><br>3150: सेनासमुदयं कृत्वा पार्थिवं मधुसूदन। कृतार्थं मन्यते बाल आत्मानमविचक्षणः॥<br><br>3151: एकः कर्णः पराञ्जेतुं समर्थं इति निश्चितम्। धार्तराष्ट्रस्य दुर्बुद्धेः स शमं नोपयास्यति॥<br><br>3152: संविच्च धार्तराष्ट्राणं सर्वेषामेव केशव। शमे प्रयतमानस्य तव सौभ्रात्रकाक्षिणः॥<br><br>3153: न पाण्डवानामस्माभिः प्रतिदेयं यथोचितम्। इति व्यवसतास्तेषु वचनं स्यान्निरर्थकम्॥<br><br>3154: यत्र सूक्तं दुरुक्तं च समं स्यान्मधुसूदन। न तत्र प्रलपेत् प्राज्ञो बधिरेष्विव गायनः॥<br><br>3155: अविजानत्सु मूढेषु निर्मर्यादेषु माधव। न त्वं वाक्यं ब्रुवन् युक्तचाण्डालेषु द्विजो यथा॥<br><br>3156: सोऽयं बलस्थो मूढच न करिष्यति ते वचः। तस्मिन् निरर्थकं वाक्यमुक्तं सम्पत्स्यते तव॥<br><br>3157: तेषां समुपविष्टानां सर्वेषां पापचेतसाम्। तव मध्यावतरणं मम कृष्ण न रोचते॥<br><br>3158: दुर्बुद्धीनामशिष्टानां बहूनां दुष्टचेतसाम्। प्रतीपं वचनं मध्ये तव कृष्ण न रोचते। ॥<br><br>3159: अनुपासितवृद्धत्वाच्छ्रियो दर्पाच्च मोहितः। वयोदर्पादमर्षाच्च न ते श्रोय ग्रहीष्यति॥<br><br>3160: बलं बलवदप्यस्य यदि वक्ष्यसि माधव। त्वय्यस्य महती शङ्का न करिष्यति ते वचः॥<br><br>3161: नेदमद्य युधा शक्यमिन्द्रेणापि सहामरैः। इति व्यवसिताः सर्वे धार्तराष्ट्रा जनार्दन॥<br><br>3162: तेष्वेवमुपपन्नेषु कामक्रोधानुवर्तिषु। समर्थमपि ते वाक्यमसमर्थं भविष्यति॥<br><br>3163: मध्ये तिष्ठन् हस्त्यनीकस्य मन्दो रथाश्वयुक्तस्य बलस्य मूढः। दुर्योधनो मन्यते वीतभीतिः कृत्स्ना मयेयं पृथिवी जितेति॥<br><br>3164: आशंसते वै धृतराष्ट्रस्य पुत्रो महाराज्यमसपत्नं पृथिव्याम्। तस्मिञ्छमः केवलो नोपलभ्यो बद्धं सन्तं मन्यते लब्धमर्थम्॥<br><br>3165: पर्यस्तेयं पृथिवी कालपक्वा दुर्योधनार्थं पाण्डवान् योद्धकामाः। समागताः सर्वयोधाः पृथिव्यां राजानश्च क्षितिपालैः समेताः॥<br><br>3166: सर्वे चैते कृतवैराः पुरस्तात् त्वया राजानो हृतसाराश्च कृष्ण) तवोद्वेगात् संश्रिता धार्तराष्ट्रानं सुसंहताः कर्णेन वीराः॥<br><br>3167: त्यक्तात्मानः सह दुर्योधनेन हृष्टा योद्धं पाण्डवान् सर्वयोधाः। तेषां मध्ये प्रविशेथा यदि त्वं न तन्मतं मम दाशार्ह वीर॥<br><br>3168: तेषां समुपविष्टानां बहूनां दुष्टचेतसाम्। कथं मध्यं प्रपद्येथाः शत्रूणां शत्रुकर्शन॥<br><br>3169: सर्वथा त्वं महाबाहो देवैरपि दुरुत्सहः। प्रभावं पौरुषं बुद्धिं जानामि तव शत्रुहन्। ॥<br><br>3170: या मे प्रीतिः पाण्डवेषु भूयः सा त्वयि माधव। प्रेम्णा च बहुमानाच्च सौहृदाच्च ब्रवीम्यहम्॥<br><br>3171: या मे प्रीतिः पुष्कराक्ष त्वदर्शनसमुद्भवा। सा किमाख्यायते तुभ्यमन्तरात्माऽसि देहिनाम्॥<br><br>3172: श्रीभगवानुवाच यथा ब्रूयान्महाप्राज्ञो यथा ब्रूयाद् विचक्षणः। यथा वाच्यस्त्वद्विधेन भवता मद्विधः सुहृत्॥<br><br>3173: धर्मार्थयुक्तं तथ्यं च यथा त्वय्युपद्यते। तथा वचनमुक्तोऽस्मि त्वयैतत् पितृमातृवत्॥<br><br>3174: सत्यं प्राप्तं च युक्तं वाप्येवमेव यथाऽऽत्थ माम्। शृणुष्वगमने हेतुं विदुरावहितो भव॥<br><br>3175: दौरात्म्यं धार्तराष्ट्रस्य क्षत्रियाणां च वैरताम्। सर्वमेतदहं जानन् क्षत्तः प्राप्तोऽद्य कौरवान्॥<br><br>3176: पर्यस्तां पृथिवीं सर्वां साश्वां सरथकुञ्जराम्। यो मोचयेन्मृत्युपाशात् प्राप्नुयाद् धर्ममुत्तमम्॥<br><br>3177: धर्मकार्यं यतञ्छक्त्या नो चेत् प्राप्नोति मानवः। प्राप्तो भवति तत् पुण्यमत्र मे नास्ति संशयः॥<br><br>3178: मनसा चिन्तयन् पापं कर्मणा नातिरोचयन्। न प्राप्नोति फलं तस्येत्येवं धर्मविदो विदुः॥<br><br>3179: सोऽहं यतिष्ये प्रशमं क्षत्तः कर्तुममायया। कुरूणां सृञ्जयानां च संग्रामे विनशिष्यताम्॥<br><br>3180: सेयमापन्महाघोरा कुरुष्वेव समुत्थिता। कर्णदुर्योधनकृता सर्वे ह्येते तदन्वयाः॥<br><br>3181: व्यसने क्लिश्यमानं हि यो मित्रं नाभिपद्यते। अनुनीय यथाशक्ति तं नृशंसं विदुर्बुधाः॥<br><br>3182: आकेशग्रहणान्मित्रमकार्यात् संनिवर्तयन्। अवाच्यः कस्यचिद् भवति कृतयत्नो यथाबलम्॥<br><br>3183: तत् समर्थं शुभं वाक्यं धर्मार्थसहितं हितम्। धार्तराष्ट्रः सहामात्यो ग्रहीतुं विदुरार्हति॥<br><br>3184: हितं हि धर्तराष्ट्राणां पाण्डवानां तथैव च। पृथिव्यां क्षत्रियाणां च यतिष्येऽहममायया॥<br><br>3185: हिते प्रयतमानं मां शङ्केद् दुर्योधनो यदि। हृदयस्य च मे प्रीतिरानृण्यं च भविष्यति॥<br><br>3186: ज्ञातीनां हि मिथो भेदे यन्मित्रं नाभिपद्यते। सर्वयत्नेन माध्यस्थ्यं न तन्मित्रं विदुर्बुधाः॥<br><br>3187: न मां ब्रूयुरधर्मिष्ठा मूढा ह्यसुहृदस्तथा। शक्तो नावारयत् कृष्णः संरब्धान् कुरुपाण्डवान्॥<br><br>3188: उभयोः साधयन्नर्थमहमागत इत्युत। तत्र यत्नमहं कृत्वा गच्छेयं नृष्ववाच्यताम्॥<br><br>3189: मम धर्मार्थयुक्तं हि श्रुत्वा वाक्यमनामयम्। न चेदादास्यते बालो दिष्टस्य वशमेष्यति॥<br><br>3190: अहापयन् च्छमं कुरूणां यदि चाचरेयम्। पुण्यं च मे स्याच्चरितं महात्मन् मुच्येरंश्च कुरवो मृत्युपाशात्॥<br><br>3191: अपि वाचं भाषमाणस्य काव्यां धर्मारामामर्थवतीमहिंस्राम्। अवेक्षेरन् धार्तराष्ट्राः शमार्थं मां च प्राप्तं कुरवः पूजयेयुः॥<br><br>3192: न चापि मम पर्याप्ताः सहिताः सर्वपार्थिवाः। क्रुद्धस्य प्रमुख स्थातु सिंहस्येवेतरे मृगाः॥<br><br>3193: वैशम्पायन उवाच इत्येवमुक्त्वा वचनं वृष्णीनामृषभस्तदा। शयने सुखसंस्पर्श शिश्ये यदुसुखावहः॥<br><br>3194: वैशम्पायन उवाच तथा कथयतोरेव तयोर्बुद्धिमतोस्तदा। शिवा नक्षत्रसम्पन्ना सा व्यतीयाय शर्वरी॥<br><br>3195: धर्मार्थकामयुक्ताश्च विचित्रार्थपदाक्षराः। शृण्वतो विविधा वाचो विदुरस्य महात्मनः॥<br><br>3196: कथाभिरनुरूपाभिः कृष्णस्यामिततेजसः। अकामस्येव कृष्णस्य सा व्यतीयाय शर्वरी॥<br><br>3197: ततस्तु स्वसम्पन्ना बहवः सूतमागधाः। शङ्खदुन्दुभिनिर्घोषैः केशवं प्रत्यबोधयन्॥<br><br>3198: तत उत्थाय दाशार्ह ऋषभः सर्वसात्वताम्। सर्वमावश्यकं चक्रे प्रातःकार्यं जनार्दनः॥<br><br>3199: कृतोदकानुजप्यः स हुताग्नि: समलंकृतः। ततश्चादित्यमुद्यन्तमुपातिष्ठत माधवः॥<br><br>3200: अथ दुर्योधनः कृष्ण शकुनिश्चापि सौबलः। संध्यां तिष्ठन्तमभ्येत्य दाशार्हमपराजितम्॥<br><br>3201: आचक्षेतां तु कृष्णस्य धृतराष्ट्र सभागतम्। कुरूंश्च भीष्मप्रमुखान् राज्ञः सर्वाश्च पार्थिवान्॥<br><br>3202: त्वामर्थयन्ते गोविन्द दिवि शक्रमिवामराः। तावभ्यनन्दद् गोविन्दः साम्ना परमवल्गुना॥<br><br>3203: ततो विमल आदित्ये ब्राह्मणेभ्यो जनार्दनः। ददौ हिरण्यं वासांसि गाश्चाश्वांश्च परंतपः॥<br><br>3204: विसृज्य बहुरत्नानि दाशार्हमपराजितम्। तिष्ठन्तमुपसंगम्य ववन्दे सारथिस्तदा॥<br><br>3205: ततो रथेन शुभ्रेण महता किङ्किणीकिना। हयोत्तमयुजा शीघ्रमुपातिष्ठत दारुकः॥<br><br>3206: तमुपस्थितमाज्ञाय रथं दिव्यं महामनाः। महाभ्रघननिर्घोषं सर्वरत्नविभूषितम्॥<br><br>3207: अग्नि प्रदक्षिणं कृत्वा ब्राह्मणांश्च जनार्दनः। कौस्तुभं मणिमामुच्य श्रिया परमया ज्वलन्॥<br><br>3208: कुरुभिः संवृतः कृष्णो वृष्णिभिश्चाभिरक्षितः। आतिष्ठत रथं शौरिः सर्वयादवनन्दनः॥<br><br>3209: अन्वारुरोह दाशार्ह विदुरः सर्वधर्मवित्। सर्वप्राणभृतां श्रेष्ठं सर्वबुद्धिमतां वरम्॥<br><br>3210: ततो दुर्योधनः कृष्णं शकुनिश्चापि सौबलः। द्वितीयेन रथेनैनमन्वयातां परंतपम्॥<br><br>3211: सात्यकिः कृतवर्मा च वृष्णीनां चापरे स्थाः। पृष्ठतोऽनुययुः कृष्णं गजैरश्वैः रथैरपि॥<br><br>3212: तेषां हेमपरिष्कारैर्युक्ताः परमवाजिभिः। गच्छतां घोषिणश्चित्ररथा राजन् विरेजिरे॥<br><br>3213: सम्मृष्टसंसिक्तरजः प्रतिपेदे महापथम्। राजर्षिचरितं काले कृष्णो धीमाच्छ्रिया ज्वलन्॥<br><br>3214: ततः प्रयाते दाशार्हे प्रावाद्यन्तैकपुष्कराः। शङ्खाश्च दमिरे तत्र वाद्यान्यन्यानि यानि च॥<br><br>3215: प्रवीराः सर्वलोकस्य युवानः सिंहविक्रमाः। परिवार्य रथं शौरेरगच्छन्त परंतपाः॥<br><br>3216: ततोऽन्ये बहुसाहस्रा विचित्राद्भुतवाससः। असिप्रासायुधधराः कृष्णस्यासन् पुरःसराः॥<br><br>3217: गजाः पञ्चशतातत्र रथाश्चासन् सहस्रशः। प्रयान्तमन्वयुर्वीरं दाशार्हमपराजितम्॥<br><br>3218: पुरं कुरूणां संवृत्तं द्रष्टुकामं जनार्दनम्। सबालवृद्धं सस्त्रीकं रथ्यागतमरिंदम॥<br><br>3219: वेदिकालमाश्रिताभिश्च समाकान्तान्यनेकशः। प्रचलन्तीव भारेण योषिद्भिर्भवनान्युत॥<br><br>3220: स पूज्यमानः कुरुभिः संशृण्वन् मधुराः कथाः। यथार्ह प्रातसत्कुर्वन् प्रेक्षमाणः शनैर्ययौ॥<br><br>3221: ततः सभा समासाद्य केशवस्यानुयायिनः। सशङ्खर्वेणुनिघोषैर्दिशः सर्वा व्यनादयन्॥<br><br>3222: ततः सा समितिः सर्वा राज्ञाममिततेजसाम्। सम्प्राकम्पत हर्षेण कृष्णागमनकाझया॥<br><br>3223: ततोऽभ्याशगते कृष्णे समहष्यन् नराधिपाः। श्रुत्वा तं रथनिर्घोषं पर्जन्यनिनदोपमम्॥<br><br>3224: आसाद्य तु सभाद्वारमृषभः सर्वसात्वताम्। अवतीर्य रथाच्छौरिः कैलासशिखरोपमात्॥<br><br>3225: नवमेघप्रतीकाशां ज्वलन्तीमिव तेजसा। महेन्द्रसदनप्रख्यां प्रविवेश सभां ततः॥<br><br>3226: पाणौ गृहीत्वा विदुरं सात्यकिं च महायशाः। ज्योतीष्यादित्यवद् राजन् कुरून् प्राच्छादयच्छ्रिया। । ३३। अग्रतो वासुदेवस्य कर्णदुर्योधनावुभौ। वृष्णयः कृतवर्मा चाप्यासन् कृष्णस्य पृष्ठतः॥<br><br>3227: धृतराष्ट्रं पुरुस्कृत्य भीष्मद्रोणादयस्ततः। आसनेभ्योऽचलन् सर्वे पूजयन्तो जनार्दनम्॥<br><br>3228: अभ्यागच्छति दाशार्हे प्रज्ञाचक्षुर्नरेश्वरः। सहैव द्रोणभीष्माभ्यामुदतिष्ठन्महायशाः॥<br><br>3229: उत्तिष्ठति महाराजे धृतराष्ट्र जनेश्वरे। तानि राजसहस्राणि समुत्तस्थुः समन्ततः॥<br><br>3230: आसनं सर्वतोभद्रं जाम्बूनदपरिष्कृतम्। कृष्णार्थं कल्पितं तत्र धृतराष्ट्रस्य शासनात्॥<br><br>3231: स्मयमानस्तु राजानं भीष्मद्रोणौ च माधवः। अभ्यभाषत धर्मात्मा राज्ञश्चान्यान् यथावयः॥<br><br>3232: तत्र केशवमानचुः सम्यगभ्यागतं सभाम्। राजानः पार्थिवाः सर्वे कुरवश्च जनार्दनम्॥<br><br>3233: तत्र तिष्ठन् स दाशार्हो राजमध्ये परंतपः। अपश्यदन्तरिक्षस्थानृषीन् परपुरंजयः। ततस्तानभिसम्प्रेक्ष्य नारदप्रमुखानृषी॥<br><br>3234: अभ्यभाषत दाशार्हो भीष्मं शान्तनवं शनैः। पार्थिवीं समितिं द्रष्टुमृषयोऽभ्यागता नृप॥<br><br>3235: निमन्त्र्यन्तामासनैश्च सत्कारेण च भूयसां। नैतेष्वनुपविष्टेषु शक्यं केनचिदासितुम्॥<br><br>3236: पूजा प्रयुज्यतामाशु मुनीनां भावितात्मनाम्। ऋषीछान्तनवो दृष्ट्वा सभाद्वारमुपस्थितान्॥<br><br>3237: त्वरमाणस्ततो भृत्यानासनानीत्यचोदयत्। आसनान्यथ मृष्टानि महान्ति विपुलानि च॥<br><br>3238: मणिकाञ्चनचित्राणि समाजह्वस्ततस्ततः। तेषु तत्रोपविष्टेषु गृहीतार्धेषु भारत॥<br><br>3239: निषसादासने कृष्णो राजानश्च यथासनम्। दुःशासनः सात्यकये ददावासनमुत्तमम्॥<br><br>3240: विविंशतिर्ददौ पीठं काञ्चनं कृतवर्मणे। अविदूरे तु कृष्णस्य कर्णदुर्योधनावुभौ॥<br><br>3241: एकासने महात्मानौ निषीदतुरमर्षणौ। गान्धारराजः शकुनिर्गान्धारैरभिरक्षितः॥<br><br>3242: निषसादासने राजा सहपुत्रो विशाम्पते। विदुरो मणिपीठे तु शुक्लस्पर्ध्या जिनोत्तरे॥<br><br>3243: संस्पृशन्नासनं शौरेर्महामतिरूपाविशत्। चिरस्य दृष्ट्वा दाशार्ह राजानः सर्व एव ते॥<br><br>3244: अमृतस्येव नातृप्यन् प्रेक्षमाणा जनार्दनम्। अतसीपुष्पसंकाशः पीतवासा जनार्दनः॥<br><br>3245: व्यभ्राजत सभामध्ये हेम्नीवोपहितो मणि॥<br><br>3246: ततस्तूष्णीं सर्वमासीद् गोविन्दगतमानसम्। न तत्र कश्चित् किञ्चिद् वा व्याजहार पुमान् क्वचित्। । वैशम्पायन उवाच तेष्वासीनेषु सर्वेषु तूष्णीम्भूतेषु राजसु। वाक्यमभ्याददे कृष्णः सुदंष्ट्रो दुन्दुभिस्वनः॥<br><br>3247: जीमूत इव धर्मान्ते सर्वां संश्रावयन् सभाम्। धृतराष्ट्रमभिप्रेक्ष्य समभाषत माधवः॥<br><br>3248: श्रीभगवानुवाच कुरूणां पाण्डवानां च शम: स्यादिति भारत। अप्रणाशेन वीराणामेतद् याचितुमागतः॥<br><br>3249: राजन् नान्यत् प्रवक्तव्यं तव नैःश्रेयसं वचः। विदितं ह्येव ते सर्वं वेदितव्यमरिंदम्॥<br><br>3250: इदं ह्यद्य कुलं श्रेष्ठं सर्वराजसु पार्थिव। श्रुतवृत्तोपसम्पन्नं सर्वैः समुदितं गुणैः॥<br><br>3251: कृपानुकम्या कारुण्यमानृशंस्यं च भारत। तथाऽऽर्जवं क्षमा सत्यं कुरुष्वेतद् विशिष्यते॥<br><br>3252: ते तस्मिन्नेवंविधे राजन् कुले महति तिष्ठति। त्वन्निमित्तं विशेषेण नेह युक्तमसाम्प्रतम्॥<br><br>3253: त्वं हि धारयिता श्रेष्ठः कुरूणां कुरुसत्तम। मिथ्या प्रचरतां तात बाह्येष्वाभ्यन्तरेषु च। ॥<br><br>3254: पुत्रास्तव कौरव्य दुर्योधनपुरोगमाः। धर्मार्थौ पृष्ठतः कृत्वा प्रचरन्ति नृशंसवत्॥<br><br>3255: अशिष्टा गतमर्यादा लोभेन हृतचेतसः। स्वेषु बन्धुषु मुख्येषु तद् वेत्थ पुरुषर्षभ॥<br><br>3256: सेयमापन्महाघोरा कुरुष्वेव समुत्थिता। उपेक्ष्यमाणा कौरव्य पृथिवीं घातयिष्यति॥<br><br>3257: शक्या चेयं शमयितुं त्वं चेदिच्छसि भारत। न दुष्करो ह्यत्र शमो मतो मे भरतर्षभ॥<br><br>3258: त्वय्यधीनः शमो राजन् मयि चैव विशाम्पते। पुत्रान् स्थापय कौरव्य स्थापयिष्याम्यहं परान्॥<br><br>3259: आज्ञा तव हि राजेन्द्र कार्या पुत्रैः सहान्वयैः। हितं बलवदप्येषां तिष्ठतां तव शासने॥<br><br>3260: तव चैव हितं राजन् पाण्डवानामथो हितम्। शमे प्रयतमानस्य तव शासनकाक्षिणः॥<br><br>3261: स्वयं निष्फलमालक्ष्य संविधत्स्व विशाम्पते। सहायभूता भरतास्तवैव स्युर्जनेश्वरः॥<br><br>3262: धर्मार्थयोस्तिष्ठ राजन् पाण्डवैरभिरक्षितः। न हि शक्यास्तथाभूता यत्नादपि नराधिप॥<br><br>3263: न हि त्वां पाण्डवैर्जेतुं रक्ष्यमाणं महात्मभिः। इन्द्रोऽपि देवैः सहितः प्रसहेत कुतो नृपः॥<br><br>3264: यत्र भीष्मश्च द्रोणश्च कृपः कर्णो विविंशतिः। अश्वत्थामा विकर्णश्च सोमदत्तोऽथ बाह्निकः॥<br><br>3265: सैन्धवश्च कलिङ्गश्च काम्बोजश्च सुदक्षिणः। युधिष्ठिरो भीमसेनः सव्यसाची यमौ तथा॥<br><br>3266: सात्यकिश्च महातेजा युयुत्सुश्च महारथः। को नु तान् विपरीतात्मा युद्ध्येत भरतर्षभ॥<br><br>3267: लोकस्येश्वरतां भूयः शत्रुभिश्चाप्यधृष्यताम्। प्राप्स्यसि त्वममित्रघ्न सहितः कुरुपाण्डवैः॥<br><br>3268: तस्य ते पृथिवीपालास्त्वत्समाः पृथिवीपते। श्रेयांसश्चैव राजानः संधास्यन्ते परंतप॥<br><br>3269: स त्वं पुत्रैश्च पौत्रेश्च पितृभिर्धातृभिस्तथा। सुहृद्धिः सर्वतो गुप्तः सुखं शक्ष्यसि जीवितुम्॥<br><br>3270: एतानेव पुरोधाय सत्कृत्य च यथा पुरा। अखिला भोक्ष्यसे सर्वां पृथिवीं पृथिवीपते॥<br><br>3271: एतैर्हि सहितः सर्वैः पाण्डवैः स्वैश्च भारत। अन्यान् विजेष्यसे शत्रूनेष स्वार्थस्तवाखिलः॥<br><br>3272: तैरेवोपार्जितां भूमि भोक्ष्यसे च परंतप। यदि सम्पत्स्यसे पुत्रैः सहामात्यैर्नराधिप॥<br><br>3273: संयुगे वै महाराज दृश्यते सुमहान् क्षयः। क्षये चोभयतो राजन् कं धर्ममनुपश्यसि॥<br><br>3274: पाण्डवैनिहतैः संख्ये पुत्रैर्वाऽपि महाबलैः। यद् विन्देथाः सुखं राजंस्तद् ब्रूहि भरतर्षभ॥<br><br>3275: शूराश्च हि कृतास्त्राश्च सर्वे युद्धाभिकाक्षिणः। पाण्डवास्तावकाश्चैव तान् रक्ष महतो भयात्॥<br><br>3276: न पश्येम कुरून् सर्वान् पाण्डवाश्चैव संयुगे। क्षीणानुभयतः शूरान् रथिनो रथिभिर्हतान्॥<br><br>3277: समवेताः पृथिव्यां हि राजानो राजसत्तम। अमर्षवशमापन्ना नाशयेयुरिमाः प्रजाः॥<br><br>3278: त्राहि राजनिमं लोकं न नश्येयुरिमा: प्रजाः। त्वयि प्रकृतिमापन्ने शेष: स्यात् कुरुनन्दन॥<br><br>3279: शुक्ला वदान्या ह्रीमन्त आर्याः पुण्याभिजातयः। अन्योन्यसचिवा राजस्तान् पाहि महतो भयात्॥<br><br>3280: शिवेनेमे भूमिपाला: समागम्य परस्परम्। सह भुक्त्वा च पीत्वा च प्रतियान्तु यथागृहम्॥<br><br>3281: सुवाससः स्रग्विणश्च सत्कृता भरतर्षभ। अमर्षं च निराकृत्य वैराणि च परंतप॥<br><br>3282: हार्दै यत् पाण्डवेष्वासीत् प्राप्तेऽस्मिन्नायुषः क्षये। तदेव ते भवत्वद्य संधत्स्व भरतर्षभ॥<br><br>3283: बाला विहीनाः पित्रा ते त्वयैव परिवर्धिताः। तान् पालय यथान्यायं पुत्रांश्च भरतर्षभ। ॥<br><br>3284: भवतैव हि रक्ष्यास्ते व्यसनेषु विशेषतः। मा ते धर्मस्तथैवार्थो नश्येत भरतर्षभ॥<br><br>3285: आहुस्त्वां पाण्डवा राजन्नभिवाद्य प्रसाद्य च। भवत: शासनाद् दुःखमनुभूतं सहानुगैः॥<br><br>3286: द्वादशेमानि वर्षाणि वने निर्युषितानि नः। त्रयोदशं तथाऽज्ञातैः सजने परिवत्सरम्॥<br><br>3287: स्थाता नः समये तस्मिन् पितेति कृतनिश्चयाः। नाहास्म समयं तात तच्च नो ब्राह्मणा विदुः॥<br><br>3288: तस्मिन् नः समये तिष्ठ स्थितानां भरतर्षभ। नित्यं संक्लेशिता राजन् स्वराज्यांशं लभेमहि॥<br><br>3289: त्वं धर्ममर्थं संजानन् सम्यड्नस्त्रातुमर्हसि। गुरुत्वं भवति प्रेक्ष्य बहून् क्लेशांस्तितिक्ष्महे॥<br><br>3290: स भवान् मातृपितृवदस्मासु प्रतिपद्यताम्। गुरोर्गरीयसी वृत्तिर्या च शिष्यस्य भारत॥<br><br>3291: वर्तामहे त्वयि च तां त्वं च वर्तस्व नस्तथा। पित्रा स्थापयितव्या हि वयमुत्पथमास्थिताः॥<br><br>3292: संस्थापय पथिष्वस्मांस्तिष्ठ धर्मे सुवर्मनि। आहुश्चमां परिषदं पुत्रास्ते भरतर्षभ। ॥<br><br>3293: धर्मज्ञेषु सभासत्सु नेह युक्तमसाम्प्रतम्। यत्र धर्मो ह्यधर्मेण सत्यं यत्रानृतेन च॥<br><br>3294: हन्यते प्रेक्षमाणानां हतास्तत्र सभासदः। विद्धो धर्मो ह्यधर्मेण सभां यत्र प्रपद्यते॥<br><br>3295: न चास्य शल्यं कृन्तन्ति विद्धास्तत्र सभासदः। धर्म एतानारुजति यथा नद्यनुकूलजान्॥<br><br>3296: ये धर्ममनुपश्यन्तस्तूष्णीं ध्यायन्त आसते। ते सत्यमाहुर्धर्म्य च न्याय्यं च भरतर्षभ॥<br><br>3297: शक्यं किमन्यद् वक्तुं ते दानादन्यज्जनेश्वर। ब्रुवन्तु ते महीपालाः सभायां ये समासते॥<br><br>3298: धर्मार्थो सम्प्रधाव यदि सत्यं ब्रवीम्यहम्। प्रमुञ्चैमान् मृत्युपाशात् क्षत्रियान् पुरुषर्षभ॥<br><br>3299: प्रशाम्य भरतश्रेष्ठ मा मन्युवशमन्वगाः। पित्र्यं तेभ्यः प्रदायांशं पाण्डवेभ्यो यथोचितम्॥<br><br>3300: ततः सपुत्रः सिद्धार्थो भुड्क्ष्व भोगान् परंतप। अजातशत्रु जानीषे स्थितं धर्मं सतां सदा॥<br><br>3301: सपुत्रे त्वयि वृत्तिं च वर्तते यां नराधिप। दाहितश्च निरस्तश्च त्वामेवोपाश्रितः पुनः॥<br><br>3302: इन्द्रप्रस्थं त्वयैवासौ सपुत्रेण विवासितः। स तत्र विवसन् सर्वान् वशमानीय पार्थिवान्॥<br><br>3303: त्वन्मुखानकरोद् राजन् न च त्वामत्यवर्तत। तस्यैवं वर्तमानस्य सौबलेन जिहीर्षता॥<br><br>3304: राष्ट्राणि धनधान्यं च प्रयुक्तः परमोपधिः। स तामवस्थां सम्प्राप्य कृष्णां प्रेक्ष्य सभागताम्॥<br><br>3305: क्षत्रधर्मादमेयात्मा नाकम्पत युधिष्ठिरः। अहं तु तव तेषां च श्रेय इच्छामि भारत॥<br><br>3306: धर्मादर्थात् सुखाच्चैव मा राजन् नीनशः प्रजाः। नर्थमर्थं मन्वानोऽप्यर्थं नर्थमात्मनः॥<br><br>3307: लोभेऽतिप्रसृतान् पुत्रान् निगृह्णीष्व विशाम्पते। स्थिताः शुश्रूषितुं पार्थाः स्थिता योद्धुमरिंदमा:। यत् ते पथ्यतमं राजेस्तस्मिस्तिष्ठ परंतप॥<br><br>3308: वैशम्पायन उवाच तद् वाक्यं पार्थिवाः सर्वे हृदयैः समपूजयन्। न तत्र कश्चिद् वक्तं हि वाचं प्राक्रामदग्रतः॥<br><br>3309: वैशम्पायन उवाच तस्मिन्नभिहिते वाक्ये केशवेन महात्मना। स्तिमिता हृष्टरोमाण आसन् सर्वे सभासद ॥<br><br>3310: कश्चिदुत्तरमेतेषां वक्तुं नोत्सहते पुमान्। इति सर्वे मनोभिस्ते चिन्तयन्ति स्म पार्थिवाः॥<br><br>3311: तथा तेषु च सर्वेषु तूष्णीम्भूतेषु राजसु। जामदग्न्य इदं वाक्यमब्रवीत् कुरूसंसदि॥<br><br>3312: इमां मे सोपमां वाचं शृणु सत्यामशाङ्कितः। तां श्रुत्वा श्रेय आदत्स्व यदि साध्विति मन्यसे॥<br><br>3313: राजा दम्भोद्भवो नाम सार्वभौमः पुराभवत्। अखिला बुभुजे सर्वां पृथिवीमिति नः श्रुतम्॥<br><br>3314: स स्म नित्यं निशापाये प्रातरुत्थाय वीर्यवान्। ब्राह्मणान् क्षत्रियांश्चैव पृच्छन्नास्ते महारथः॥<br><br>3315: अस्ति कश्चिद् विशिष्टो वा मद्विधो वा भवेद् युधि। शूद्रो वैश्यः क्षत्रियो वा ब्राह्मणो वापि शस्त्रभृत्॥<br><br>3316: इति ब्रुवन्नन्वचरत् स राजा पृथिवीमिमाम्। दर्पण महता मत्तः कंचिदन्यमचिन्तयन्॥<br><br>3317: तं च वैद्या अकृपणा ब्राह्मणाः सर्वतोऽभयाः। प्रत्यषेधन्त राजानं श्लाघमानं पुनः पुनः॥<br><br>3318: निषिध्यमानोऽप्यसकृत् पृच्छत्येव स वै द्विजान्। अतिमानं श्रिया मत्तं तमूचुर्ब्राह्मणास्तदा॥<br><br>3319: तपस्विनो महात्मानो वेदप्रत्ययदर्शिनः। उदीर्यमाणं राजानं क्रोधदीप्ता द्विजातयः॥<br><br>3320: अनेकजयिनौ संख्यै यौ वै पुरुषसत्तमौ। तयोस्त्वं न समो राजन् भविताऽसि कदाचन। ॥<br><br>3321: एवमुक्तः स राजा तु पुनः पप्रच्छ तान् द्विजान्। क्व तौ वीरौ क्व जन्मानौ किंकर्माणौ च कौ च तौ। ब्राह्मणा ऊचुः नरो नारायणश्चैव तापसाविति नः श्रुतम्। आयातौ मानुषे लोके ताभ्यां युध्यस्व पार्थिव॥<br><br>3322: श्रूयेते तौ महात्मानौ नरनारायणावुभौ। तपो घोरमनिर्देश्य तप्यते गन्धमादने॥<br><br>3323: स राजा महतीं सेनां योजयित्वा षडङ्गिनीम्। अमृष्यमाणः सम्प्रायाद् यत्र तावपराजितौ॥<br><br>3324: स गत्वा विषमं घोरं पर्वतं गन्धमादनम्। मार्गमाणोऽन्वगच्छत् तौ तापसौ वनमाश्रितौ॥<br><br>3325: तौ दृष्ट्वा क्षुत्पिपासाभ्यां कृशौ भमनिसन्ततौ। शीतवातातपैश्चैव कर्शितौ पुरुषोत्तमौ॥<br><br>3326: अभिगम्यौपसंगृह्य पर्यपृच्छदनामयम्। तमर्चित्वा मूलफलैरासनेनोदकेन च॥<br><br>3327: न्यमन्त्रयेतां राजानं किं कार्य क्रियतामिति। ततस्तामानुपूर्वी स पुनरेवान्वकीर्तयत्॥<br><br>3328: बाहुभ्यां मे जिता भूमिनिहताः सर्वशत्रवः। भवद्भ्यां युद्धमाकाङ्क्षन्नुपयातोऽस्मि पर्वतम्॥<br><br>3329: आतिथ्यं दीयतोमेतत् काक्षितं मे चिरं प्रति। नरनारायणावूचतुः अपेतक्रोधलोभोऽयमाश्रमो राजसत्तम॥<br><br>3330: न ह्यस्मिन्नाश्रमे युद्धं कुतः शस्त्रं कुतोऽनृजुः। अन्यत्र युद्धमाकाक्ष बहवः क्षत्रियाः क्षितौ॥<br><br>3331: राम उवाच उच्यमानस्तथापि स्म भूय एवाभ्यभाषत्। पुनः पुनः क्षम्यमाणः सान्त्व्यमानश्च भारत॥<br><br>3332: दम्भोद्भवो युद्धमिच्छन्नाह्वयत्येव तापसौ। ततो नरस्त्विषीकाणां मुष्टिमादाय भारत। ॥<br><br>3333: अब्रवीदेहि युद्ध्यस्व युद्धकामुक क्षत्रिय। सर्वशस्राणि चादत्स्व योजयस्व च वाहिनीम्॥<br><br>3334: अहं हि ते विनेष्यामि युद्धश्रद्धामितः परम्। दम्भोद्भव उवाच यद्येतदस्त्रमस्मासु युक्तं तापस मन्यसे॥<br><br>3335: एतेनापि त्वया योत्स्ये युद्धार्थी ह्यहमागतः। राम उवाच इत्युक्त्वा शरवर्षेण सर्वतः समवाकिरत्॥<br><br>3336: दम्भोद्भवस्तापसं तं जिघांसुः सहसैनिकः। तस्य तानस्यतो घोरानिषून परतनुच्छिदः :॥<br><br>3337: कदर्थीकृत्य स मुनिरिषीकाभिः समार्पयत्। ततोऽस्मै प्रासृजद् धोरमैषीकमपराजितः॥<br><br>3338: अस्त्रमप्रतिसंधेयं तदद्भुतमिवाभवत्। तेषामक्षीणि कर्णाश्च नासिकाश्चैव मायया॥<br><br>3339: निमित्तवेधी स मुनिरिषीकाभिः समार्पयत्। स दृष्ट्वा श्वेतमाकाशमिषीकाभिः समाचितम्॥<br><br>3340: पादयो→पतद् राजा स्वस्ति मेऽस्त्विति चाब्रवीत्। तमब्रवीनरो राजशरण्यः शरणैषिणाम्॥<br><br>3341: ब्रह्मण्यो भव धर्मात्मा मा च स्मैवं पुन: कृथाः। नैतादृक् पुरुषो राजन् क्षत्रधर्ममनुस्मरन्॥<br><br>3342: मनसा नृपशार्दूल भवेत् परपुरंजयः। मा च दर्पसमाविष्टः क्षेप्सीः कांश्चित् कथंचन॥<br><br>3343: अल्पीयांसं विशिष्टं वां तत् ते राजन् समाहितम्। कृतप्रज्ञो वीतलोभो निरहंकार आत्मवान्॥<br><br>3344: दान्तः क्षान्तो मृदुः सौम्यः प्रजाः पालय पार्थिवा मा स्म भूयः क्षिपे: कंचिदविदित्वा बलाबलम्॥<br><br>3345: अनुज्ञातः स्वस्ति गच्छ मैवं भूयः समाचरेः। कुशलं ब्राह्मणान् पृच्छेरावयोर्वचनाद् भृशम्॥<br><br>3346: ततो राजा तयोः पादावभिवाद्य महात्मनोः। प्रत्याजगाम स्वपुरं धर्मं चैवाचरद् भृशम्॥<br><br>3347: सुमहच्चापि तत् कर्म यन्नरेण कृतं पुरा। ततो गुणैः सुबहुभिः श्रेष्ठो नारायणोऽभवत्॥<br><br>3348: तस्माद् यावद् धनुःश्रेष्ठे गाण्डीवेऽस्त्रं न युज्यते। तावत् त्वं मानमुत्सृज्य गच्छ राजन् धनंजयम्॥<br><br>3349: काकुदीकं शुकं नाकमक्षिसंतर्जनं तथा। संतानं नर्तकं घोरमास्यमोदकमष्टम्॥<br><br>3350: एतैर्विद्धाः सर्व एव मरणं यान्ति मानवाः। कामक्रोधौ लोभमोहौ मदमानौ तथैव च॥<br><br>3351: मात्सर्याहंकृती चैव क्रमादेत उदाहृताः। उन्मत्ताश्च विचेष्टन्ते नष्टसंज्ञा विचेतसः॥<br><br>3352: स्वपन्ति च प्लवन्ते च छर्दयन्ति च मानवाः। मूत्रयन्ते च सततं रुदन्ति च हसन्ति च॥<br><br>3353: निर्माता सर्वलोकानामीश्वरः सर्वकर्मवित्। यस्य नारायणो बन्धुरर्जुनो दुःसहो युधि॥<br><br>3354: कस्तमुत्सहते जेतुं त्रिषु लोकेषु भारत। वीरं कपिध्वजं जिष्णुं यस्य नास्ति समो युधि॥<br><br>3355: असंख्येया गुणाः पार्थे तद्विशिष्टो जनार्दनः। त्वमेव भूयो जानासि कुन्तीपुत्र धनंजयम्॥<br><br>3356: नरनारायणौ यौ तौ तावेवार्जुनकेशवौ। विजानीहि महाराज प्रवीरौ पुरुषोत्तमौ॥<br><br>3357: यद्येतदेवं जानासि न च मामभिशङ्कसे। आर्यां मतिं समास्थाय शाम्य भारत पाण्डवैः॥<br><br>3358: अथ चेन्मन्यसे श्रेयो न मे भेदो भवेदिति। प्रशाम्य भरतश्रेष्ठ मा च युद्धे मनः कृथाः॥<br><br>3359: भवतां च कुरुश्रेष्ठ कुलं बहुमतं भुवि। तत् तथैवास्तु भद्रं ते स्वार्थमेवोपचिन्तय॥<br><br>3360: वैशम्पायन उवाच जामदग्न्य वचः श्रुत्वा कण्वोऽपि भगवानृषिः। दुर्योधनमिदं वाक्यमब्रवीत् कुरुसंसदि॥<br><br>3361: कण्व उवाच अक्षयश्चाव्ययश्चैव ब्रह्मा लोकपितामहः। तथैव भगवन्तौ तौ नरनारायणावृषी॥<br><br>3362: आदित्यानां हि सर्वेषां विष्णुरेकः सनातनः। अक्षय्यश्चाव्ययश्चैव शाश्वतः प्रभुरीश्वरः॥<br><br>3363: निमित्तमरणाश्चान्ये चन्द्रसूर्यौ मही जलम्। वायुरग्निस्तथाऽऽकाशं ग्रहास्तारागणास्तथा॥<br><br>3364: ते च क्षयान्ते जगतो हित्वा लोकत्रयं सदा। क्षयं गच्छन्ति वै सरेवे सृज्यन्ते च पुनः पुनः॥<br><br>3365: मुहूर्तमरणास्त्वन्ये मानुषा मृगपक्षिणः। तैर्यग्योन्याश्च ये चान्ये जीवलोकचरास्तथा॥<br><br>3366: भूयिष्ठेन तु राजानः श्रियं भुक्त्वाऽऽयुषः क्षये। तरुणाः प्रतिपद्यन्ते भोक्तुं सुकृतदुष्कृते॥<br><br>3367: स भवान् धर्मपुत्रेण शमं कर्तुमिहार्हति। पाण्डवाः कुरवश्चैव पालयन्तु वसुंधराम्॥<br><br>3368: बलवानहमित्येव न मन्तव्यं सुयोधन। बलवन्तो बलिभ्यो हि दृश्यन्ते पुरुषर्षभ॥<br><br>3369: न बलं बलिनां मध्ये बलं भवति कौरव। बलवन्तो हि ते सर्वे पाण्डवा देवविक्रमाः॥<br><br>3370: अत्राप्युदाहरन्तीममितिहासं पुरातनम्। मातलेर्दातुकामस्य कन्या मृगयतो वरम्॥<br><br>3371: मतस्त्रैलोक्यराजस्य मातलि म सारथिः। तस्यैकैव कुले कन्या रूपतो लोकविश्रुता॥<br><br>3372: गुणकेशीति विख्याता नाम्ना सा देवरूपिणी। श्रिया च वपुषा चैव स्त्रियोऽन्याः साऽतिरिच्यते॥<br><br>3373: तस्याः प्रदानसमयं मातलिः सह भार्यया। ज्ञात्वा विममृशे राजंस्तत्परः परिचिन्तयन्॥<br><br>3374: धिकं खल्वलघुशीलानामुच्छ्रितानां यशस्विनाम्। नराणां मृदुसत्त्वानां कुले कन्याप्ररोहणम्॥<br><br>3375: मातुः कुलं पितृकुलं यत्र चैव प्रदीयते। कुलत्रयं संशयितं कुरुते कन्यका सताम्॥<br><br>3376: देवमानुषलोकौ द्वौ मानुषेणैव चक्षुषा। अवगाह्मैव विचितौ न च मे रोचते वरः॥<br><br>3377: कण्व उवाच न देवान् नैव दितिजान् न गन्धर्वान् न मानुषान्। अरोचयद् वरकृते तथैव बहुलानृषीन्॥<br><br>3378: भार्ययाऽनु स सम्मन्त्र्य सह रात्रौ सुधर्मया। मातलि गलोकाय चकार गमने मतिम्॥<br><br>3379: न मे देवमनुष्येषु गुणकेश्याः समो वरः। रूपतो दृश्यते कश्चिन्नागेषु भविता ध्रुवम्॥<br><br>3380: इत्यामन्त्र्य सुधर्मा स कृत्वा चाभिप्रदक्षिणम्। कन्यां शिरस्युपाध्राय प्रविवेश महीतलम्॥<br><br>3381: कण्व उवाच मातलिस्तु व्रजन् मार्गे नारदेन महर्षिणा। वरुणं गच्छता द्रष्टुं समागच्छद् यदृच्छया॥<br><br>3382: नारद उवाच नारदोऽथाब्रवीदेनं क्व भवान् गन्तुमुद्यतः। स्वेन वा सूत कार्येण शासनाद् वा शतक्रतोः॥<br><br>3383: कण्व उवाच मातलिर्नारदेनैव सम्पृष्टः पथि गच्छता। यथावत् सर्वमाचष्ट स्वकार्यं नारदं प्रति॥<br><br>3384: तमुवाचाथ स मुनिर्गच्छावः सहिताविति। सलिलेशदिदृक्षार्थमहमप्युद्यतो दिवः॥<br><br>3385: अहं ते सर्वमाख्यास्ये दर्शयन् वसुधातलम्। दृष्ट्वा तत्र वरं कंचिद् रोचयिष्याव मातले॥<br><br>3386: अवगाह्य तु तौ भूमिमुभौ मातलिनारदौ। ददृशाते महात्मानौ लोकपालमपां पतिम्॥<br><br>3387: तत्र देवर्षिसदृशीं पूजां स प्राप नारदः। महेन्द्रसदृशीं चैव मातलिः प्रत्यपद्यत॥<br><br>3388: तावुभौ प्रीतमनसौ कार्यवन्ता निवेद्य ह। वरुणेनाभ्यनुज्ञातौ नागलोकं विचेरतुः॥<br><br>3389: नारदः सर्वभूतानामन्तभूमिनिवासिनाम्। जानंश्चकार व्याख्यानं यन्तुः सर्वमशेषतः॥<br><br>3390: नारद उवाच दृष्टस्ते वरुणः सूत पुत्रपौत्रसमावृतः। पश्योदकपते: स्थानं सर्वतोभद्रमृद्धिमत्॥<br><br>3391: एष पुत्रो महाप्रज्ञो वरुणस्येह गोपतेः। एष वै शीलवृत्तेन शौचेन च विशिष्यते॥<br><br>3392: एषोऽस्य पुत्रोऽभिमतः पुष्करः पुष्करेक्षणः। रुपवान् दर्शनीयश्च सोमपुत्र्या वृतः पतिः॥<br><br>3393: ज्योत्स्नाकालीति यामाहुर्द्वितीयां रूपतः श्रियम्। अदित्याश्चैव यः पुत्रो ज्येष्ठः श्रेष्ठः कृतः स्मृतः॥<br><br>3394: भवनं वारुणं पश्य यदेतत् सर्वकाञ्चनम्। यत् प्राप्य सुरतां प्राप्ताः सुराः सुरपतेः सखे॥<br><br>3395: एतानि हृतराज्यानां दैतेयानां स्म मातले। दीप्यमानानि दृश्यन्ते सर्वप्रहरणान्युत॥<br><br>3396: अक्षयाणि किलैतानि विवर्ततन्ते स्म मातले। अनुभावप्रयुक्तानि सुरैरवजितानि ह॥<br><br>3397: अत्र राक्षसजात्यश्च दैत्यजात्यश्च मातले। दिव्यप्रहरणाश्चासन् पूर्वदैवतनिर्मिताः॥<br><br>3398: अग्निरेष महार्चिष्पाञ्जागर्ति वारुणे ह्रदे। वैष्णवं चक्रमाविद्धं विधूमेन हविष्मता॥<br><br>3399: एष गाण्डीमयश्चापो लोकसंहारसम्भृतः। रक्ष्यते देवतैर्नित्यं यतस्तद गाण्डिवं धनुः॥<br><br>3400: एष कृत्ये समुत्पन्ने तत् तद् धारयते बलम्। सहस्रशतसंख्येन प्राणेन सततं ध्रुवः॥<br><br>3401: अशास्यानपि शास्त्येष रक्षोबन्धुषु राजसु। सृष्टः प्रथमतश्चण्डो ब्रह्मणा ब्रह्मवादिना॥<br><br>3402: एतच्छस्त्रं नरेन्द्राणां महच्चक्रेण भासितम्। पुत्राः सलिलरजास्य धारयन्ति महोदयम्॥<br><br>3403: एतत् सलिलराजस्यच्छत्रं छत्रगृहे स्थितम्। सर्वतः सलिलं शीतं जीमूत इव वर्षति॥<br><br>3404: एतच्छत्रात् परिभ्रष्टं सलिलं सोमनिर्मलम्। तमसा मूर्छितं भाति येन नार्छति दर्शनम्॥<br><br>3405: बहून्यद्भुतरूपाणि द्रष्टव्यानीह मातले। तव कार्यावरोधस्तु तस्माद् गच्छाव मा चिरम्॥<br><br>3406: नारद उवाच एतत् तु नागलोकस्य नाभिस्थाने स्थितं पुरम्। पातालमिति विख्यातं दैत्यदानवसेवितम्॥<br><br>3407: इदमद्भिः समं प्राप्ता ये केचिद् भुवि जङ्गमाः। प्रविशन्तो महानादं नदन्ति भयपीडिताः॥<br><br>3408: अत्रासुरोऽग्निः सततं दीप्यते वारिभोजनः। व्यापारेण धृतात्मानं निबद्धं समबुध्यत॥<br><br>3409: अत्रामृतं सुरैः पीत्वा निहितं निहतारिभिः। अतः सोमस्य हानिश्च वृद्धिश्चैव प्रदृश्यते॥<br><br>3410: अत्रादित्यो हयशिराः काले पर्वणि पर्वणि। उत्तिष्ठति सुवर्णाख्यो वाग्भिरापूरयञ्जगत्॥<br><br>3411: यस्मादलं समस्तास्ताः पतन्ति जलमूर्तयः। तस्मात् पातालमित्येव ख्यायते पुरमुत्तमम्॥<br><br>3412: ऐरावणोऽस्मात् सलिलं गृहीत्वा जगतो हितः। मेघेष्वामुञ्चते शीतं यन्महेन्द्रः प्रवर्षति॥<br><br>3413: अत्र नानाविधाकारास्तिमयो नैकरूपिणः। अप्सु सोमप्रभां पीत्वा वसन्ति जलचारिणः॥<br><br>3414: अत्र सूर्यांशुभिर्भिन्नाः पातालतलमाश्रिताः। मृता हि दिवसे सूत पुनर्जीवन्ति वै निशि॥<br><br>3415: उदयन् नित्यशश्चात्र चन्द्रमा रश्मिबाहुभिः। अमृतं स्पृश्य संस्पर्शात् संजीवयति देहिनः॥<br><br>3416: अन्ने तेऽधर्मनिरता बद्धाः कालेन पीडिताः। दैतेया निवसन्ति स्म वासवेन हतश्रियः॥<br><br>3417: अत्र भूतपतिर्नाम सर्वभूतमहेश्वरः। भूतये सर्वभूतानामचरत् तप उत्तमम्॥<br><br>3418: अत्र गोवतिनो विप्राः स्वाध्यायम्नायकर्शिताः। त्यक्तप्राण जितस्वर्गा निवसन्ति महर्षयः॥<br><br>3419: यत्रतत्रशयो नित्यं येन केनचिदाशितः। पेन केनचिदाच्छन्नः स गोव्रत इहोच्यते॥<br><br>3420: ऐरावणो नागराजो वामनः कुमुदोञ्जनः। प्रसूताः सुप्रतीकस्य वंशे वारणसत्तमाः॥<br><br>3421: पश्य यद्यत्र ते कश्चिद् रोचते गुणतो वरः। वरयिष्यामि तं गत्वा यत्नमास्थाय मातले॥<br><br>3422: अण्डमेतज्जले न्यस्तं दीप्यमानमिव श्रिया। आ प्रजानां निसर्गाद् नै नोद्भिद्यति न सर्पति॥<br><br>3423: नास्य जाति निसर्ग वा कथ्यमानं शृणोमि वै। पितरं मातर चापि नास्य जानाति कश्चन॥<br><br>3424: अतः किल महानग्निरन्तकाले समुत्थितः। धक्ष्यते मातले सर्वं त्रैलोक्यं सचराचरम्॥<br><br>3425: मातलिस्त्वब्रवीच्छ्रुत्वा नारदस्याथ भाषितम्। न मेऽत्र रोचते कश्चिदन्यतो व्रज माचिरम्॥<br><br>3426: नारद उवाच हिरण्यपुरमित्येतत् ख्यात् पुरवरं महत्। दैत्यानां दानवानां च मायाशतविचारिणाम्॥<br><br>3427: अनल्पेन प्रयत्नेन निर्मितं विश्वकर्मणा। मयेन मनसा सृष्टं पातालतलमाश्रितम्॥<br><br>3428: अत्र मायासहस्राणि विकुर्वाणा महौजसः। दानवा निवसन्ति स्म शूरा दत्तवराः पुरा॥<br><br>3429: नैते शक्रेण नान्येन यमेन वरुणेन वा। शक्यन्ते वशमानेतुं तथैव धनदेन च। । असुराः कालखञ्जाश्च तथा विष्णुपदोद्भवाः॥<br><br>3430: नैर्ऋता यातुधानाश्च ब्रह्मपादोद्भवाश्च ये॥<br><br>3431: दंष्ट्रिणो भीमवेगाश्च वातवेगपराक्रमाः। मायावीर्योपसम्पन्ना निवसन्त्यत्र मातले॥<br><br>3432: निवातकवचा नाम दानवा युद्धदुर्मदाः। जानासि च यथा शक्रो नैताशक्नोति बाधितुम्॥<br><br>3433: बहुशो मातले त्वं च तव पुत्रश्च गोमुखः। निर्भग्नो देवराजश्च सहपुत्रः शचीपतिः॥<br><br>3434: पश्य वेश्मानि रौक्माणि मातले राजतानि च। कर्मणा विधियुक्तेन युक्तान्युपगतानि च॥<br><br>3435: वैदूर्यमणिचित्राणि प्रवालरुचिराणि च। अर्कस्फटिकशुभ्राणि वज्रसारोज्ज्वलानि च। ॥<br><br>3436: पार्थिवानीव चाभान्ति पद्मरागमयानि च। शैलानीव च दृश्यन्ते दारवाणीव चाप्युत॥<br><br>3437: सूर्यरूपाणि चाभान्ति दीप्ताग्निसदृशानि च। मणिजालविचित्राणि प्रांशूनि निबिडानि च॥<br><br>3438: नैतानि शक्यं निर्देष्टुं रूपतो द्रव्यतस्तथा। गुणतश्चैव सिंद्धानि प्रमाणगुणवन्ति च॥<br><br>3439: आक्रीडान् पश्य दैत्यानां तथैव शयनान्युत। रत्लवन्ति महार्हाणि भाजनान्यासनानि च॥<br><br>3440: जलदाभांस्तथा शैलांस्तोयप्रस्रवणानि च। कामपुष्पफलांश्चापि पादपान् कामचारिणः॥<br><br>3441: मातले कश्चिदत्रापि रुचिरस्ते वरो भवेत्। अथवान्यां दिशं भूमेर्गच्छाव यदि मन्यसे॥<br><br>3442: मातलिस्त्वब्रवीदेनं भाषमाणं तथाविधम्। देवर्षे नैव मे कार्य विप्रियं त्रिदिवौकसाम्॥<br><br>3443: नित्यानुषक्तवैरा हि भ्रातरो देवदानवाः। परपक्षण सम्बन्धं रोचयिष्याम्यहं कथम्॥<br><br>3444: अन्यत्र साधु गच्छाव द्रष्टुं नार्हामि दानवान्। जानामि तव चात्मानं हिंसात्मकमनं तथा॥<br><br>3445: नारद उवाच अयं लोकः सुपर्णानां पक्षिणां पन्नगाशिनाम्। विक्रमे गमने भारे नैषामस्ति परिश्रमः॥<br><br>3446: वैनतेयसुतैः सूत षड्भिस्ततमिदं कुलम्। सुमुखेन सुनाम्ना च सुनेत्रेण सुवर्चसा॥<br><br>3447: सुरुचा पक्षिराजेन सुबलेन च मातले। वर्धितानि प्रसृत्या वै विनताकुलकर्तृभिः॥<br><br>3448: पक्षिराजाभिजात्यानां सहस्राणि शतानि च। कश्यपस्य ततो वंशे जातैर्भूतिविवर्धनैः॥<br><br>3449: सर्वे ह्येते श्रिया युक्ताः सर्वे श्रीवत्सलक्षणाः। सर्वे श्रियमभीप्सन्तो धारयन्ति बलान्युत॥<br><br>3450: कर्मणा क्षत्रियाश्चैते निघृणा भोगिभोजिनः। ज्ञातिसंक्षयकर्तृत्वाद् ब्राह्मण्यं न लभन्ति वै॥<br><br>3451: नामानि चैषां वक्ष्यामि यथा प्राधान्यतः शृणु। मातले श्लाध्यमेतद्धि कुलं विष्णुपरिग्रहम्॥<br><br>3452: दैवतं विष्णुरेतेषां विष्णुरेव परायणम्। हृदि चैषां सदा विष्णुर्विष्णुरेव सदा गतिः॥<br><br>3453: सुवर्णचूडो नागाशी दारुणश्चण्डतुण्डकः। अनिलश्चानलश्चैव विशालाक्षोऽथ कुण्डली॥<br><br>3454: पङ्कजिद् वज्रविष्कम्भो वैनतेयोऽथ वामनः। वातवेगो दिशाचक्षुर्निमेषोऽनिमिषस्तथा॥<br><br>3455: त्रिराव: सप्तरावश्च वाल्मीकिर्दीपकस्तथा। दैत्यद्वीपः सरिद्वीपः सारसः पद्मकेतनः॥<br><br>3456: सुमुखश्चित्रकेतुश्च चित्रबर्हस्तथाऽनघः। मेषहत् कुमुदो दक्षः सर्पान्तः सहभोजनः॥<br><br>3457: गुरुभारः कपोतश्च सूर्यनेत्रश्चिरान्तकः। विष्णुधर्मा कुमारश्च परिबर्हो हरिस्तथा॥<br><br>3458: सुस्वरो मधुपर्कञ्च हेमवर्णस्तथैव च। लयो मातरिश्वा च निशाकरदिवाकरौ॥<br><br>3459: एते प्रदेशमात्रेण मयोक्ता गरुडात्मजाः। प्राधान्यतस्ते यशसा कीर्तिताः प्राणिनश्च ये॥<br><br>3460: यद्यत्र न रुचिः काचिदेहि गच्छाव मातले। तं नयिष्यामि देशं त्वां वरं यत्रोपलप्स्यसे। ॥<br><br>3461: नारद उवाच इदं रसातलं नाम सप्तमं पृथिवीतलम्। यत्रास्ते सुरभिर्माता गवाममृतसम्भवा॥<br><br>3462: क्षरन्ती सततं क्षीरं पृथिवीसारसंभवम्। षण्णां रसानां सारेण रसमेकमनुत्तमम्॥<br><br>3463: अमृतेनाभितृप्तस्य सारमुद्रितः पुरा। पितामहस्य वदनादुदतिष्ठदनिन्दिता॥<br><br>3464: यस्याः क्षीरस्य धाराया निपतन्त्या महीतले। ह्रदः कृतः क्षीरनिधिः पवित्रं परमुच्यते॥<br><br>3465: पुष्पितस्येव फेनेन पर्यन्तमनुवेष्टितम्। पिबन्तो निवसन्त्यत्र फेनपा मुनिसत्तमाः॥<br><br>3466: फेनपा नाम ते ख्याताः फेनाहाराश्च मातले। उचे तपसि वर्तन्ते येषां बिभ्यति देवताः॥<br><br>3467: अस्याश्चतस्रो धेन्वोऽन्या दिक्षु सर्वासु मातले। निवसन्ति दिशां पाल्यो धारयन्त्यो दिशः स्म ताः॥<br><br>3468: पूर्वां दिशं धारयते सुरूपा नाम सौरभी। दक्षिणां हंसिका नाम धारयत्यपरां दिशम्॥<br><br>3469: पश्चिमा वारुणी दिक् च धार्यते व सुभद्रया। महानुभावया नित्यं मातले विश्वरूपया। ॥<br><br>3470: सर्वकामदुधा नाम धेनुर्धारयते दिशम्। उत्तरां मातले धा तथैलविसंज्ञिताम्॥<br><br>3471: आसां तु पयसा मिश्रं पयो निर्मथ्य सागरे। मन्थानं मन्दरं कृत्वा देवैरसुरसंहितैः॥<br><br>3472: उद्धृता वारुणी लक्ष्मीरमृतं चापि मातले। उच्चैःश्रवाश्चाश्वराजो मणिरत्नं च कौस्तुभम्॥<br><br>3473: सुधारहारेषु च सुधां स्वधाभोजिषु च स्वधाम्। अमृतं चामृताशेषु सुरभी क्षरते पयः॥<br><br>3474: अत्र गाथा पुरा गीता रसातलनिवासिभिः। पौराणी श्रूयते लोके गीयते या मनीषिभिः॥<br><br>3475: न नागलोके स्वर्गे न विमाने त्रिविष्टपे। परिवासः सुखस्तादृक् रसातलतले यथा॥<br><br>3476: नारद उवाच इयं भोगवती नाम पुरी वासुकिपालिता। यादृशी देवराजस्य पुरीवर्याऽमरावती॥<br><br>3477: एष शेषः स्थितो नागो येनेयं धार्यते सदा। तपसा लोकमुख्येन प्रभावसहिता मही॥<br><br>3478: श्वेताचलनिभाकारो दिव्याभरणभूषितः। सहस्रं धारयन् मूर्धा ज्वालाजिह्वो महाबलः॥<br><br>3479: इह नानाविधाकारा नानाविधविभूषणाः। सुरसायाः सुता नागा निवसन्ति गतव्यथाः॥<br><br>3480: मणिस्वस्तिकचक्राङ्काः कमण्डलुकलक्षणाः। सहस्रसंख्यां बलिनः सर्वे रौद्रा: स्वभावतः॥<br><br>3481: सहस्रशिरसः केचित् केचित् पञ्चशताननाः। शतशीर्षास्तथा केचित् केचित् त्रिशिरसोऽपि च॥<br><br>3482: द्विपञ्चशिरसः केचित् केचित् सप्तमुखास्तथा। महाभोगा महाकायाः पर्वताभोगभोगिनः॥<br><br>3483: बहूनीह सहस्राणि प्रयुतान्यर्बुदानि च। नागानामेकवंशानां यथाश्रेष्ठं तु मे शृणु॥<br><br>3484: वासुकिस्तक्षकश्चैव कर्कोटकधनंजयौ। । कालियो नहुषश्चैव कम्बलाश्वतरावुभौ॥<br><br>3485: बाह्यकुण्डो मणि गस्तथैवापूरणः खगः। वामनश्चैलपत्रश्च कुकुरः कुकुणस्तथा॥<br><br>3486: आर्यको नन्दकश्चैव तथा कलशपोतकौ। कैलासकः पिञ्जरको नागश्चैरावतस्तथा॥<br><br>3487: सुमनोमुखो दधिमुखः शङ्खो नन्दोपनन्दकौ। आप्तः कोटरकश्चैव शिखी निष्ठुरिकस्तथा॥<br><br>3488: तित्तिरिर्हस्तिभद्रश्च कुमुदो माल्यपिण्डकः। द्वौ पद्मौ पुण्डरीकश्च पुष्पो मुद्गरपर्णकः॥<br><br>3489: करवीरः पीठरकः संवृत्तो वृत्त एव च। पिण्डारो बिल्वपत्रश्च मूषिकादः शिरीषकः॥<br><br>3490: दिलीपः शङ्खशीर्शश्च ज्योतिष्कोऽथापराजितः। कौरव्यो धृतराष्ट्रश्च कुहुरः कृशकस्तथा॥<br><br>3491: विरजा धारणश्चैव सुबाहुर्मुखरो जयः। बधिरान्धौ विशुण्डिश्च विरसः सुरसस्तथा॥<br><br>3492: एते चान्ये च बहवः कश्यपस्यात्मजाः स्मृताः। मातले पश्य यद्यत्र कश्चित् ते रोचते वरः॥<br><br>3493: कण्व उवाच मातलिस्त्वेकमव्यग्रः सततं संनिरीक्ष्य वै। पप्रच्छ नारदं तत्र प्रीतिमानिव चाभवत्॥<br><br>3494: स्थितो य एष पुरतः कौरव्यस्यार्यकस्य तु। द्युतिमान् दर्शनीयश्च कस्यैष कुलनन्दनः॥<br><br>3495: कः पिता जननी चास्य कतमस्यैष भोगिनः। वंशस्य कस्यैष महान् केतुभूत इव स्थितः॥<br><br>3496: प्रणिधानेन धैर्येण रूपेण वयसा च मे। मनः प्रविष्टो देवर्षे गुणकेश्याः पतिर्वरः॥<br><br>3497: कण्व उवाच मातलिं प्रीतमनसं दृष्ट्वा सुमुखदर्शनात्। निवेदयामास तदा माहात्म्यं जन्म कर्म च॥<br><br>3498: नारद उवाच ऐरावतकुले जात: सुमुखो नाम नागराट्। आर्यकस्य मतः पौत्रो दौहित्रो वामनस्य च॥<br><br>3499: एतस्य हि पिता नागश्चिकुरो नाम मातले। नचिराद् वैनतेयेन पञ्चत्वमुपपादितः॥<br><br>3500: ततोऽब्रवीत् प्रीतमना मातलि रदं वचः। एष मे रुचितस्तात जामाता भुजगोत्तमः॥<br><br>3501: क्रियतामत्र यत्नो वै प्रीतिमानस्यनेन वै। अस्मै नागाय वै दातुं प्रियां दुहितरं मुने। ॥<br><br>3502: नारद उवाच सुतोऽयं मातलि म शक्रस्य दयितः सुहृत्। शुचिः शीलगुणोपेतस्तेजस्वी वीर्यवान् बली॥<br><br>3503: शक्रस्यायं सखा चैव मन्त्री सारथिरेव च। अल्पान्तरप्रभावश्च वासवेन रणे रणे॥<br><br>3504: अश्यं हरिसहस्रेण युक्तं जैत्रं रथोत्तमम्। देवासुरेषु युद्धेषु मनसैव नियच्छति॥<br><br>3505: अनेन विजितानश्वैर्दो( जयति वासवः। अनेन बलभित् पूर्वं प्रहते प्रहरत्युत॥<br><br>3506: अस्य कन्या वरारोहा रूपेणासदृशी भुवि। सत्यशीलगुणोपेता गुणकेशीति विश्रुता॥<br><br>3507: तस्यास्य यत्नाच्चरतस्त्रैलोक्यममराते। सुमुखो भवत: पौत्रो रोचते दुहितुः पतिः॥<br><br>3508: यदि ते रोचते सम्यग् भुजगोत्तम मा चिरम्। क्रियतामार्यक क्षिप्रं बुद्धिः कन्यापरिग्रहे॥<br><br>3509: यथा विष्णुकुले लक्ष्मीर्यथा स्वाहा विभावसोः। कुले तव तथैवास्तु गुणकेशी सुमध्यमा॥<br><br>3510: पौत्रस्यार्थं भवांस्तस्माद् गुणकेशी प्रतीच्छतु। सदृशी प्रतिरूपस्य वासवस्य शचीमिव॥<br><br>3511: पितृहीनमपि ह्येनं गुणतो वरयामहे। बहमानाच्च भवतस्तथैवैरावतस्य च॥<br><br>3512: सुमुखस्य गुणैश्चैव शीलशौचदमादिभिः। अभिगम्य स्वं कन्यामयं दातुं समुद्यतः॥<br><br>3513: कण्व उवाच मातलिस्तस्य सम्मानं कर्तुमर्हो भवानपि। स तु दीनः प्रहृष्टश्च प्राह नारदमार्यकः॥<br><br>3514: क्रियमाणे तथा पौत्रे पुत्रे च निधनं गते। कथमिच्छामि देवर्षे गुणकेशी स्नुषां प्रति॥<br><br>3515: आर्यक उवाच न मे नमैतद् बहुमतं महर्षे वचनं तव। सखा शक्रस्य संयुक्तः कस्यायं नेप्सितो भवेत्॥<br><br>3516: कारणस्य तु दौर्बल्याच्चिन्तयामि महामुने। अस्य देहकरस्तात मम पुत्रो महाद्युते॥<br><br>3517: भक्षितौ वैनतेयेन दुःखार्तास्तेन वै वयम्। पुनरेव च तेनोक्तं वैनतेयेन गच्छता। मासेनान्येन सुमुखं भक्षयिष्य इति प्रभो॥<br><br>3518: ध्रुवं तथा तद् भविता जानीमस्तस्य निश्चयम्। तेन हर्षः प्रणष्टो मे सुपर्णवचनेन वै॥<br><br>3519: कण्व उवाच मातलिस्त्वब्रवीदेनं बुद्धिरत्र कृता मया। जामातृभावेन वृतः सुमुखस्तव पुत्रजः॥<br><br>3520: सोऽयं मया च सहितो नारदेन च पन्नगः। त्रिलोकेशं सुरपतिं गत्वा पश्यतु वासवम्॥<br><br>3521: शेषेणैवास्य कार्यण प्रज्ञास्याम्यहमायुषः। सुपर्णस्य विधाते च प्रयतिष्यामि सत्तम॥<br><br>3522: सुमुखश्च मया सार्धं देवेशमभिगच्छतु। कार्यसंसाधनार्थाय स्वस्ति तेऽस्तु भुजंगम॥<br><br>3523: ततस्ते सुमुखं गृह्य सर्व एव महौजसः। ददृशुः शक्रमासीनं देवराजं महाद्युतिम्॥<br><br>3524: संगत्या तत्र भगवान् विष्णुरासीच्चतुर्भुजः। ततस्तत् सर्वमाचख्यौ नारदो मातलिं प्रति॥<br><br>3525: वैशम्पायन उवाच ततः पुरंदरं विष्णुरुवाच भुवनेश्वरम्। अमृतं दीयतामस्मै क्रियताममरैः समः॥<br><br>3526: मातलि रदश्चैव सुमुखश्चैव वासव। लभन्तां भवतः कामात् काममेतं यथेप्सितम्॥<br><br>3527: पुरंदरोऽथ संचिन्त्य वैनतेयपराक्रमम्। विष्णुमेवाब्रवीदेनं भवानेन ददात्विति॥<br><br>3528: विष्णुरुवाच ईशस्त्वं सर्वलोकानां चराणामचराश्च ये। त्वया दत्तमदत्तं कः कर्तुमुत्सहते विभो॥<br><br>3529: प्रादाच्छक्रस्ततस्तस्मै पन्नगायायुरुत्तमम्। न त्वेनममृतप्राशं चकार बलवृत्रहा॥<br><br>3530: लब्ध्वा वरं तु सुमुखः सुमुखः सम्बभूव ह। कृतदारो यथाकामं जगाम च गृहान् प्रति॥<br><br>3531: नारदस्त्वार्यकश्चैव कृतकार्यों मुदा युतौ। अभिजग्मतुरभ्यर्च्य देवराजं महाद्युतिम्॥<br><br>3532: कण्व उवाच गरुडस्तत्र शुश्राव यथावृत्तं महाबलः। आयुःप्रदानं शक्रेण कृतं नागस्य भारत॥<br><br>3533: पक्षवातेन महता रुद्ध्वा त्रिभुवनं खगः। सुपर्णः परमक्रुद्धो वासवं समुपाद्रवत्॥<br><br>3534: गरुड उवाच भगवन् किमवज्ञानाद् वृत्तिः प्रतिहता मम। कामकारवरं दत्त्वा पुनश्चलितवानसि॥<br><br>3535: निसर्गात् सर्वभूतानां सर्वभूतेश्वरेण मे। आहारो विहितो धात्रा किमर्थं वार्यते त्वया॥<br><br>3536: वृतश्चैष महानागः स्थापितः समयश्च अनेन च मया भर्तव्यः प्रसवो महान्॥<br><br>3537: एतस्मिंस्तु तथाभूते नान्यं हिंसित्तमुत्सहे। क्रीडसे कामकारेण देवराज यथेच्छकम्॥<br><br>3538: सोऽहं प्राणान् विमोक्ष्यामि तथा परिजनो मम। ये च भृत्या मम गृहे प्रीतिमान् भव वासव॥<br><br>3539: एतच्चैवाहमर्हामि भूयश्च बलवृत्रहन्। त्रैलोकस्येश्वरो योऽहं परभृत्यत्वमागतः॥<br><br>3540: त्वयि तिष्ठति देवेश न विष्णुः कारणं मम। त्रैलोक्यराज राज्यं हि त्वयि वासव शाश्वतम्॥<br><br>3541: जननी कश्यपः पिता। अहमप्युत्सहे लोकान् समन्ताद् वोदुमञ्जसा॥<br><br>3542: असह्यं सर्वभूतानां ममापि विपुलं बलम्। मयापि सुमहत् कर्म कृतं दैतेयविग्रहे॥<br><br>3543: श्रुतश्रीः श्रुतसेनश्च विवस्वान् रोचनामुखः। प्रसृतः कालकाक्षश्च मयापि दितिजा हताः॥<br><br>3544: यत् तु ध्वजस्थानगतो यत्नात् परिचराम्यहम्। वहामि चैवानुजं ते तेन मामवमन्यसे॥<br><br>3545: ममापि दक्षस्य सुता कोऽन्यो भारसहो ह्यस्ति कोऽन्योऽस्ति बलवत्तरः। मया योऽहं विशिष्टः सन् वहामीमं सबान्धवम्॥<br><br>3546: अवज्ञाय तु यत् तेऽहं भोजनाद् व्यपरोपितः। तेन मे गौरवं नष्टं त्वतश्चास्माच्च वासव॥<br><br>3547: अदित्यां य इमे जाता बलविक्रमशालिनः। त्वमेषां किल सर्वेषां बलेन बलवत्तरः॥<br><br>3548: सोऽहं पक्षैकदेशेन वहामि त्वां गतक्लमः। विमृशं त्वं शनैस्तात को न्वत्र बलवानिति॥<br><br>3549: कण्व उवाच स तस्य वचनं श्रुत्वा खगस्योदर्कदारुणम्। अक्षोभ्यं क्षोभयंस्तार्क्ष्यमुवाच रथचक्रभृत्॥<br><br>3550: गरुत्मन् मन्यसेऽऽत्मानं बलवन्तं सुदुर्बलम्। अलमस्मत्समक्षं ते स्तोतुमात्मानमण्डज॥<br><br>3551: त्रैलोक्वमपि मे कृत्स्नमशक्तं देहधारणे। अहमेवात्मनाऽऽत्मानं बहामि त्वां च धारये॥<br><br>3552: इमं तावन्ममैकं त्वं बाहुं सव्येतरं वह। यद्येनं धारयस्येकं सफलं ते विकस्थितम्॥<br><br>3553: ततः स भगवांस्तस्य स्कन्धे बाहुं समासजत्। निपपात स भारा” विह्वलो नष्टचेतनः॥<br><br>3554: यावान् हि भारः कृत्स्नायाः पृथिव्याः पर्वतैः सह। एकस्या देहशाखायास्तावद् भारममन्यत॥<br><br>3555: न त्वेनं पीडयामास बलेन बलवत्तरः। ततो हि जीवितं तस्य न व्यनीनशदच्युतः॥<br><br>3556: व्यात्तास्यः सस्तकायश्च विचेता विह्वलः खगः। मुमोच पत्राणि तदा गुरुभारप्रपीडितः॥<br><br>3557: स विष्णु शिरसा पक्षी प्रणम्य विनतासुतः। विचेता विह्वलो दीन: किंचिद् वचनमब्रवीत्॥<br><br>3558: भगवल्लोकसारस्य सदृशेन वपुष्मता। भुजेन स्वैरमुक्तेन निष्पिष्टोऽस्मि महीतले॥<br><br>3559: क्षन्तुमर्हसि मे देव विह्वलस्याल्पचेतसः। बलदाहविदग्धस्य पक्षिणो ध्वजवासिनः॥<br><br>3560: न हि ज्ञातं बलं देव मया ते परमं विभो। तेन मन्याम्यहं वीर्यमात्मनो न समं परैः॥<br><br>3561: ततश्चक्रे स भगवान् प्रसादं वै गरुत्मतः। मैवं भूय इति स्नेहात् तदा चैनमुवाच ह॥<br><br>3562: पादाङ्गुष्ठेन चिक्षेप सुखं गरुडोरसि। ततःप्रभृति राजेन्द्र सह सर्पण वर्तते। ॥<br><br>3563: एवं विष्णुबलाक्रान्तो गर्वनाशमुपागतः। गरुडो बलवान् राजन् वैनतेयो महायशाः॥<br><br>3564: कण्व उवाच तथा त्वमपि गान्धारे यावत् पाण्डुसुतान् रणे। नासादयसि तान् वीरांस्तावजीवसि पुत्रक॥<br><br>3565: भीमः प्रहरतां श्रेष्ठो वायुपुत्रो महाबलः। धनंजयश्चेन्द्रसुतो न हन्यातां तु कं रणे॥<br><br>3566: विष्णुर्वायुश्च शक्रश्च धर्मस्तौ चाश्विनावुभौ। एते देवास्त्वया केन हेतुना वीक्षितुं क्षमाः॥<br><br>3567: तदलं ते विरोधेन शमं गच्छ नृपात्मज) वासुदेवेन तीर्थेन कुलं रक्षितुमर्हसि॥<br><br>3568: प्रत्यक्षदर्शी सर्वस्य नारदोऽयं महातपाः। महात्म्यस्य तदा विष्णोः सोऽयं चक्रगदाधर॥<br><br>3569: वैशम्पायन उवाच दुर्योधनस्तु तच्छ्रुत्वा निःश्वसन् भृकुटीमुखः। राधेयमभिसम्प्रेक्ष्य जहास स्वनवत् तदा॥<br><br>3570: कदर्थीकृत्य तद् वाक्यमृषेः कण्वस्य दुर्मतिः। ऊरूं गजकराकारं ताडयन्निदमब्रवीत्॥<br><br>3571: यथैवेश्वरसृष्टोऽस्मि यद् भावि या च मे गतिः। तथा महर्षे वर्तामि किं प्रलापः करिष्यति॥<br><br>3572: जनमेजय उवाच अनर्थं जातनिर्बन्धं परार्थं लोभमोहितम्। अनार्यकेष्वभिरतं मरणे कृतनिश्चयम्॥<br><br>3573: ज्ञातीनां दुःखकर्तारं बन्धूनां शोकवर्धनम्। सुहृदां क्लेशदातारं द्विषतां हर्षवर्धनम्॥<br><br>3574: कथं नैनं विमार्गस्थं वारयन्तीह बान्धवाः। सौहृदाद् वा सुहृत् स्निग्धो भगवान् वा पितामहः॥<br><br>3575: वैशम्पायन उवाच उक्तं भगवता वाक्यमुक्तं भीष्मेण यत् क्षयम्। उक्तं बहुविधं चैव नारदेनापि तच्छृणु॥<br><br>3576: नारद उवाच दुर्लभो वै सुहच्छ्रोता दुर्लभश्च हितः सुहृत्। तिष्ठते हि सुहृद् यत्र न बन्धुस्तत्र तिष्ठते॥<br><br>3577: श्रोतव्यमपि पश्यामि सुहृदां कुरुनन्दन। न कर्तव्यश्च निर्बन्धो निर्बन्धो हि सुदारुणः॥<br><br>3578: अत्राप्युदाहरन्तीममितिहासं पुरातनम्। यथा निर्बन्धतः प्राप्तो गालवेन पराजयः॥<br><br>3579: विश्वामित्रं तपस्यन्तं धर्मो जिज्ञासया पुरा। अभ्यगच्छत् स्वयं भूत्वा वसिष्ठो भगवानृषिः॥<br><br>3580: सप्तर्षीणामन्यतमं वेषमास्थाय भारत। बुभुक्षुः क्षुभितो राजन्नाश्रमं कौशिकस्य तु॥<br><br>3581: विश्वामित्रोऽथ सम्भ्रान्तः श्रपयामास वै चरुम्। परमान्नस्य यत्नेन न च तं प्रत्यपालयत्॥<br><br>3582: अन्नं तेन तदा भुक्तमन्यैर्दत्तं तपस्विभिः। अथ गृह्यान्नमत्युष्णं विश्वामित्रोऽप्युपागमत्॥<br><br>3583: भुक्तं मे तिष्ठ तावत् त्वमित्युक्त्वा भगवान् ययौ। विश्वामित्रस्ततो राजन् स्थितं एव महाद्युतिः॥<br><br>3584: भक्तं प्रगृह्य मूर्धा वै बाहुभ्यां संशितव्रतः। स्थितः स्थाणुरिवाभ्याशे निष्चेष्टो मारुताशनः॥<br><br>3585: तस्य शुश्रूषणे यलमकरोद् गालवो मुनिः। गौरवाद् बहुमानाच्च हार्देन प्रियकाम्यया॥<br><br>3586: अथ वर्षशते पूर्णे धर्मः पुनरुपागमत्। वासिष्ठं वेषमास्थाय कौशिकं भोजनेप्सया॥<br><br>3587: स दृष्ट्वा शिरसा भक्तं ध्रियमाणं महर्षिणा। तिष्ठता वायुभक्षेण विश्वामित्रेण धीमता॥<br><br>3588: प्रतिगृह्य ततो धर्मस्तथैवोष्णं तथा नवम्। भुक्त्वाप्रीतोऽस्मि विप्रर्षे तमुक्त्वा स मुनिर्गतः॥<br><br>3589: क्षत्रभावादपगतो ब्राह्मणत्वमुपागतः। धर्मस्य वचनात् प्रीतो विश्वामित्रस्तदाभवत्॥<br><br>3590: विश्वामित्रस्तु शिष्यस्य गालवस्य तपस्विनः। शुश्रूषया च भक्त्या च प्रीतिमानित्युवाच ह॥<br><br>3591: अनुज्ञातौ मया वत्स यथेष्टं गच्छ गालवा इत्युक्तः प्रत्युवाचेदं गालवो मुनिसत्तमम्॥<br><br>3592: प्रीतो मधुरया वाचा विश्वामित्रं महाद्युतिम्। दक्षिणाः काः प्रयच्छामि भवते गुरुकर्मणि॥<br><br>3593: दक्षिणआभिरुपेतं हि कर्म सिद्ध्यति मानद। दक्षिणानां हि दाता वै अपवर्गेण युज्यते॥<br><br>3594: स्वर्गे क्रतुफलं तद्धि दक्षिणा शान्तिरुच्यते। किमाहरामि गुर्वर्थं ब्रवीतु भगवानिति॥<br><br>3595: जानानस्तेन भगवाञ्जितः शुश्रूषणेन वै। विश्वामित्रस्तमसकृद् गच्छ गच्छेत्यचोदयत्॥<br><br>3596: असकृद् गच्छ गच्छेति विश्वामित्रेण भाषितः। किं ददानीति बहुशो गालवः प्रत्यभाषत॥<br><br>3597: निर्बन्धतस्तु बहुशो गालवस्य तपस्विनः। किंचिदागतसंरम्भो विश्वामित्रऽब्रवीदिदम्॥<br><br>3598: एकतः श्यामकर्णानां हयानां चन्द्रवर्चसाम्। अष्टौ शतानि मे देहि गच्छ गालव मा चिरम्॥<br><br>3599: नारद उवाच एवमुक्तस्तदा तेन विश्वामित्रेण धीमता। नास्ते न शेते नाहारं कुरुते गालवस्तदा॥<br><br>3600: त्वगस्थिभूतो हरिणश्चिन्ताशोकपरायणः। शोचमानोऽतिमात्रं स दह्यमानश्च मन्युना। गालवो दुःखितो दुःखाद् विललाप सुयोधन॥<br><br>3601: कुतः पुष्टानि मित्राणि कुतोऽर्थाः संचयः कुतः। हयानां चन्द्रशुभ्राणां शतान्यष्टौ कुतो मम॥<br><br>3602: कुतो मे भोजने श्रद्धा सुखश्रद्धा कुतश्च मे। श्रद्धा मे जीवितस्यापि छिन्ना किं जीवितेन मे॥<br><br>3603: अहं पारे समुद्रस्य पृथिव्या वा परम्परात्। गत्वाऽऽत्मानं विमुञ्चामि किं फलं जीवितेन मे॥<br><br>3604: अधनस्याकृतार्थस्य त्यक्तस्य विविधैः फलैः। ऋणं धारयमाणस्य कुतः सुखमनीहया॥<br><br>3605: सुहृदां हि धनं भुक्त्वा कृत्वा प्रणयमीप्तिसतम्। प्रतिकर्तुमशक्तस्य जीवितान्मरणं वरम्॥<br><br>3606: प्रतिश्रुत्य करिष्येति कर्तव्यं तदकुर्वतः। मिथ्यावचनदग्धस्य इष्टापूर्त प्रणश्यति॥<br><br>3607: न रूपमनृतस्यास्ति नानृतस्यास्ति संततिः। नानृतस्याधिपत्यं च कुत एव गतिः शुभा॥<br><br>3608: कुतः कृतघ्नस्य यशः कुतः स्थानं कुतः सुखम्। अश्रद्धेयः कृतघ्नो हि कृतघ्ने नास्ति निष्कृतिः॥<br><br>3609: न जीवत्यधनः पापः कुतः पापस्य तन्त्रणम्। पापो ध्रुवमवाप्नोति विनाशं नाशयन् कृतम्॥<br><br>3610: सोऽहं पापः कृतघ्नश्च कृपणश्चानृतोऽपि च। गुरोर्यः कृतकार्यः संस्तत् करोमि न भाषितम्॥<br><br>3611: सोऽहं प्राणान् विमोक्ष्यामि कृत्वा यलमनुत्तमम्। अर्थिता न मया काचित् कृतपूर्वा दिवौकसाम्। मानयन्ति च मां सर्वे त्रिदशा यज्ञसंस्तरे॥<br><br>3612: अहं तु विबुधश्रेष्ठं देवं त्रिभुवनेश्वरम्। विष्णुं गच्छाम्यहं कृष्णं गतिं गतिमतां वरम्॥<br><br>3613: भोगा यस्मात् प्रतिष्ठन्ते व्याप्य सर्वान् सुरासुरान्। प्रणतो द्रष्टुमिच्छामि कृष्ण योगिनमव्ययम्॥<br><br>3614: एवमुक्ते सखा तस्य गरुडो विनतात्मजः। दर्शयामास तं प्राह संहृष्टः प्रियकाम्यया॥<br><br>3615: सुहृद् भवान् मम मतः सुहृदां च मतः सुहृत्। ईप्सितेनाभिलाषेण योक्तव्यो विभवे सति॥<br><br>3616: विभवश्वास्ति मे विप्र वासवावरजो द्विजा पूर्वमुक्तस्त्वदर्थं च कृतः कामश्च तेन मे॥<br><br>3617: स भवानेतु गच्छाव नयिष्ये त्वां यथासुखम्। देशं पारं पृथिव्या वा गच्छ गालव मा चिरम्॥<br><br>3618: सुपर्ण उवाच अनुशिष्टोऽस्मि देवेन गालवाज्ञानयोनिना। ब्रूहि कामं तु कां यामि द्रष्टुं प्रथमतो दिशम्॥<br><br>3619: पूर्वां वा दक्षिणां वाऽहमथवा पश्चिमां दिशम्। उत्तरां वा द्विजश्रेष्ठं कुतो गच्छामि गालव॥<br><br>3620: यस्यामुदयते पूर्वं सर्वलोकप्रभावनः। सविता यत्र संध्यायां साध्यानां वर्तते तपः॥<br><br>3621: यस्यां पूर्वं मतिर्याता यया व्याप्तमिदं जगत्। चक्षुषी यत्र धर्मस्य यत्र चैध सुतिष्ठितेः॥<br><br>3622: कृतं यतो हुतं हव्यं सर्पते सर्वतोदिशम्। एतद् द्वारं द्विजश्रेष्ठ दिवसस्य तथाध्वनः॥<br><br>3623: अत्र पूर्वं प्रसूता वै दाक्षायण्यः प्रजाः स्त्रियः। यस्यां दिशि प्रवृद्धाश्च कश्यपस्यात्मसम्भवाः॥<br><br>3624: अदोमूला सुराणां श्रीयंत्र शक्रोऽभ्यषिच्यत। सुरराज्येन विप्रर्षे देवैश्चात्र तपश्चितम्॥<br><br>3625: एतस्मात् कारणाद् ब्रह्मन् पूर्वेत्येषा दिगुच्यते। यस्मात् पूर्वतरे काले पूर्वमेवावृता सुरैः॥<br><br>3626: अत एव च सर्वेषां पूर्वामाशां प्रचक्षते। पूर्वं सर्वाणि कार्याणि दैवानि सुखमीप्सता॥<br><br>3627: अत्र वेदाञ्जगौ पूर्वं भगवाँल्लोकभावनः। अत्रैवोक्ता सवित्राऽऽसीत् सावित्री ब्रह्मवादिषु॥<br><br>3628: अत्र दत्तानि सूर्येण यजूंषि द्विजसत्तम। अत्र लब्धवरः सोमः सुरैः क्रतुषु पीयते॥<br><br>3629: अत्र तृप्ता हुतवहाः स्वां योनिमुपभुञ्जते। अत्र पातालमाश्रित्य वरुण: श्रियमाप च॥<br><br>3630: अत्र पूर्वं वसिष्ठस्य पौराणस्य द्विजर्षभ। सूतिश्चैव प्रतिष्ठा च निधनं च प्रकाशते॥<br><br>3631: ओङ्कारस्यात्र जायन्ते सुतयो दशतीर्दश। पिबन्ति मुनयो यत्र हविधूमं स्म धूमपाः॥<br><br>3632: प्रोक्षिता यत्र बहवो वराहाद्या मृगा वने। शक्रेण यज्ञभागार्थं दैवतेषु प्रकल्पिताः॥<br><br>3633: अत्राहिताः कृतघ्नाश्च मानुषाश्चासुराश्च ये। उदयंस्तान् हि सर्वान् वै क्रोधाद्धन्ति विभावसुः॥<br><br>3634: एतद् द्वारं त्रिलोकस्य स्वर्गस्य च सुखस्य च। एष पूर्वो दिशां भागो विशावोऽत्र यदीच्छसि॥<br><br>3635: प्रियं कार्यं हि मे तस्य यस्यास्मि वचने स्थितः। ब्रूहि गालव यास्यामि शृणु चाप्यपरां दिशम्॥<br><br>3636: सुपर्ण उवाच इयं विवस्वता पूर्वं श्रौतेन विधिना किल। गुरवे दक्षिणां दत्ता दक्षिणेत्युच्यते च दिक्॥<br><br>3637: अत्र लोकत्रयस्यास्य पितृपक्षः प्रतिष्ठितः। अत्रोष्मपाणां देवानां निवासः श्रूयते द्विज॥<br><br>3638: अत्र विश्वे सदा देवाः पितृभिः सार्धमासते। इज्यमानाः स्म लोकेषु सम्प्राप्तास्तुल्यभागताम्॥<br><br>3639: एतद् द्वितीयं देवस्य द्वारमाचक्षते द्विज। त्रुटिशो लवशश्चापि गण्यते कालनिश्चयः॥<br><br>3640: अत्र देवर्षयो नित्यं पितृलोकर्षयस्तथा। तथा राजर्षयः सर्वे निवसन्ति गतव्यथा:॥<br><br>3641: अत्र धर्मश्च सत्यं च कर्म चात्र निगद्यते। गतिरेषा द्विजश्रेष्ठ कर्मणामवसायिनाम्॥<br><br>3642: एषा दिक् सा द्विजश्रेष्ठ यां सर्वः प्रतिपद्यते। वृता त्वनवबोधेन सुखं तेन न गम्यते॥<br><br>3643: नैर्ऋतानां सहस्राणि बहून्यत्र द्विजर्षभ। सृष्टानि प्रतिकूलानि द्रष्टव्यान्यकृतात्मभिः॥<br><br>3644: अत्र मन्दरकुलेषु विप्रर्षिसदनेषु च। गायन्ति गाथा गन्धर्वाश्चित्तबुद्धिहरा द्विज॥<br><br>3645: अत्र सामानि गाथाभिः श्रुत्वा गीतानि रैवतः। गतदारो गतामात्यो गतराज्यो वनं गतः॥<br><br>3646: अत्र सावर्णिना चैव यवक्रीतात्मजेन च। मर्यादा स्थापिता ब्रह्मन् यां सूर्यो नातिवर्तते॥<br><br>3647: अत्र राक्षसराजेन पौलस्त्येन महात्मना। रावणेन तपश्चीक़ सुरेभ्योऽमरता वृता॥<br><br>3648: अत्र वृत्तेन वृत्रोऽपि शक्रशत्रुत्यमीयिवान्। अत्र सर्वासवः प्राप्ताः पुनर्गच्छन्ति पञ्चधा॥<br><br>3649: अत्र दुष्कृतकर्माणो नराः पच्यन्ति गालव। अत्र वैतरणी नाम नदी वितरणैर्वृता। । अत्र गत्वा सुखस्यान्तं दुःखस्यान्तं प्रपद्यते। अत्र वृत्तो दिनकरः सुरसं क्षरते पयः॥<br><br>3650: काष्ठां चासाद्य वासिष्ठी हिमपुत्सृजते पुनः। अत्राहं गालव पुरा क्षुधातः परिचिन्तयन्॥<br><br>3651: लब्धवान् युध्यमानौ द्वौ बृहन्तौ गजकच्छपौ। अत्र चक्रधनुर्नाम सूर्याज्जातो महानृषिः॥<br><br>3652: विदुर्यं कपिलं देवं येनार्ताः सगरात्मजाः। अत्र सिद्धाः शिवा नाम ब्राह्मणा वेदपारगाः॥<br><br>3653: अधीत्य सकलान् वेदाँल्लेभिरे मोक्षमक्षयम्। अत्र भोगवती नाम पुरी वासुकिपालिता॥<br><br>3654: तक्षकेण च नागेन तथैवैरावतेन च। अत्र निर्याणकालेऽपि तमः सम्प्राप्यते महत्॥<br><br>3655: अभेद्यं भास्करेणापि स्वयं वा कृष्णवर्त्मना। एष तस्यापि ते मार्गः परिचार्यस्य गालव। ब्रूहि मे यदि गन्तव्यं प्रतीची शृणु चापराम्॥<br><br>3656: सुपर्ण उवाच इयं दिग् दयिता राज्ञो वरुणस्य तु गोपतेः। सदा सलिलराज्य प्रतिष्ठा चादिरेव च। । । । अत्र पश्चादहः सूर्यो विसर्जयति गाः स्वयम्। पश्चिमेत्यभिविख्याता दिगियं द्विजसत्तम॥<br><br>3657: यादसामत्र राज्येन सलिलस्य च गुप्तये। कश्यपो भगवान् देवो वरुणं स्माभ्यषेचयत्॥<br><br>3658: अत्र पीत्वा समस्तान् वै वरुणस्य रसांस्तु षट्। जायते तरुणः सोमः शुक्लस्यादौ तमिस्रहा। ॥<br><br>3659: अत्र पश्चात् कृता दैत्या वायुना संयतास्तदा। निःश्वसन्तो महावातैरर्दिताः सुषुपुर्द्विज॥<br><br>3660: अत्र सूर्यं प्रणयिन प्रतिगृह्णाति पर्वतः। अस्तो नाम यतः संध्या पश्चिमा प्रतिसर्पति॥<br><br>3661: अतो रात्रिश्च निद्रा च निर्गता दिवसक्षये। जायते जीवलोकस्य हर्तुमर्धमिवायुषः॥<br><br>3662: अत्र देवीं दितिं सुप्तामात्मप्रसवधारिणीम्। विगर्भामकरोच्छनो यत्र जातो मरुद्गणः॥<br><br>3663: अत्र मूलं हिमवतो मन्दरं याति शाश्वतम्। अपि वर्षसहस्रेण न चास्यान्तोऽधिगम्यते॥<br><br>3664: अत्र काञ्चनशैलस्य काञ्चनाम्बुरुहस्य च। उदधेस्तीरमासाद्य सुरभिः क्षरते पयः॥<br><br>3665: अत्र मध्ये समुद्रस्य कबन्धः प्रतिदृश्यते। स्वर्भानोः सूर्यकल्पस्य सोमसूर्यो जिघांसतः॥<br><br>3666: सुवर्णशिरसोऽप्यत्र हरिरोम्णः प्रगायतः। अदृश्यस्याप्रमेयस्य श्रूयते विपुलो ध्वनिः॥<br><br>3667: अत्र ध्वजवती नाम कुमारी हरिमेधसः। आकाशे तिष्ठ तिष्ठेति तस्थौ सूर्यस्य शासनात्॥<br><br>3668: अत्र वायुस्तथा वह्निरापः खं चापि गालव। आह्निकं चैव नैशं च दुःखं स्पर्श विमुञ्चति॥<br><br>3669: अतः प्रभृति सूर्यस्य तिर्यगावर्तते गतिः। अत्र ज्योतींषि सर्वाणि विशन्त्यादित्यमण्डलम्॥<br><br>3670: अष्टविंशतिरात्रं च चक्रम्य सह भानुना। निष्पतन्ति पुनः सूर्यात् सोमसंयोगयोगतः॥<br><br>3671: अत्र नित्यं स्रवन्तीनां प्रभवः सागरोदयः। अत्र लोकत्रयस्यापस्तिष्ठन्ति वरुणालये॥<br><br>3672: अत्र पन्नगराजस्याप्यनन्तस्य निवेशनम्। अनादिनिधस्यात्र विष्णोः स्थानमनुत्तमम्॥<br><br>3673: अत्रानलसखस्यापि पवनस्य निवेशनम्। महर्षेः कश्यपस्यात्र मारीचस्य निवेशनम्॥<br><br>3674: एष ते पश्चिमो मार्गो दिग्द्वारेण प्रकीर्तितः। ब्रूहि गालव गच्छावो बुद्धिः का द्विजसत्तम॥<br><br>3675: सुपर्ण उवाच यस्मादुत्तार्यते पापाद् यस्मान्निःश्रेयसोऽश्नुते। अस्मादुत्तारणबलादुत्तरेत्युच्यते द्विज॥<br><br>3676: उत्तरस्य हिरण्यस्य परिवापश्च गालव। मार्गः पश्चिमपूर्वाभ्यां दिग्भ्यां वै मध्यमः स्मृतः॥<br><br>3677: अस्यां दिशि वरिष्ठायामुत्तरायां द्विजर्षभ। नासौम्यो नाविधेयात्मा नाधर्मो वसते जनः॥<br><br>3678: अत्र नारायणः कृष्णो जिष्णुश्चैव नरोत्तमः। बदर्यामाश्रमपदे तथा ब्रह्मा च शाश्वतः॥<br><br>3679: अत्र वै हिमवत्पृष्ठे नित्यमास्ते महेश्वरः। प्रकृत्या पुरुषः सार्धं युगान्ताग्निसमप्रभः॥<br><br>3680: न स दृश्यो मुनिगणैस्तथा देवैः सवासवैः। गन्धर्वयक्षसिद्धैर्वा नरनारायणादृते॥<br><br>3681: अत्र विष्णुः सहस्राक्षः सहस्रचरणोऽव्ययः। सहस्रशिरसः श्रीमानेकः पश्यति मायया। ॥<br><br>3682: अत्र राज्येन विप्राणां चन्द्रमाश्चाभ्यषिच्यत। अत्र गङ्गां महादेवः पतन्तीं गगनाच्च्युताम्॥<br><br>3683: प्रतिगृह्य ददौ लोके मानुषे ब्रह्मवित्तम। अत्र देव्या तपस्तप्तं महेश्वरपरीप्सया॥<br><br>3684: अत्र कामश्च रोषश्च शैलचोमा च सम्बभुः। अत्र राक्षसयक्षाणां गन्धर्वाणां च गालव॥<br><br>3685: आधिपत्येन कैलासे धनदोऽप्यभिषेचितः। अत्र चैत्ररथं रम्यमत्र वैखानसाश्रमः॥<br><br>3686: अत्र मन्दाकिनी चैव मन्दरश्च द्विजर्षभ। अत्र सौगन्धिकवनं नैर्ऋतैरभिरक्ष्यते॥<br><br>3687: शाद्वलं कदलीस्कन्धमत्र संतानका नगाः। अत्र संयमनित्यानां सिद्धानां स्वैरचारिणाम्॥<br><br>3688: विमानान्यनुरूपाणि कामभोग्यानि गालव। अत्र ते ऋषयः सप्त देवी चारुन्धती तथा॥<br><br>3689: गालव उवाच गरुत्मन् भुजगेन्द्रारे सुपर्ण विनतात्मज। नय मां तार्क्ष्य पूर्वेण यत्र धर्मस्य चक्षुषी॥<br><br>3690: पूर्वमेतां दिशं गच्छ या पूर्वं परिकीर्तिता। देवतानां हि सांनिध्यमत्र कीर्तितवानसि॥<br><br>3691: अत्र सत्यं च धर्मश्च त्वया सम्यक् प्रकीर्तितः। इच्छेयं तु समागन्तुं समस्तैर्दैवतैरहम्। भूयश्च तान् सुरान् द्रष्टुमिच्छेयमरुणानुज॥<br><br>3692: नारद उवाच तमाह विनतासूनुरारोह स्वेति वै द्विजम्। आरुरोहाथ स मुनिर्गरुडं गालवस्तदा॥<br><br>3693: गालव उवाच क्रममाणस्य ते रूपं दृश्यते पन्नगाशन। भास्करस्येव पूर्वाह्ने सहस्रांशोर्विवस्वतः॥<br><br>3694: पक्षवातप्रणुन्नानां वृक्षाणामनुगामिनाम्। प्रस्थितानामिव समं पश्यामीह गतिं खग॥<br><br>3695: ससागरवनामुर्वी सशैलवनकाननाम्। आकर्षनिव चाभासि पक्षवातेन खेचर॥<br><br>3696: समीननागनक्रं च खमिवारोप्यते जलम्। वायुना चैव महता पक्षवातेन चानिशम्॥<br><br>3697: तुल्यरूपाननान् मत्स्यांस्तथा तिमितिर्मिगिलान्। नागाश्वनरवक्त्रांश्च पश्याम्युन्मथितानिव॥<br><br>3698: महार्णवस्य च रवैः श्रोत्रे मे बधिरे कृते। न शृणोमि न पश्यामि नात्मनो वेद्मि कारणम्॥<br><br>3699: शनैः स तु भवान् यातु ब्रह्मवध्यामनुस्मरन्। न दृश्यते रविस्तात न दिशो न च खं खग॥<br><br>3700: तम एव तु पश्याम शरीरं ते न लक्षये। मणीव जात्यौ पश्यामि चक्षुषी तेऽहमण्डज॥<br><br>3701: शरीरं तु न पश्यामि तव चैवात्मनश्च ह। पदे पदे तु पश्यामि शरीरादग्निमुत्थितम्॥<br><br>3702: स मे निर्वाप्य सहसा चक्षुषी शाम्य ते पुनः। तन्नियच्छ महावेगं गमने विनतात्मजः॥<br><br>3703: न मे प्रयोजनं किंचिद् गमने पन्नगाशन। संनिवर्त महाभाग न वेगं विषहामि ते॥<br><br>3704: गुरवे संश्रुतानीह शतान्यष्टौ हि वाजिनाम्। एकतः श्यामकर्णानां शुभ्राणां चन्द्रवर्चसाम्॥<br><br>3705: तेषां चैवापवर्गाय मार्ग पश्यामि नाण्डज। ततोऽयं जीवितत्यागे दृष्टो मार्गो मयाऽऽत्मनः॥<br><br>3706: नैव मेऽस्ति धनं किंचिन्न धनेनान्वितः सुहृत्। न चार्थेनापि महता शक्यमेतद् व्यपोहितुम्॥<br><br>3707: नारद उवाच एवं बहु च दीनं च ब्रुवाणं गालवं तदा। प्रत्युवाच व्रजन्नेव प्रहसन् विनतात्मजः॥<br><br>3708: नातिप्रज्ञोऽसि विप्रर्षे योऽऽत्मानंत्यक्तुमिच्छसि। न चापि कृत्रिमः कालः कालो हि परमेश्वरः॥<br><br>3709: किमहं पूर्वमेवेह भवता नाभिचोदितः। उपायोऽत्र महानस्ति येनैतदुपपद्यते॥<br><br>3710: तदेष ऋषभो नाम पर्वतः सागरान्तिके। अत्र विश्रम्य भुक्त्वा च निवर्तिष्याव गालव॥<br><br>3711: नारद उवाच ऋषभस्य ततः शृङ्गं निपत्य द्विजपक्षिणौ। शाण्डिली ब्राह्मणी तत्र ददृशाते तपोऽन्विताम्॥<br><br>3712: अभिवाद्य सुपर्णस्तु गालवश्चाभिपूज्य ताम्। तया च स्वागतेनोक्तौ विष्टरे संनिषीदतुः॥<br><br>3713: सिद्धमन्नं तया दत्तं बलिमन्त्रोपबृंहितम्। भुक्त्वा तृप्तावुभौ भूमौ सुप्तौ तावनुमोहितौ॥<br><br>3714: मुहूर्तात् प्रतिबुद्धस्तु सुपर्णो गमनेप्सया। अथ भ्रष्टतनूजाङ्गमात्मानं ददृशे खगः॥<br><br>3715: मांसपिण्डोपमोऽभूत् स मुखपादान्वितः खगः। गालवस्तं तथा दृष्ट्वा विमनाः पर्यपृच्छत॥<br><br>3716: किमिदं भवता प्राप्तमिहागमनजं फलम्। वासोऽयमिह कालं तु कियन्तं नौ भविष्यति॥<br><br>3717: किं नु ते मनसा ध्यातमशुभं धर्मदूषणम्। न ह्ययं भवतः स्वल्पो व्यभिचारो भविष्यति॥<br><br>3718: सुपर्णोऽथाब्रवीद् विप्रं प्रध्यातं वै मया द्विज। इमां सिद्धामितो नेतुं तत्र यत्र प्रजापतिः॥<br><br>3719: यत्र देवो महादेवो यत्र विष्णुः सनातनः। यत्र धर्मश्च यज्ञश्च तत्रेयं निवसेदिति॥<br><br>3720: सोऽहं भगवती याचे प्रणतः प्रियकाम्यया। मयैतन्नाम प्रध्यातं मनसा शोचता किल॥<br><br>3721: तदेवं बहुमानात् ते मयेहानीप्सितं कृतम्। सुकृतं दुष्कृतं वात्वं माहात्म्यात् क्षन्तुमर्हसि॥<br><br>3722: सा तौ तदाब्रवीत् तुष्टा पतगेन्द्रद्विजर्षभौ। न भेतव्यं सुपर्णोऽसि सुपर्ण त्यज सम्भ्रमम्॥<br><br>3723: निन्दितास्मि त्वया वत्स न च निन्दा क्षमाम्यहम्। लोकेभ्यः सपदि भ्रश्येद् यो मां निन्देत पापकृत्॥<br><br>3724: हीनयालक्षणैः सर्वैस्तथानिन्दितया मया। आचारं प्रतिगृह्णन्त्या सिद्धिः प्राप्तेयमुत्तमा॥<br><br>3725: आचारः फलते धर्ममाचारः फलते धनम्। आचाराच्छ्यिमाप्नोति आचारो हन्त्यलक्षणम्॥<br><br>3726: तदायुष्मन् खगपते यथेष्टं गम्यतामितः। न च ते गर्हणीयाऽहं गर्हितव्याः स्त्रियः क्वचित्॥<br><br>3727: भवितासि यथापूर्वं बलवीर्यसमन्वितः। बभूवतुस्ततस्तस्य पक्षौ द्रविणवत्तरौ॥<br><br>3728: अनुज्ञातस्तु शाण्डिल्या यथागतमुपागमत्। नैव चासादयामास तथारूपांस्तुरंगमान्॥<br><br>3729: विश्वामित्रोऽथ तं दृष्ट्वागालवं चाध्वनि स्थितः। उवाच वदतां श्रेष्ठो वैनतेयस्य संनिधौ॥<br><br>3730: यस्त्वया स्वयमेवार्थः प्रतिज्ञातो मम द्विज। तस्य कालोऽपवर्गस्य यथा वा मन्यते भवान्॥<br><br>3731: प्रतीक्षिष्याम्यहं कालमेतावन्तं तथा परम्। यथा संसिध्यते विप्र स मार्गस्तु निशाम्यताम्॥<br><br>3732: सुपर्णोऽथाब्रवीद् दीनं गालवं भृशदुःखितम्। प्रत्यक्षं खल्विदानी मे विश्वामित्रो यदुक्तवान्। ॥<br><br>3733: तदागच्छ द्विजश्रेष्ठ मन्त्रयिष्याव गालव। नादत्त्वा गुरवे शक्यं कृत्स्नमर्थत्वयाऽऽसितुम्॥<br><br>3734: नारद उवाच अथाह गालवं दीनं सुपर्णः पततां वरः। निर्मितं वाह्निना भूमौ वायुना शोधितं तथा। यस्माद्धिरण्मयं सर्वं हिरण्यं तेन चोच्यते॥<br><br>3735: धत्ते धारयते चेदमेतस्मात् कारणाद् धनम्। तदेतत् त्रिषु लोकेषु धनं तिष्ठति शाश्वतम्॥<br><br>3736: नित्यं प्रोष्ठपदाभ्यां च शुक्रे धनपतौ तथा। मनुष्येभ्यः समादत्ते शुक्रश्चित्तार्जितं धनम्॥<br><br>3737: अजैकपादहिर्बुध्यै रक्ष्यते धनदेन च। एवं न शक्यते लब्धुमलब्धव्यं द्विजर्षभ। ऋते च धनमश्वानां नावाप्तिर्विद्यते तव। ॥<br><br>3738: स त्वं याचात्र राजानं कंचिद् राजर्षिवंशजम्। अपीड्य राजा पौरान् हि यो नौ कुर्यात् कृतार्थिनौ॥<br><br>3739: अस्ति सोमान्ववाये मे जातः कश्चिन्नृपः सखा। अभिगच्छावहे तं वै तस्यास्ति विभवो भुवि॥<br><br>3740: ययाति म राजर्षिर्नाहुषः सत्यविक्रमः। स दास्यति मया चोक्तो भवता चार्थितः स्वयम्॥<br><br>3741: विभवश्चास्य सुमहानासीद् धनपतेरिव। एवं गुस्धन विद्वन् दानेनैव विशोधय॥<br><br>3742: तथा तौ कथयन्तौ च चिन्तयन्तौ च यत् क्षमम्। प्रतिष्ठाने नरपतिं ययातिं प्रत्युपस्थितौ॥<br><br>3743: प्रतिगृह्य च सत्कारैरर्घ्यपाद्यादिकं वरम्। पृष्टश्चागमने हेतुमुवाच विनतासुतः॥<br><br>3744: अयं मे नाहुष सखा गालवस्तपसो निधिः। विश्वामित्रस्य शिष्योऽभूत् वर्धाण्ययुतशो नृप॥<br><br>3745: सोऽयं तेनाभ्यनुज्ञात उपकारेप्सया द्विजः। तमाह भगवन् किं ते ददानि गुरुदक्षिणाम्॥<br><br>3746: असकृत् तेन चोक्तेन किंचिदागतमन्युना। अयमुक्तः प्रयच्छेति जानता विभवं लघु॥<br><br>3747: एकतः श्यामकर्णानां शुभ्राणां शुद्धजन्मनाम्। अष्टौ शतानि मे देहि हयानां चन्द्रवर्चसाम्॥<br><br>3748: गुर्वर्थो दीयतामेष यदि गालव मन्यसे। इत्येवमाह सक्रोधो विश्वामित्रस्तपोधनः॥<br><br>3749: सोऽयं शोकेन महता तप्यमानो द्विजर्षभः। अशक्तः प्रतिकर्तुं तद् भवन्तं शरणं गतः॥<br><br>3750: प्रतिगृह्य नरव्याघ्र त्वत्तो भिक्षां गतव्यथः। कृत्वापवर्ग गुरवे चरिष्यति महत् तपः॥<br><br>3751: तपसः संविभागेन भवन्तमपि योक्ष्यते। स्वेन राजर्षितपसा पूर्णं त्वां पूरयिष्यति॥<br><br>3752: यावन्ति रोमाणि हये भवन्तीह नरेश्वर। तावन्तो वाजिनो लोकान् प्राप्नुवन्ति महीपते॥<br><br>3753: पात्रं प्रतिग्रहस्यायं दातुं पात्रं तथा भवान्। शो क्षीरमिवासिक्तं भवत्वेतत् तथोपमम्॥<br><br>3754: नारद उवाच एवमुक्तः सुपर्णेन तथ्यं वचनमुत्तमम्। विमृश्यावहितो राजा निश्चित्य च पुनः पुनः॥<br><br>3755: यष्टा क्रतुसहस्राणां दाता दानपतिः प्रभुः। ययातिः सर्वकाशीश इदं वचनमब्रवीत्॥<br><br>3756: दृष्ट्वा प्रियसखं टायं गालवं च द्विजर्षभम्। निदर्शनं च तपसा भिक्षा श्लाघ्यां च कीर्तिताम्॥<br><br>3757: अतीत्य च नृपानन्यानादित्यकुलसम्भवान्। मत्सकाशमनुप्राप्तावेतां बुद्धिमवेक्ष्य च॥<br><br>3758: अद्य मे सफलं जन्म तारितं चाद्य मे कुलम्। अद्यायं तारितो देशो मम तार्क्ष्य त्वयानघ। ॥<br><br>3759: वक्तुमिच्छामि तु सखे यथा जानासि मां पुरा। न तथा वित्तवानस्मि क्षीणं वित्तं च मे सखे। ॥<br><br>3760: न च शक्तोऽस्मि ते कर्तुं मोघमागमनं खग। न चाशामस्य विप्रर्षेवितथीकर्तुमुत्सहे॥<br><br>3761: तत् तु दास्यामि यत् कार्यमिदं सम्पादयिष्यति। अभिगम्य हताशो हि निवृत्तो दहते कुलम्॥<br><br>3762: नातः परं वैनतेय किंचित् पापिष्ठमुच्यते। यथाशानाशनाल्लोके देहि नास्तीति वा वचः॥<br><br>3763: हताशो ह्यकृतार्थः सन् हतः सम्भावितो नरः। हिनस्ति तस्य पुत्रांश्च पौत्रांश्चाकुर्वतो हितम्॥<br><br>3764: तस्माच्चतुर्णां वंशानां स्थापयित्री सुता मम। इयं सुरसुतप्रख्या सर्वधर्मोपचायिनी॥<br><br>3765: प्रदास्यन्ति नृपा सदा देवमनुष्याणामसुराणां च गालव। कादिक्षता रूपतो बाला सुता मे प्रतिगृह्यताम्॥<br><br>3766: अस्याः शुल्कं राज्यमपि ध्रुवम्। किं पुनः श्यामकर्णानां हयानां द्वे चतुः शते॥<br><br>3767: स भवान् प्रतिगृह्णातु ममैतां माधवीं सुताम्। अहं दौहित्रवान् स्यां वै वर एष मम प्रभो॥<br><br>3768: प्रतिगृह्य च तां कन्यां गालवः सह पक्षिणा। पुनर्द्रक्ष्याव इत्युक्त्वा प्रतस्थे सह कन्यया॥<br><br>3769: उपलब्धमिदं द्वारमश्वानामिति चाण्डजः। उक्त्वा गालवमापृच्छ्य जगाम भवनं स्वकम्॥<br><br>3770: गते पतगराजे तु गालवः सह कन्यया। चिन्तयानः क्षमं दाने राज्ञां वै शुल्कतोऽगमत्॥<br><br>3771: सोऽगच्छन्मनसेक्ष्वाकुं हर्यश्वं राजसत्तमम्। अयोध्यायां महावीर्यं चतुरङ्गबलान्वितम्॥<br><br>3772: कोशधान्यबलोपेतं प्रियपौरं द्विजप्रियम्। प्रजाभिकामं शाम्यन्तं कुर्वाणं तप उत्तमम्॥<br><br>3773: तमुवागम्य विप्रः स हर्यश्वं गालवोऽब्रवीत्। कन्येयं मम राजेन्द्र प्रसवैः कुलवर्धिनी॥<br><br>3774: इयं शुल्केन भार्यार्थं हर्यश्व प्रतिगृह्यताम्। शुल्कं ते कीर्तयिष्यामि तच्छ्रुत्वा सम्प्रधार्यताम्॥<br><br>3775: नारद उवाच हर्यश्वस्त्वब्रवीद् राजा विचिन्त्य बहुधा ततः। दीर्घमुष्णं च निःश्वस्य प्रजाहेतोर्नृपोत्तमः॥<br><br>3776: उन्नतेषूनता षट्सु सूक्ष्मा सूक्ष्मेषु पञ्चसु। गम्भीरा त्रिषु गम्भीरेष्वियं रक्ता च पञ्चसु॥<br><br>3777: बहुदेवासुरालोका बहुगन्धर्वदर्शना। बहुलक्षणसम्पन्ना बहुप्रसवधारिणी॥<br><br>3778: समर्थेयं जनयितुं चक्रवर्तिनमात्मजम्। ब्रूहि शुल्कं द्विजश्रेष्ठ समीक्ष्य विभवं मम॥<br><br>3779: गालव उवाच एकतः श्यामकर्णानां शतान्यष्टौ प्रयच्छ मे। हयानां चन्द्रशुभ्राणां देशजानां वपुष्मताम्॥<br><br>3780: ततस्तव भवित्रीयं पुत्राणां जननी शुभा। अरणीव हुताशानां योनिरायतलोचना॥<br><br>3781: नारद उवाच एतच्छ्रुत्वा वचो राजा हर्यश्वः काममोहितः। उवाच गालव दीनो राजर्षिर्ऋषिसत्तमम्॥<br><br>3782: द्वे मे शते संनिहिते हयानां यद्विधास्तव। एष्टव्याः शतशस्त्वन्ये चरन्ति मम वाजिनः॥<br><br>3783: सोऽहमेकमपत्यं वै जनयिष्यामि गालव। अस्यामेतं भवान् काम सम्पादयतु मे वरम्॥<br><br>3784: एतच्छ्रुत्वा तु सा कन्या गालवं वाक्यमब्रवीत्। मम दत्तो वरः कश्चित् केनचिद् ब्रह्मवादिना॥<br><br>3785: प्रसूत्यन्ते प्रसूत्यन्ते कन्यैव त्वं भविष्यसि। स त्वं ददस्व मां राज्ञे प्रतिगृह्य हयोत्तमान्॥<br><br>3786: नृपेभ्यो हि चतुर्थ्यस्ते पूर्णान्यष्टौ शतानि मे। भविष्यन्ति तथा पुत्रा मम चत्वार एव च। ॥<br><br>3787: क्रियतामुपसंहारो गुर्वर्थं द्विजसत्तम। एषा तावन्मम प्रज्ञा यथा वा मन्यसे द्विज॥<br><br>3788: एवमुक्तस्तु स मुनिः कन्यया गालवस्तदा। हर्यश्वं पृथिवीपालमिदं वचनमब्रवीत्॥<br><br>3789: इयं कन्या नरश्रेष्ठ हर्यश्व प्रतिगृह्यताम्। चतुर्भागेन शुल्कस्य जनयस्वैकमात्मजम्॥<br><br>3790: प्रतिगृह्य स तां कन्यां गालवं प्रतिनन्द्य च। समये देशकाले च लब्धवान् सुतमीप्सितम्॥<br><br>3791: ततो वसुमना नाम वसुभ्यो वसुमत्तरः। वसुप्रख्यो नरपतिः स बभूव वसुप्रदः॥<br><br>3792: अथ काले पुनर्धीमान् गालवः प्रत्युपस्थितः। उपसंगम्य चोवाच हर्यश्वं प्रीतमानसम्॥<br><br>3793: जातो नृप सुतस्तेऽयं बालो भास्करसंनिभः। कालो गन्तुं नरश्रेष्ठ भिक्षार्थमपरं नृपम्॥<br><br>3794: हर्यश्वः सत्यवचने स्थितः स्थित्वा च पौरुषे। दुर्लभत्वाद्धयानां च प्रददौ माधवीं पुनः॥<br><br>3795: माधवी च पुनर्दीप्तां परित्यज्य नृपश्रियम्। कुमारी कामतो भूत्वा गालवं पृष्ठतोऽन्वयात्॥<br><br>3796: त्वय्येव तावत् तिष्ठन्तु हया इत्युक्तवान् द्विजः। प्रययौ कन्यया सार्धं दिवोदासं प्रजेश्वरम्॥<br><br>3797: गालव उवाच महावीर्यो महीपाल: काशीनामीश्वरः प्रभुः। दिवोदास इति ख्यातो भैमसेनिनराधिपः॥<br><br>3798: तत्र गच्छावहे भद्रे शनैरागच्छ मा शुचः। धार्मिकः संयमे युक्तः सत्ये चैव जनेश्वरः॥<br><br>3799: नारद उवाच तमुपागम्य स मुनिया॑यतस्तेन सत्कृतः। गालव: प्रसवस्यार्थं तं नृपं प्रत्यचोदयत्॥<br><br>3800: दिवोदास उवाच श्रुतमेतन्मया पूर्वं किमुक्त्वा विस्तरं द्विज। काक्षितो हि मयैषोऽर्थः श्रुत्वैव द्विजसत्तम॥<br><br>3801: एतच्च मे बहुमतं यदुत्सृज्य नराधिपान्। मामेवमुपयातोऽसि भावि चैतदसंशयम्॥<br><br>3802: स एव विभवोऽस्माकमश्वानामपि गालव। अहमेप्येकमेवास्यां जनयिष्यामि पार्थिवम्॥<br><br>3803: तथेत्युक्त्वा द्विजश्रेष्ठः प्रादात् कन्यां महीपतेः। विधिपूर्वां च तां राजा कन्यां प्रतिगृहीतवान्॥<br><br>3804: रेमे स तस्यां राजर्षिः प्रभावत्यां यथा रविः। स्वाहायां च यथा वह्निर्यथा शच्यां च वासवः॥<br><br>3805: यथा चन्द्रश्च रोहिण्यां यथा धूमोर्णया यमः। वरुणश्च यथा गौर्यां यथा चा धनेश्वरः॥<br><br>3806: यथा नारायणो लक्ष्यां जाह्रव्यां च यथोदधिः। यथा रुद्रश्च रुद्राण्यां यता वेद्यां पितामहः॥<br><br>3807: अदृश्यन्त्यां च वासिष्ठो वसिष्ठश्चाक्षमालया। च्यवनश्च सुकन्यायां पुलस्त्यः संध्यया यथा॥<br><br>3808: अगस्त्यश्चापि वैद( सावित्र्यां सत्यवान् यथा। यथा भृगुः पुलोमायामदित्यां कश्यपो यथा। ॥<br><br>3809: रेणुकायां यथाऽऽर्चीको हैमवत्यां च कौशिकः। बृहस्पतिश्च तारायां शुक्रश्च शतपर्वणा॥<br><br>3810: यथा भूम्यां भूमिपतिसर्वश्यां च पुरूरवाः। ऋचीकः सत्यवत्यां च सरस्वत्यां यथा मनुः॥<br><br>3811: शकुन्तलायां दुष्यन्तो धृत्यां धर्मश्च शाश्वतः। दमयन्त्यां नलश्चैव सत्यवत्यां च नारदः॥<br><br>3812: जरत्कारुर्जरत्कार्वां पुलस्त्यश्च प्रतीच्यया। मेनकायां यथोर्णायुस्तुम्बुस्श्चैव रम्भया॥<br><br>3813: वासुकिः शतशीर्षायां कुमार्यां च धनंजयः। वैदेह्यां च यथा रामो रुक्मिण्यां च जनार्दनः॥<br><br>3814: तथा तु रममाणस्य दिवोदासस्य भूपतेः। माधवी जनयामास पुत्रमेकं प्रतर्दनम्॥<br><br>3815: अथाजगाम भगवान् दिवोदासं स गालवः। समये समनुप्राप्ते वचनं चेदमब्रवीत्॥<br><br>3816: निर्यातयतु मे कन्यां भवांस्तिष्ठन्तु वाजिनः। यावदन्यत्र गच्छामि शुल्कार्थं पृथिवीपते॥<br><br>3817: दिवोदासोऽथ धर्मात्मा समये गालवस्य ताम्। कन्यां निर्यातयामास स्थितः सत्ये महीपतिः॥<br><br>3818: नारद उवाच तथैव तां श्रियं त्यक्त्वा कन्या भूत्वा यशस्विनी। माधवी गालवं विप्रमभ्ययात् सत्यसंगरा॥<br><br>3819: गालवो विमृशन्नेव स्वकार्यगतमानसः। जगाम भोजनगरं द्रष्टुमौशीनरं नृपम्॥<br><br>3820: तमुवाचाथ गत्वा स नृपतिं सत्यविक्रमम्। इयं कन्या सुतौ द्वौ ते जनयिष्यति पार्थिवौ॥<br><br>3821: अस्यां भवानवाप्तार्थो भविता प्रेत्य चेह च। सोमार्कप्रतिसंकाशौ जनयित्वा सुतौ नृप॥<br><br>3822: शुल्कं तु सर्वधर्मज्ञ हयानां चन्द्रवर्चसाम्। एकतः श्यामकर्णानां देयं मह्यं चतुःशतम्॥<br><br>3823: गुर्वर्थोऽयं समारम्भो न हयैः कृत्यमस्ति मे। यदि शक्यं महाराज क्रियतामविचारितम्॥<br><br>3824: अनपत्योऽसि राजर्षे पुत्रौ जनय पार्थिव। पितृन् पुत्रप्लवेन त्वमात्मानं चैव तारय॥<br><br>3825: न पुत्रफलभोक्ता हि राजर्षे पात्यते दिवः। न याति नरकं घोरं यथा गच्छन्त्यनात्मजाः॥<br><br>3826: एतच्चान्यच्च विविधं श्रुत्वा गालवभाषितम्। उशीनरः प्रतिवचो ददौ तस्य नराधिपः॥<br><br>3827: श्रुतवानस्मि ते वाक्यं यथा वदसि गालव। विधिस्तु बलवान् ब्रह्मन् प्रवणं हि मनो मम॥<br><br>3828: शते द्वे तु ममाश्वानामीदृशानां द्विजोत्तम। इतरेषां सहस्राणि सुबहूनि चरन्ति मे॥<br><br>3829: अहमष्येकमेवास्यां जनयिष्यामि गालव। पुत्रं द्विज गतं मागं गमिष्यामि परैरहम्॥<br><br>3830: मूल्येनापि समं कुर्यां तवाहं द्विजसत्तम। पौरजानपदार्थं तु ममार्थो नात्मभोगतः॥<br><br>3831: कामतो हि धनं राजा पारक्यं यः प्रयच्छति। न स धर्मेण धर्मात्मन् युज्यते यशसा न च॥<br><br>3832: सोऽहं प्रतिग्रहीष्यामि ददात्वेतां भवान् मम। कुमारी देवग भामेकपुत्रभवाय मे॥<br><br>3833: तथा तु बहुधा कन्यामुक्तवन्तं नराधिपम्। उशीनरं द्विजश्रेष्ठो गालवः प्रत्यपूजयत्॥<br><br>3834: उशीनरं प्रतिग्राह्य गालवः प्रययौ वनम्। रेमे स तां समासाद्य कृतपुण्य इव श्रियम्॥<br><br>3835: कन्दरेषु च शैलानां नदीनां निझरेषु च। उद्योनेषु विचित्रेषु वनेषूपवनेषु च॥<br><br>3836: हर्येषु रमणीयेषु प्रासादशिखरेषु च। वातायनविमानेषु तथा गर्भगृहेषु च॥<br><br>3837: ततोऽस्य समये जज्ञे पुत्रो बालरविप्रभः। शिबिर्नाम्नाभिविख्यातो यः स पार्थिवसत्तमः॥<br><br>3838: उपस्थाय स तं विप्रो गालवः प्रतिगृह्य च। कन्यां प्रयातस्तां राजन् दृष्टवान् विनतात्मजम्॥<br><br>3839: नारद उवाच गालवं वैनतेयोऽथ प्रहसन्निदमब्रवीत्। दिष्ट्या कृतार्थं पश्यामि भवन्तमिह वै द्विज। । । । गालवस्तु वचः श्रुत्वा वैनतेयेन भाषितम्। चतुर्भागावशिष्टं तदाचख्यौ कार्यमस्य हि॥<br><br>3840: सुपर्णस्त्वब्रवीदेनं गालवं वदतां वरः। प्रयत्नस्तेन कर्तव्यो नैष सम्पत्स्यते तव॥<br><br>3841: पुरा हि कान्यकुब्जे वै गाधेः सत्यवतीं सुताम्। भार्यार्थेऽवरयत् कन्यामृचीकस्तेन भाषितः॥<br><br>3842: एकतः श्यामकर्णानां हयानां चन्द्रवर्चसाम्। भगवन् दीयतां मह्यं सहस्रमिति गालव॥<br><br>3843: ऋचीकस्तु तथेत्युक्त्वा वरुणस्यालयं गतः। अश्वतीर्थं हयाँल्लब्ध्वा दत्तवान् पार्थिवाय वै॥<br><br>3844: इष्ट्वा ते पुण्डरीकेण दत्ता राज्ञा द्विजातिषु। तेभ्यो द्वे द्वे शते क्रीत्वा प्राप्ते तैः पार्थिवैस्तदा॥<br><br>3845: अपराण्यपि चत्वारि शतानि द्विजसत्तम। नीयमानानि संतारे हृतान्यासन् वितस्तया॥<br><br>3846: एवं न शक्यमप्राप्यं प्राप्तुं गालव कर्हिचित्। इमामश्वशताभ्यां वै द्वाभ्यां तस्मै निवेदय॥<br><br>3847: विश्वामित्राय धर्मात्मन् षड्भिरश्वशतैः सह। ततोऽसि गतसम्मोहः कृतकृत्यो द्विजोत्तम॥<br><br>3848: गालवस्तं तथेत्युक्त्वा सुपर्णसहितस्ततः। आदायाश्वांश्च कन्यां च विश्वामित्रमुपागमत्॥<br><br>3849: अश्वानां काक्षितार्थानां षडिमानि शतानि वै। शतद्वयेन कन्येय भवता प्रतिगृह्यताम्॥<br><br>3850: अस्यां राजर्षिभिः पुत्रा जाता वै धार्मिकास्त्रयः। चतुर्थं जनयत्वेकं भवानपि नरोत्तमम्॥<br><br>3851: पूर्णान्येवं शतान्यष्टौ तुरगाणां भवन्तु ते। भवतो ह्यनृणो भूत्वा तपः कुर्यां यथासुखम्॥<br><br>3852: विश्वामित्रस्तु तं दृष्ट्वा गालवं सह पक्षिणा। कन्यां च तां वरारोहामिदमित्यब्रवीद् वचः॥<br><br>3853: किमियं पूर्वमेवेह न दत्ता मम गालवा पुत्रा ममैव चत्वारो भवेयुः कुलभावनाः॥<br><br>3854: प्रतिगृह्णामि ते कन्यामेकपुत्रफलाय वै। अश्वाश्चाश्रममासाद्य चरन्तु मम सर्वशः॥<br><br>3855: स तया रममाणोऽथ विश्वामित्रो महाद्युतिः। आत्मजं जनयामास माधवी पुत्रमष्टकम्॥<br><br>3856: जातमात्रं सुतं तं च विश्वामित्रो महामुनिः। संयोज्यार्थस्तथा धर्मैरश्वैस्तैः समयोजयत्॥<br><br>3857: अथाष्टकः पुरं प्रायात् तदा सोमपुरप्रभम्। निर्यात्य कन्यां शिष्याय कौशिकोऽपि वनं ययौ॥<br><br>3858: गालवोऽपि सुपर्णेन सह निर्यात्य दक्षिणाम्। मनसाऽतिप्रतीतेन कन्यामिदमुवाच ह॥<br><br>3859: जातो दानपतिः पुत्रस्त्वया शूरस्तथापरः। सत्यधर्मरतश्चान्यो यज्वा चापि तथाऽपरः॥<br><br>3860: तदागच्छ वरारोहे तारितस्ते पिता सुतैः। चत्वारश्चैव राजानस्तथा चाहं सुमध्यमे॥<br><br>3861: गालवस्त्वभ्यनुज्ञाय सुपर्णं पन्नगाशनम्। पितुर्निर्यात्य तां कन्यां प्रययौ वनमेव ह॥<br><br>3862: नारद उवाच स तु राजा पुनस्तस्याः कर्तुकामः स्वयंवरम्। उपगम्याश्रमपदं गङ्गायमुनसंगमे॥<br><br>3863: गृहीतमाल्यदामां तां रथमारोप्य माधवीम्। पूर्यदुश्च भगिनीमाश्रमे पर्यधावताम्॥<br><br>3864: नागयक्षमनुष्याणां गन्धर्वमृगपक्षिणाम्। शैलद्रुमवनौकानामासीत् तत्र समागमः॥<br><br>3865: नानापुरुषदेश्यानामीश्वरैश्च समाकुलम्। ऋषिभिर्ब्रह्मकल्पैश्च समन्तादावृतं वनम्॥<br><br>3866: निर्दिश्यमानेषु तु सा वरेषु वरवर्णिनी। वरानुत्क्रम्य सर्वांस्तान् वरं वृतवती वनम्॥<br><br>3867: अवतीर्य रथात् कन्या नमस्कृत्य च बन्धुषु। उपगम्य वनं पुण्यं तपस्तेपे ययातिजा॥<br><br>3868: उपवासैश्च विविधैर्दीक्षाभिर्नियमैस्तथा। आत्मनो लघुतां कृत्वा बभूव मृगचारिणी॥<br><br>3869: वैदूर्याङ्कुरकल्पानि मृदूनि हरितानि च। चरन्तीश्लक्ष्णशष्पाणि तिक्तानि मधुराणि च॥<br><br>3870: स्रवन्तीनां च पुण्यानां सुरसानि शुचीनि च। पिबन्ती वारिमुख्यानि शीतानि विमलानि च॥<br><br>3871: वनेषु मृगवासेषु व्याघ्रविप्रोषितेषु च। दावाग्निविप्रयुक्तेषु शून्येषु गहनेषु च॥<br><br>3872: चरन्ती हरिणैः सार्धं मृगीव वनचारिणी। चचार विपुलं धर्मं ब्रह्मचर्येण संवृतम्॥<br><br>3873: ययातिरपि पूर्वेषां राज्ञां वृत्तमनुष्ठितः। बहुवर्षसहस्रायुर्युयुजे कालधर्मणा॥<br><br>3874: पूर्यदुश्च द्वौ वंशे वर्धमानौ नरोत्तमौ। ताभ्यां प्रतिष्ठितो लोके परलोके च नाहुषः॥<br><br>3875: महीपते नरपतिर्ययातिः स्वर्गमास्थितः। महर्षिकल्पो नृपतिः स्वर्गाग्रयफलभुग विभुः॥<br><br>3876: बहुवर्षसहस्राख्ये काले बहुगुणे गते। राजर्षिषु निषण्णेषु महीयस्सु महर्धिषु॥<br><br>3877: अवमेने नरान् सर्वान् देवानृषिगणांस्तथा। ययातिर्मूढविज्ञानो विस्मयाविष्टचेतनः॥<br><br>3878: ततस्तं बुबुधे देवः शक्रो बलनिषूदनः। ते च राजर्षयः सर्वे धिग्धिगित्येवमब्रुवन्॥<br><br>3879: विचारश्च समुत्पन्नो निरीक्ष्य नहुषात्मजम्। को न्वयं कस्य वा राज्ञः कथं वा स्वर्गमागतः॥<br><br>3880: कर्मणा केन सिद्धोऽयं क्व वाऽनेन तपश्चितम्। कथं वा ज्ञायते स्वर्गे केन वा ज्ञायतेऽप्युत॥<br><br>3881: एवं विचारयन्तस्ते राजानं स्वर्गवासिनः। दृष्ट्वा पप्रच्छुरन्योन्यं ययातिं नृपतिं प्रति॥<br><br>3882: विमानपालाः शतशः स्वर्गद्वाराभिरक्षिणः। पृष्टा आसनपालाश्च न जानीमेत्यथाब्रुवन्॥<br><br>3883: सर्वे ते दावृतज्ञाना नाभ्यजानन्त तं नृपम्। स मुहूर्तादथ नृपो हतौजाश्चाभवत् तदा॥<br><br>3884: नारद उवाच अथ प्रचलितः स्थानादासनाच्च परिच्युतः। कम्पितेनेव मनसा धर्षितः शोकवह्निना॥<br><br>3885: म्लानस्रग्भ्रष्टविज्ञानः प्रभ्रष्टमुकुटाङ्गदः। विघूर्णन् स्रस्तसर्वाङ्गः प्रभ्रष्टाभरणाम्बरः॥<br><br>3886: अदृश्यमानस्तान् पश्यन्नपश्यंश्च पुनः पुनः। शून्यः शून्येन मनसा प्रपतिष्यन् महीतलम्॥<br><br>3887: किं मया मनसा ध्यातमशुभं धर्मदूषणम्। येनाहं चलित: स्थानादिति राजा व्यचिन्तयत्॥<br><br>3888: ते तु तत्रैव राजानः सिद्धाश्चाप्सरसस्तथा। अपश्यन्त निरालम्बं तं ययाति परिच्युतम्॥<br><br>3889: अथैत्य पुरुषः कश्चित् क्षीणपुण्यनिपातकः। ययातिमब्रवीद् राजान् देवराजस्य शासनात्॥<br><br>3890: अतीव मदमत्तस्त्वं न कंचिन्नावमन्यसे। मानेन भ्रष्टः स्वर्गस्ते नाहस्त्वं पार्थिवात्मज॥<br><br>3891: न च प्रज्ञायसे गच्छ पतस्वेति तमब्रवीत्। पतेयं सत्स्विति वचस्त्रिरुक्त्वा नहुषात्मजः॥<br><br>3892: पतिष्यंश्चिन्तयामास गतिं गतिमतां वरः। एतस्मिन्नेव काले तु नैमिषे पार्थिवर्षभान्॥<br><br>3893: चतुरोऽपश्यत नृपस्तेषां मध्ये पपात ह। प्रतर्दनो वसुमनाः शिबिरौशीनरोऽष्टकः॥<br><br>3894: वाजपेयेन यज्ञेन तर्पयन्ति सुरेश्वरम्। तेषामध्वरजं धूमं स्वर्गद्वारमुपस्थितम्॥<br><br>3895: ययातिरुपजिघ्रन् वै निपपात महीं प्रति। भूमौ स्वर्गे च सम्बद्धां नदी धूममयीमिव। गङ्गां गामिव गच्छन्तीमालम्ब्य जगतीपतिः॥<br><br>3896: श्रीमत्स्ववभृथाग्रयेषु चतुर्पु प्रतिबन्धुषु। मध्ये निपतितो राजा लोकपालोपमेषु सः॥<br><br>3897: चतुषू हुतकल्पेषु राजसिंहमहाग्निषु। पपात मध्ये राजर्षिर्ययाति: पुण्यसंक्षये॥<br><br>3898: तमाहुः पार्थिवाः सर्वे दीप्यमानमिव श्रिया। को भवान् कस्य वा बन्धुर्देशस्य नगरस्य वा॥<br><br>3899: यक्षो वाप्यथवा देवो गन्धर्वो राक्षसोऽपि वा। न हि मानुषरूपोऽसि को वाऽर्थः काइझ्यते त्वया। । १६। ययातिरुवाच ययातिरस्मि राजर्षिः क्षीणपुण्यश्च्युतो दिवः। पतेयं सत्स्विति ध्यायन् भवत्सु पतितस्ततः॥<br><br>3900: राजान ऊचुः सत्यमेतद् भवतु ते काक्षितं पुरुषर्षभ। सर्वेषां नः क्रतुफलं धर्मश्च प्रतिगृह्यताम्॥<br><br>3901: ययातिरुवाच नाहं प्रतिग्रहधनो ब्राह्मणः क्षत्रियो ह्यहम्। न च मे प्रवणा बुद्धिः परपुण्यविनाशने॥<br><br>3902: नारद उवाच एतस्मिन्नेव काले तु मृगचर्याक्रमागताम्। माधवीं प्रेक्ष्य राजानस्तेऽभिवाद्येदमब्रुवन्। ॥<br><br>3903: किमागमनकृत्यं ते किं कुर्मः शासनं तव। आज्ञाप्या हि वयं सर्वे तव पुत्रास्तपोधने॥<br><br>3904: तेषां तद् भाषितं श्रुत्वा माधवी परया मुदा। पितरं समुपागच्छद् ययातिं सा ववन्द च॥<br><br>3905: स्पृष्ट्वा मूर्धनि तान् पुत्रांस्तापसी वाक्यमब्रवीत्। दौहित्रास्तव राजेन्द्र मम पुत्रा न ते पराः॥<br><br>3906: इमे त्वां तारयिष्यन्ति दृष्टमेतत् पुरातने। अहं ते दुहिता राजन् माधवी मृगचारिणी॥<br><br>3907: मयाप्युपचितो धर्मस्ततोऽर्धं प्रतिगृह्यताम्। यस्माद् राजन् नराः सर्वे अपत्यफलभागिनः॥<br><br>3908: तस्मादिच्छन्ति दौहित्रान् यथा त्वं वसुधाधिप। ततस्ते पार्थिवाः सर्वे शिरसा जननीं तदा॥<br><br>3909: अभिवाद्य नमस्कृत्य मातामहमथाब्रुवन्। उच्चैरनुपमैः स्निग्धैः स्वरैरापूर्य मेदिनीम्॥<br><br>3910: मातामहं नृपतयस्तारयन्तो दिवश्च्युतम्। अथ तस्मादुपगतो गालवोऽप्याह पार्थिवम्। तपसो मेऽष्टभागेन स्वर्गमारोहतां भवान्॥<br><br>3911: नारद उवाच प्रत्यभिज्ञातमात्रोऽथ सद्भिस्तैर्नरपुङ्गवः। समारोह नृपतिरस्पृशन् वसुधातलम्। ययातिर्दिव्यसंस्थानो बभूव विगतज्वरः॥<br><br>3912: दिव्यमाल्याम्बरधरो दिव्याभरणभूषितः। दिव्यगन्धगुणोपेतो न पृथ्वीमस्पृशत् पदा॥<br><br>3913: ततो वसुमनाः पूर्वमुच्चैरुच्चारयन् वचः। ख्यातो दानपतिलेकि व्याजहार नृपं तदा॥<br><br>3914: प्राप्तवानस्मि यल्लोके सर्वर्णेष्वगहया। तदप्यथ च दास्यामि तेन संयुज्यतां भवान्॥<br><br>3915: यत् फलं दानशीलस्य क्षमाशीलस्य यत् फलम्। यच्च मे फलमाधाने तेन संयुज्यतां भवान्॥<br><br>3916: ततः प्रतर्दनोऽप्याह वाक्यं क्षत्रियपुङ्गवः। यथा धर्मरतिनित्यं नित्यं युद्धपरायणः॥<br><br>3917: प्राप्तवानस्मि यल्लोके क्षत्रवंशोद्भवं यशः। वीरशब्दफलं चैव तेन संयुज्यतां भवान्॥<br><br>3918: शिबिरौशीनरो धीमानुवाच मधुरां गिरम्। यथा बालेषु नारीषु वैहार्येषु तथैव च॥<br><br>3919: संगरेषु निपातेषु तथा तद्व्यसनेषु च। अनृतं नोक्तपूर्वं मे तेन सत्येन खं व्रज॥<br><br>3920: यथा प्राणांश्च राज्यं च राजन् कामसुखानि च। त्यजेयं न पुनः सत्यं तेन सत्येन खं व्रज॥<br><br>3921: यथा सत्येन मे धर्मो यथा सत्येन पावकः। प्रीत: शतक्रतुश्चैव तेन सत्येन खं व्रज॥<br><br>3922: अष्टकस्त्वथ राजर्षिः कौशिको माधवीसुतः। अनेकशतयज्वानं नाहुषं प्राप्य धर्मवित्॥<br><br>3923: शतशः पुण्डरीका मे गोसवाश्चरिताः प्रभो। क्रतवो वाजपेयाश्च तेषां फलमवाप्नुहि॥<br><br>3924: न मे रत्नानि न धनं न तथाऽन्ये परिच्छदाः। क्रतुष्वनुपयुक्तानि तेन सत्येन खं व्रज॥<br><br>3925: यथा यथा हि जल्पन्ति दौहित्रास्तं नराधिपम्। तथा तथा वसुमतीं त्यक्त्वा राजा दिवं ययौ। ॥<br><br>3926: एवं सर्वे समस्तैस्ते राजानः सुकृतैस्तदा। ययाति स्वर्गतो भ्रष्टं तारयामासुरञ्जसा॥<br><br>3927: दोहित्राः स्वेन धर्मेण यज्ञदानकृतेन वै। चतुर्षु राजवंशेषु सम्भूताः कुलवर्धनाः। मातामहं महाप्राज्ञं दिवमारोपयन्त ते॥<br><br>3928: राजान ऊचुः राजधर्मगुणोपेताः सर्वधर्मगुणान्विताः। दोहित्रास्ते वयं राजन् दिवमारोह पार्थिव॥<br><br>3929: नारद उवाच सद्भिरारोपितः स्वर्ग पार्थिवैर्भूरिदक्षिणैः। अभ्यनुज्ञाय दौहित्रान् ययातिर्दिवमास्थितः। । । । अभिवृष्टश्च वर्षेण नानापुष्पसुगन्धिना। परिष्वक्तश्च पुण्येन वायुना पुण्यगन्धिना॥<br><br>3930: अचलं स्थानमासाद्य दौहित्रफलनिर्जितम्। कर्मभिः स्वैरुपचितो जज्वाल परया श्रिया॥<br><br>3931: उपगीतोपनृत्तश्च गन्धर्वाप्सरसां गणैः। प्रीत्या प्रतिगृहीतश्च स्वर्गे दुन्दुभिनिःस्वनैः॥<br><br>3932: अभिष्टुतश्च विविधैर्देवराजर्षिचारणैः। अर्चितश्चोत्तमायण दैवतैरभिनन्दितः॥<br><br>3933: प्राप्तः स्वर्गफलं चैव तमुवाच पितामहः। निर्वृतं शान्तमनसं वचोभिस्तर्पयन्निव॥<br><br>3934: चतुष्पादस्त्वया धर्मश्चितो लोक्येन कर्मणा। अक्षयस्तव लोकोऽयं कीर्तिश्चैवाक्षया दिवि॥<br><br>3935: पुनस्त्वयैव राजर्षे सुकृतेन विघातितम्। आवृतं तमसा चेतः सर्वेषां स्वर्गवासिनाम्॥<br><br>3936: येन त्वां नाभिजानन्ति ततोऽज्ञातोऽसि पातितः। प्रीत्यैव चासि दौहित्रैस्तारितस्त्वमिहागतः॥<br><br>3937: स्थानं च प्रतिपन्नोऽसि कर्मणा स्वेन निर्जितम्। अचलं शाश्वतं पुण्यमुत्तमं ध्रुवमव्ययम्॥<br><br>3938: ययातिरुवाच भगवन् संशयो मेऽस्ति कश्चित् ते छेत्तुमर्हसि। न ह्यन्यमहमहमि प्रष्टुं लोकपितामह॥<br><br>3939: बहुवर्षसहस्रान्तं प्रजापालनवर्धितम्। अनेकक्रतुदानौधैरर्जितं मे महत् फलम्॥<br><br>3940: कथं तदल्पकालेन क्षीणं येनास्मि पातितः। भगवन् वेत्थ लोकांश्च शाश्वतान् मम निर्मितान्। कथं नु मम तत् सर्वं विप्रनष्टं महाद्युते॥<br><br>3941: पितामह उवाच बहुवर्षसहस्रान्तं प्रजापालनवर्धितम्। अनेकक्रतुदानौधैर्यत् त्वयोपार्जितं फलम्॥<br><br>3942: तदनेनैव दोषेण क्षीणं येनासि पातितः। अभिमानेन राजेन्द्र विक्कृतः स्वर्गवासिभिः॥<br><br>3943: नायं मानेन राजर्षे न बलेन न हिंसया। न शाठ्येन न मायाभिर्लोको भवति शाश्वतः॥<br><br>3944: नावमान्यास्त्वया राजन्नधमोत्कृष्टमध्यमाः। न हि मानप्रदग्धानां कश्चिदस्ति शमः क्वचित्॥<br><br>3945: पतनारोहणमिदं कथयिष्यन्ति ये नराः। विषमाण्यपि ते प्राप्तास्तरिष्यन्ति न संशयः॥<br><br>3946: नारद उवाच एष दोषोऽभिमानेन पुरा प्राप्तो ययातिना। निर्वघ्नतातिमानं च गालवेन महीपते॥<br><br>3947: श्रोतव्यं हितकामानां सुहृदां हितमिच्छताम्। न कर्तव्यो हि निर्बन्धो निर्बन्धो हि क्षयोदयः॥<br><br>3948: तस्मात् त्वमपि गान्धारे मानं क्रोधं च वर्जय। संधत्स्व पाण्डवैवीर संरम्भं त्यज पार्थिव॥<br><br>3949: ददाति यत् पार्थिवं यत् करोति यद् वा तपस्तप्यति यज्जुहोति। न तस्य नाशोऽस्ति न चापकर्षो नान्यस्तदश्नाति स एव कर्ता॥<br><br>3950: इदं महाख्यानमनुत्तमं हितं बहुश्रुतानां गतरोषरागिणाम्। समीक्ष्य लोके बहुधा प्रधारितं त्रिवर्गदृष्टिः पृथिवीमुपाश्नुते॥<br><br>3951: धृतराष्ट्र उवाच भगवन्नेवमेवैतद् यथा वदसि नारद। इच्छामि चाहमप्येवं न त्वीशो भगवन्नहम्॥<br><br>3952: वैशम्पायन उवाच एवमुक्त्वा ततः कृष्णमभ्यभाषत कौरवः। स्वयं लोक्यं च मामात्य धर्म्यं न्याय्यं च केशव॥<br><br>3953: न त्वहं स्ववशस्तात क्रियमाणं न मे प्रियम्। अङ्ग दुर्योधनं कृष्ण मन्दं शास्त्रातिगं मम॥<br><br>3954: अनुनेतुं महाबाहो यतस्व पुरुषोत्तम। न शृणोति महाबाहो वचनं साधुभाषितम्॥<br><br>3955: गान्धार्याश्च हृषीकेश विदुरस्य च धीमतः। अन्येषां चैव सुहृदां भीष्मादीनां हितैषिणाम्॥<br><br>3956: स त्वं पापमति क्रूरं पापचित्तमचेतनम्। अनुशाधि दुरात्मानं स्वयं दुर्योधनं नृपम्॥<br><br>3957: सुहृत्कार्यं तु सुमहत् कृतं ते स्याज्जनार्दन। ततोऽभ्यावृत्य वार्ष्णेयो दुर्योधनममर्षणम्॥<br><br>3958: अब्रवीन्मधुरां वाचं सर्वधर्मार्थतत्त्ववित्। दुर्योधन निबोधेदं मद्वाक्यं कुरुसत्तम॥<br><br>3959: शर्मार्थं ते विशेषण सानुबन्धस्य भारत। महाप्राज्ञकुले जातः साध्वेतत् कर्तुमर्हसि॥<br><br>3960: श्रुतवृत्तोपसम्पन्नः सर्वैः समुदितो गुणैः। दौष्कुलेया दुरात्मानो नृशंसा निरपत्रपाः॥<br><br>3961: त एतदीदृशं कुर्युर्यथा त्वं तात मन्यसे। धर्मार्थयुक्ता लोकेऽस्मिन् प्रवृत्तिर्लक्ष्यते सताम्॥<br><br>3962: असतां विपरीता तु लक्ष्यते भरतर्षभ। विपरीता त्वियं वृत्तिरसकृल्लक्ष्यते त्वयि॥<br><br>3963: अधर्मश्चानुबन्धोऽत्र घोरः प्राणहरो महान्। अनिष्टश्चानिमित्तश्च न च शक्यश्च भारत। ॥<br><br>3964: तमनर्थं परिहरन्नात्मश्रेयः करिष्यसि। भ्रातॄणामथ भृत्यानां मित्राणां च परंतप॥<br><br>3965: अधादयशस्याच्च कर्मणस्त्वं प्रमोक्ष्यसे। प्राज्ञैः शूरैर्महोत्साहैरात्मवद्भिर्बहुश्रुतैः॥<br><br>3966: संधत्स्व पुरुषव्याघ्र पाण्डवैर्भरतर्षभ। पितामहस्य द्रोणस्य विदुरस्य महामतेः। कृपस्य सोमदत्तस्य बाह्रीकस्य च धीमतः॥<br><br>3967: अश्वत्थाम्नो विकर्णस्य संजस्य विविंशतेः। ज्ञातीनां चैव भूयिष्ठं मित्राणां च परंतप॥<br><br>3968: शमे शर्म भवेत् तात सर्वस्य जगतस्तथा। ह्रीमानसि कुले जातः श्रुतवाननृशंसवान्। धीमतः॥<br><br>3969: तिष्ठ तात पितुः शास्त्रे मातुश्च भरतर्षभ॥<br><br>3970: एतच्छ्रेयो हि मन्यन्ते पिता यच्छास्ति भारत। उत्तमापद्गतः सर्वः पितुः स्मरति शासनम्॥<br><br>3971: रोचते ते पितुस्तात पाण्डवैः सह संगमः। सामात्यस्य कुरुश्रेष्ठ तत् तुभ्यं तात रोचताम्॥<br><br>3972: श्रुत्वा यः सुहृदां शास्त्रं मर्यो न प्रतिपद्यते। विपाकान्ते दहत्येनं किम्पाकमिव भक्षितम्॥<br><br>3973: यस्तु निःश्रेयसं वाक्यं मोहान्न प्रतिपद्यते। स दीर्घसूत्रो हीनार्थः पश्चात्तापेन युज्यते॥<br><br>3974: यस्तु निःश्रेयसं श्रुत्वा प्राक् तदेवाभिपद्यते। आत्मनो मतमुत्सृज्य स लोके सुखमेधते॥<br><br>3975: योऽर्थकामस्य वचनं प्रातिकूल्यान मृष्यते। शृणोति प्रतिकूलानि द्विषतां वशमेति सः॥<br><br>3976: सतां मतमतिक्रम्य योऽसतां वर्तते मते। शोचन्ते व्यसने तस्य सुहृदो न चिरादिव॥<br><br>3977: मुख्यानमात्यानुत्सृज्य यो निहीनान् निषेवते। स घोरामापदं प्राप्य नोत्तारमधिगच्छति॥<br><br>3978: योऽसत्सेवीवृथाचारो न श्रोता सुहृदां सताम्। परान् वृणीते स्वान् द्वेष्टि तं गौस्त्यजति भारत॥<br><br>3979: स त्वं विरुध्य तैवीरैरन्येभ्यस्त्राणमिच्छसि। अशिष्टेभ्योऽसमर्थेभ्यो मूढेभ्यो भरतर्षभ। ॥<br><br>3980: को हि शक्रसमान् ज्ञातीनतिक्रम्य महारथान्। अन्येभ्यस्त्राणमाशंसेत् त्वदन्यो भुवि मानवः॥<br><br>3981: जन्मप्रभृति कौन्तेया नित्यं विनिकृतास्त्वया। न च ते जातु कुप्यन्ति धर्मात्मानो हि पाण्डवा॥<br><br>3982: मिथ्योपचरितास्तात जन्मप्रभृति बान्धवाः। त्वयि सम्यङ्महाबाहो प्रतिपन्ना यशस्विनः॥<br><br>3983: त्वयापि प्रतिपत्तव्यं तथैव भरतर्षभ। स्वेषु बन्धुषु मुख्येषु मा मन्युवशमन्वगाः॥<br><br>3984: त्रिवर्गयुक्तः प्राज्ञानामारम्भो भतर्षभ। धर्मार्थावनुरुध्यन्ते त्रिवर्गासम्भवे नराः॥<br><br>3985: पृथक् च विनिविष्टानां धर्मं धीरोऽनुरुध्यते। मध्यमोऽर्थं कलिं बालः काममेवानुरुध्यते॥<br><br>3986: इन्द्रियैः प्राकृतो लोभाद् धर्मं विप्रजहाति यः। कामार्थावनुपायेन लिप्समानो विनश्यति॥<br><br>3987: कामार्थों लिप्समानस्तु धर्ममेवादितश्चरेत्। न हि धर्मादपैत्यर्थः कामो वाऽपि कदाचन॥<br><br>3988: उपायं धर्ममेवाहुस्त्रिवर्गस्य विशाम्पते। लिप्समानो हि तेनाशु कक्षेऽग्निरिव वर्धते॥<br><br>3989: स त्वं तातानुपायेन लिप्ससे भरतर्षभ। आधिराज्यं महद् दापितं प्रथितं सर्वराजसु॥<br><br>3990: आत्मानं तक्षति ह्येष वनं परशुना यथा। यः सम्यग्वर्तमानेषु मिथ्या राजन् प्रवर्तते॥<br><br>3991: न तस्य हि मतिं छिन्द्याद् यस्य नेच्छेत् पराभवम्। अविच्छिन्नमतेरस्य कल्याणे धीयते मतिः। आत्मवान् नावमन्येत त्रिषु लोकेषु भारत॥<br><br>3992: अप्यन्यं प्राकृतं किंचित् किमु तान् पाण्डवर्षभान्। अमर्षवशमापन्नो न किंचिद् बुध्यते जनः॥<br><br>3993: छिद्यते ह्याततं सर्वं प्रमाणं पश्य भारत। श्रेयस्ते दुर्जनात् तात पाण्डवैः सह संगतम्॥<br><br>3994: तैर्हि सम्प्रीयमाणस्त्वं सर्वान् कामानवाप्स्यसि। पाण्डवैनिर्मितां भूमि भुञ्जानो राजसत्तम॥<br><br>3995: पाण्डवान् पृष्ठतः कृत्वा त्राणमाशंससेऽन्यतः। दुःशासने दुर्विषहे कर्णे चापि ससौबले॥<br><br>3996: एतेष्वैश्वर्यमाधाय भूतिमिच्छसि भारत। न चैते तव पर्याप्ता ज्ञाने धर्मार्थयोस्तथा॥<br><br>3997: विक्रमे चाप्यपर्याप्ताः पाण्डवान् प्रति भारत। न हीमे सर्ववराजानः पर्याप्ताः सहितास्त्वया॥<br><br>3998: क्रुद्धस्य भीमसेनस्य प्रेक्षितुं मुखमाहवे। इदं संनिहितं तात समग्रं पार्थिवं बलम्॥<br><br>3999: अयं भीष्मस्तथा द्रोणः कर्णश्चायं तथा कृपः। भूरिश्रवाः सौमदत्तिरश्वत्थामा जयद्रथः॥<br><br>4000: अशक्ताः सर्वं एवैते प्रतियोद्धं धनंजयम्। अजेयो ह्यर्जुनः संख्ये सर्वैरपि सुरासुरैः। मानुषैरिप गन्धर्वैर्मा युद्धे चेत आधिथाः॥<br><br>4001: दृश्यतां वा पुमान् कश्चितं समग्रे पार्थिवे बले। योऽर्जुनं समरे प्राप्य स्वस्तिमानाव्रजेद् गृहान्॥<br><br>4002: किं ते जनक्षयेणेह कृतेन भरतर्षभ। यस्मिञ्जिते जितं तत् स्यात् पुमानेकः स दृश्यताम्॥<br><br>4003: यः स देवान् सगन्धर्वान् सयक्षासुरपन्नगान्। अजयत् खाण्डवप्रस्थे कस्तं युध्येत मानवः॥<br><br>4004: तथा विराटनगरे श्रूयते महदद्भुतम्। एकस्य च बहूनां च पर्याप्तं तन्निदर्शनम्॥<br><br>4005: युद्धे येन महादेवः साक्षात् संतोषितः शिवः। तमजेयमनाधृष्यं विजेतुं जिष्णुमच्युतम्। आशंससीह समरे वीरमर्जुनमूर्जितम्॥<br><br>4006: मद् द्वितीयं पुनः पार्थं कः प्रार्थयितुमर्हति। युद्धे प्रतीपमायान्तमपि साक्षात् पुरंदरः॥<br><br>4007: बाहुभ्यामुद्वहेद् भूमि दहेत् क्रुद्ध इमाः प्रजाः। पातयेत् त्रिदिवाद् देवान् योऽर्जुनं समरे जयेत्॥<br><br>4008: पश्य पुत्रांस्तथा भ्रातृज्ञातीन् सम्बन्धिनस्तथा। त्वत्कृते न विनश्येयुरिमे भरतसत्तमाः॥<br><br>4009: अस्तु शेषं कौरवाणां मा पराभूदिदं कुलम्। कुलन इति नोच्येथा नष्टकीर्तिनराधिप॥<br><br>4010: त्वामेव स्थापयिष्यन्ति यौवराज्ये महारथाः। महाराज्येऽपि पितरं धृतराष्ट्रं जनेश्वरम्॥<br><br>4011: मा तात श्रियमायान्तीमवमंस्थाः समुद्यताम्। अर्धं प्रदाय पार्थेभ्यो महतीं श्रियमाप्नुहि॥<br><br>4012: पाण्डवैः संशमं कृत्वा कृत्वा च सुहृदां वचः। सम्प्रीयमाणोमित्रैश्च चिरं भद्राण्यवाप्सस्यसि॥<br><br>4013: वैशम्पायन उवाच ततः शान्तनवो भीष्मो दुर्योधनममर्षणम्। केशवस्य वचः श्रुत्वा प्रोवाच भरतर्षभ॥<br><br>4014: कृष्णेन वाक्यमुक्तोऽसि सुहृदां शममिच्छता। अन्वपद्यस्व तत् तात मा मन्युवशमन्वगाः॥<br><br>4015: अकृत्वा वचनं तात केशवस्य महात्मनः। श्रेयो न जातु न सुखं न कल्याणमवाप्स्यसि॥<br><br>4016: धर्म्यमर्थ्य महाबाहुराह त्वां तात केशवः। तदर्थमभिपद्यस्व मा राजन् नीनशः प्रजाः॥<br><br>4017: ज्वलितां त्वमिमां लक्ष्मी भारती सर्वराजसु। जीवतो धृतराष्ट्रस्य दौरात्म्याद् भ्रंशयिष्यसि॥<br><br>4018: आत्मानं च सहामात्यं सपुत्रभ्रातृबान्धवम्। अहमित्यनया बुद्ध्या जीविताद् भ्रंशयिष्यसि॥<br><br>4019: अतिक्रामन् केशवस्य तथ्यं वचनमर्थवत्। पितुश्च भरतश्रेष्ठ विदुरस्य च धीमतः॥<br><br>4020: मा कुलघ्नः कुपुरुषो दुर्मतिः कापथं गमः। मातरं पितरं चैव मा मज्जीः शोकसागरे॥<br><br>4021: अथ द्रोणोऽब्रवीत् तत्र दुर्योधनमिदं वचः। अमर्षवशमापन्नं निःश्वसन्तं पुनः पुनः॥<br><br>4022: धर्मार्थयुक्तं वचनमाह त्वां तात केशवः। तथा भीष्मः शान्तनवस्तज्जुषस्व नराधिप॥<br><br>4023: प्राज्ञौ मेधाविनौ दान्तावर्थकामौ बहुश्रुतौ। आहतुस्त्वां हितं वाक्यं तज्जुषस्व नराधिप। ॥<br><br>4024: अनुतिष्ठ महाप्राज्ञ कृष्णभीष्मौ यदूचतुः। माधवं बुद्धिमोहेन माऽवमंस्थाः परंतप॥<br><br>4025: ये त्वां प्रोत्साहयन्त्येते नैते कृत्याय कर्हिचित्। वैरं परेषां ग्रीवायां प्रतिमोक्ष्यन्ति संयुगे। ॥<br><br>4026: मा जीधनः प्रजाः सर्वाः पुत्रान् भ्रातृस्तथैव च। वासुदेवार्जुनौ यत्र विद्ध्यजेयानलं हि तान्॥<br><br>4027: एतच्चैव मतं सत्यं सुहृदोः कृष्णभीष्मयोः। यदि नादास्यसे तात पश्चात् तप्स्यसि भारत॥<br><br>4028: यथोक्तं जामदग्न्येन भूयानेष ततोऽर्जुनः। कृष्णो हि देवकीपुत्रो देवैरपि सुदुःसहः। किं ते सुखप्रियेणेह प्रोक्तेन भरतर्षभ॥<br><br>4029: एतत् ते सर्वमाख्यातं यथेच्छसि तथा कुरु। न हि त्वामुत्सहे वक्तुं भूयो भरतसत्तम॥<br><br>4030: वैशम्पायन उवाच तस्मिनं वाक्यान्तरे वाक्यं क्षत्तापि विदुरोऽब्रवीत्। दुर्योधनमभिप्रेक्ष्य धार्तराष्ट्रममर्षणम्॥<br><br>4031: दुर्योधन न शोचामि त्वामहं भरतर्षभ। इमौ तु वृद्धौ शोचामि गान्धारी पितरं च ते॥<br><br>4032: यावनाथौ चरिष्येते त्वया नाथेन दुर्हदा। हतमित्रौ हतामात्यौ लूनपक्षाविवाण्डजौ॥<br><br>4033: भिक्षुको विचरिष्येते शोचन्तौ पृथिवीमिमाम्। कुलघ्नमीदृशं पापं जनयित्वा कुपूरुषम्॥<br><br>4034: अथ दुर्योधनं राजा धृतराष्ट्रोऽभ्यभाषत। आसीनं भ्रातृभिः सार्धं राजभिः परिवारितम्॥<br><br>4035: दुर्योधन निबोधेदं शौरिणोक्तं महात्मना। आदत्स्व शिवमत्यन्तं योगक्षेमवदव्ययम्॥<br><br>4036: अनेन हि सहायेन कृष्णेनाक्लिष्टकर्मणा। इष्टान् सर्वानभिप्रायान् प्राप्स्याम: सर्वराजसु॥<br><br>4037: सुसंहतः केशवेन तात गच्छ युधिष्ठिरम्। चर स्वस्त्ययनं कृत्स्नं भरतानामनामयम्॥<br><br>4038: वासुदेवेन तीर्थेन तात गच्छस्व संशमम्। कालप्राप्तमिदं मन्ये मा त्वं दुर्योधनातिगाः॥<br><br>4039: शमं चेद् याचमानं त्वं प्रत्याख्यास्यसि केशवम्। त्वदर्थमभिजल्पन्तं न तवास्त्यपराभवः॥<br><br>4040: वैशम्पायन उवाच धृतराष्ट्रवचः श्रुत्वा भीष्मद्रोणौ समव्यथौ। दुर्योधनमिदं वाक्यमूचतुः शासनातिगम्॥<br><br>4041: यावत् कृष्णावसंनद्धौ यावत् तिष्ठति गाण्डिवम्। यावद् धौम्यो न मेधाग्नौ जुहोतीह द्विषद्बलम्॥<br><br>4042: यावन्न प्रेक्षते क्रुद्धः सेनां तव युधिष्ठिरः। ह्रीनिषेवो महेष्वासस्तावच्छाम्यतु वैशसम्॥<br><br>4043: यावन्न दृश्यते पार्थः स्वेऽप्यनीके व्यवस्थितः। भीमसेनो महेष्वासस्तावच्छाम्यतु वैशसम्॥<br><br>4044: यावन्न चरते मार्गान् पृतनामभिधर्षयन्। भीमसेनो गदापाणिस्तावत् संशाम्य पाण्डवैः॥<br><br>4045: यावन्न शातयत्याजौ शिरांसि गजयोधिनाम्। गदया वीरघातिन्या फलानीव वनस्पतेः॥<br><br>4046: कालेन परिपक्वानि तावच्छाम्यतु वैशसम्। नकुलः सहदेवश्च धृष्टद्युम्नश्च पार्षतः॥<br><br>4047: विराटश्च शिखण्डी च शैशुपालिश्च दंशिताः। यावन्न प्रविशन्त्येते नक्रा इव महार्णवम्॥<br><br>4048: कृतास्त्राः क्षिप्रमस्यन्तस्तावच्छाम्यतु वैशसम्। यावन्न सुकुमारेषु शरीरेषु महीक्षिताम्॥<br><br>4049: गाघ्रपत्राः पतन्त्युचास्तावच्छाम्यतु वैशसम्। चन्दनागुरुदिग्धेषु हारनिष्कघरेषु च। नोर:सु यावद् योधानां महेष्वासैर्महेषवः॥<br><br>4050: कृतास्त्रैः क्षिप्रमस्यद्भिर्दूरपातिभिरायसाः। अभिलक्ष्यैर्निपात्यन्ते तावच्छाम्यतु वैशसम्॥<br><br>4051: अभिवादयमानं त्वां शिरसा राजकुञ्जरः। पाणिभ्यां प्रतिगृह्णातु धर्मराजो युधिष्ठिरः॥<br><br>4052: ध्वजाङ्कुशपताकाङ्क दक्षिणं ते सुदक्षिणः। स्कन्धे निक्षिपतां बाहुं शान्तये भरतर्षभ॥<br><br>4053: रत्नौषधिसमेतेन रक्ताङ्गुलितलेन च। उपविष्टस्य पृष्ठं ते पाणिना परिमार्जतु॥<br><br>4054: शालस्कन्धो महाबाहुस्त्वां स्वजानो वृकोदरः। साम्नाभिवदतां चापि शान्तये भरतर्षभ॥<br><br>4055: अर्जुनेन यमाभ्यां च त्रिभिस्तैरभिवादितः। मूर्ध्नि तान् समुपाघ्राय प्रेम्णाभिवद पार्थिव॥<br><br>4056: दृष्ट्वा त्वां पाण्डवैवीरैर्धातृभिः सह संगतम्। यावदानन्दजाश्रूणि प्रमुञ्चन्तु नराधिपाः॥<br><br>4057: घुष्यतां राजधानीषु सर्वसम्पन्महीक्षिताम्। पृथिवी भ्रातृभावेन भुज्यतां विज्वरो भव॥<br><br>4058: वैशम्पायन उवाच श्रुत्वा दुर्योधनो वाक्यमप्रियं कुरुसंसदि। प्रत्युवाच महाबाहुं वासुदेवं यशस्विनम्॥<br><br>4059: प्रसमीक्ष्य भवानेतद् वक्तुमर्हति केशव। मामेव हि विशेषेण विभाष्य परिगर्हसे॥<br><br>4060: भक्तिवादेन पार्थानामकस्मान्मधुसूदन। भवान् गर्हयते नित्यं किं समीक्ष्य बलाबलम्॥<br><br>4061: भवान् क्षत्ता च वाप्याचार्यो वा पितामहः। मामेव परिगर्हन्ते नान्यं कंचन पार्थिवम्॥<br><br>4062: न चाहं लक्षये कंचिद् व्यभिचारमिहात्मनः। अथ सर्वे भवन्तो मां विद्विषन्ति सराजकाः॥<br><br>4063: न चाहं कंचिदत्यर्थमपराधमरिंदम। विचिन्तयन् प्रपश्यामि सुसूक्ष्ममपि केशव॥<br><br>4064: प्रियाभ्युपगते द्यूते पाण्डवा मधुसूदन। जिताः शकुनिना राज्यं तत्र किं मम दुष्कृतम्॥<br><br>4065: यत् पुनर्रविणं किंचित् तत्राजीयन्त पाण्डवाः। तेभ्य एवाभ्यनुज्ञातं तत् तदा मधुसूदन॥<br><br>4066: अपराधो न चास्माकं यत् ते द्यूते पराजिताः। अजेया जयतां श्रेष्ठ पार्थाः प्रताजिता वनम्॥<br><br>4067: केन वाप्यपराधेन विरुद्ध्यन्त्यरिभिः सह। अशक्ताः पाण्डवाः कृष्ण प्रहृष्टाः प्रत्यमित्रवत्॥<br><br>4068: किमस्माभिः कृतं तेषां कस्मिन् वा पुनरागसि। धार्तराष्ट्रान् जिघांसन्ति पाण्डवाः संजयैः सह॥<br><br>4069: न चापि वयमुग्रेण कर्मणा वचनेन वा। प्रभ्रष्टाः प्रणमामेह भयादपि शतक्रतुम्॥<br><br>4070: न च तं कृष्ण पश्यामि क्षत्रधर्ममनुष्ठितम्। उत्सहेत युधा जेतुं यो नः शत्रुनिबर्हण॥<br><br>4071: न हि भीष्मकृपद्रोणाः सकर्णा मधुसूदन। देवैरपि युधा जेतुं शक्याः किमुत पाण्डवैः॥<br><br>4072: स्वधर्ममनुपश्यन्तो यदि माधव संयुगे। अस्त्रेण निधनं काले प्राप्स्यामः स्वर्ग्यमेव तत्॥<br><br>4073: मुख्यश्चैवैष नो धर्मः क्षत्रियाणां जनार्दन। यच्छयीमहि संग्रामे शरतल्पगता वयम्॥<br><br>4074: ते वयं वीरशयनं प्राप्स्यामो यदि संयुगे। अप्रणम्यैव शत्रूणां न नस्तप्स्यन्ति माधव॥<br><br>4075: कश्च जातु कुले जातः क्षत्रधर्मेण वर्तयन्। भयाद् वृत्तिं समीक्ष्यैवं प्रणमेदिह कर्हिचित्॥<br><br>4076: उद्यच्छेदेव न नमेदुद्यमो ह्येव पौरुषम्। अप्यपर्वणि भज्येत न नमेदिह कर्हिचित्॥<br><br>4077: इति मातङ्गवचनं परीप्सन्ति हितेप्सवः। धर्माय चैव प्रणमेद् ब्राह्मणेभ्यश्च मद्विधः॥<br><br>4078: अचिन्तयन् कंचिदन्यं यावज्जीवं तथाऽऽचरेत्। एष धर्मः क्षत्रियाणां मतमेतच्च मे सदा॥<br><br>4079: राज्यांशश्चाभ्यनुज्ञातो यो मे पित्रा पुराभवत्। न स लभ्यः पुनर्जातु मयि जीवति केशव॥<br><br>4080: यावच्च राजा ध्रियते धृतराष्ट्रो जनार्दन। न्यस्तशस्त्रा वयं ते वाप्युपजीवाम माधव। अप्रदेयं पुरा दत्तं राज्यं परवतो मम॥<br><br>4081: अज्ञानाद् वा भयाद्वापि मयि बाले जनार्दन। न तदद्य पुनर्लभ्यं पाण्डवैर्वृष्णिनन्दन। ॥<br><br>4082: ध्रियमाणे महाबाहौ मयि सम्प्रति केशव। तावदप्यपरित्याज्यं भूमेनः पाण्डवान् प्रति॥<br><br>4083: वैशम्पायन उवाच ततः प्रशम्य दाशार्हः क्रोधपर्याकुलेक्षणः। दुर्योधनमिदं वाक्यमब्रवीत् कुरुसंसदि॥<br><br>4084: लप्स्यसे वीरशयनं काममेतदवाप्स्यसि। स्थिरो भव सहामात्यो विमर्दो भविता महान्॥<br><br>4085: यच्चैवं मन्यसे मूढ न मे कश्चिद् व्यतिक्रमः। पाण्डवेष्विति तत् सर्वं निबोधत नराधिपाः॥<br><br>4086: श्रिया संतप्यमानेन पाण्डवानां महात्मनाम्। त्वया दुर्मन्त्रितं द्यूतं सौबलेन च भारत॥<br><br>4087: कथं च ज्ञातयस्तात श्रेयांसः साधुसम्मताः अथान्याय्यमुपस्थातुं जिह्येनाजिह्मचारिणः॥<br><br>4088: अक्षयूतं महाप्राज्ञ सतां मतिविनाशनम्। असतां तत्र जायन्ते भेदाश्च व्यसनानि च॥<br><br>4089: तदिदं व्यसनं घोरं त्वया द्यूतमुखं कृतम्। असमीक्ष्य सदाचारान् सार्धं पापानुबन्धनैः॥<br><br>4090: कश्चान्यो भ्रातृभार्यां वै विप्रकर्तुं तथाऽर्हति। आनीय च सभां व्यक्तं यथोक्ता द्रौपदी त्वया। ॥<br><br>4091: कुलीना शीलसम्पन्ना प्राणेभ्योऽपि गरीयसी। महिषी पाण्डुपुत्राणां तथा विनिकृता त्वया॥<br><br>4092: जानन्ति कुरवः सर्वे यथोक्ताः कुरुसंसदि। दुःशासनेन कौन्तेयाः प्रव्रजन्तः परंतपाः॥<br><br>4093: सम्यग्वृत्तेष्वलुब्धेषु सततं धर्मचारिषु। स्वेषु बन्धुषु कः साधुश्चरेदेवमसाम्प्रतम्॥<br><br>4094: नृशंसानामनार्याणां पुरुषाणां च भाषणम्। कर्णदुःशासनाभ्यां च त्वया च बहुशः कृतम्॥<br><br>4095: सह मात्रा प्रदग्धुं तान् बालकान् वारणावते। आस्थितः परमं यत्नं न समृद्धं च तत् तव। । ऊषुश्च सुचिरं कालं प्रच्छन्नाः पाण्डवास्तदा। मात्रा सहैकचक्रायां ब्राह्मणस्य निवेशने॥<br><br>4096: विषेण सर्पबन्धैश्च यतिताः पाण्डवास्त्वया। सर्वोपायैर्विनाशाय न समृद्धं च तत् तव॥<br><br>4097: एवंबुद्धिः पाण्डवेषु मिथ्यावृत्तिः सदा भवान्। कथं ते नापराधोऽस्ति पाण्डवेषु महात्मसु॥<br><br>4098: यच्चैभ्यो याचमानेभ्यः पित्र्यमंशं न दित्ससि। तच्च पाप प्रदातासि भ्रष्टैश्वर्यो निपातितः॥<br><br>4099: कृत्वा बहून्यकार्याणि पाण्डवेषु नृशंसवत्। मिथ्यावृत्तिरनार्यः सन्नद्य विप्रतिपद्यसे॥<br><br>4100: मातापितृभ्यां भीष्मेण द्रोणेन विदुरेण च। शाम्येति मुहुरुक्तोऽसि न च शाम्यसि पार्थिव॥<br><br>4101: शमे हि सुमहाँल्लाभस्तव पार्थस्य चोभयोः। न च रोचयसे राजन् किमन्यद् बुद्धिलाघवात्॥<br><br>4102: न शर्म प्राप्स्यसे राजन्नुत्क्रम्य सुहृदां वचः। अधर्म्यमयशस्यं च क्रियते पार्थिव त्वया॥<br><br>4103: वैशम्पायन उवाच एवं ब्रुवति दाशार्हे दुर्योधनममर्षणम्। दुःशासन इदं वाक्यमब्रवीत् कुरुसंसदि॥<br><br>4104: न चेत् संधास्यसे राजन् स्वेन कामेन पाण्डवैः। बद्ध्वा किल त्वां दास्यन्ति कुन्तीपुत्राय कौरवाः॥<br><br>4105: वैकर्तनं त्वां च मां च त्रीनेतान् मनुजर्षभ। पाण्डवेभ्यः प्रदास्यन्ति भीष्मो द्रोण: पिता च ते॥<br><br>4106: भ्रातुरेतद् वचः श्रुत्वा धार्तराष्ट्रः सुयोधनः। क्रुद्धः प्रातिष्ठतोत्थाय महानाग इव श्वसन्॥<br><br>4107: विदुरं धृतराष्ट्रं च महाराजं च बाह्निकम्। कृपं च सोमदत्तं च भीष्मं द्रोणं जनार्दनम्॥<br><br>4108: सर्वानेताननादृत्य दुर्मतिर्निरपत्रपः। अशिष्टवदमर्यादो मानी मान्यावमानिता। ॥<br><br>4109: तं प्रस्थितमभिप्रेक्ष्य भ्रातरो मनुजर्षभम्। अनुजग्मुः सहामात्या राजानश्चापि सर्वशः॥<br><br>4110: सभायामुत्थित क्रुद्धं प्रस्थितं भ्रातृभिः सह। दुर्योधनमभिप्रेक्ष्य भीष्मः शान्तनवोऽब्रवीत्॥<br><br>4111: धर्मार्थावभिसंत्यज्य संरम्भं योऽनुमन्यते। हसन्ति व्यसने तस्य दुर्लदो न चिरादिव॥<br><br>4112: दुरात्मा राजपुत्रोऽयं धार्तराष्ट्रोऽनुपायकृत्। मिथ्याभिमानी राज्यस्य क्रोधलोभवशानुगः॥<br><br>4113: कालपक्वमिदं मन्ये सर्वं क्षत्रं जनार्दन। सर्वे ह्यनुसृता मोहात् पार्थिवाः सह मन्त्रिभिः॥<br><br>4114: भीष्मस्याथ वचः श्रुत्वा दाशार्हः पुष्करेक्षणः। भीष्मद्रोणमुखान् सर्वानभ्यभाषत वीर्यवान्॥<br><br>4115: सर्वेषां कुरुवृद्धानां महानयमतिक्रमः। प्रसह्य मन्दमैश्वर्ये न नियच्छत यन्नृपम्॥<br><br>4116: तत्र कार्यमहं मन्ये कालप्राप्तमरिंदमाः। क्रियमाणे भवेच्छ्रेयस्तत् सर्वं शृणुतानघाः॥<br><br>4117: प्रत्यक्षमेतद् भवतां यद् वक्ष्यामि हितं वचः। भवतामानुकूल्येन यदि रोचेत भारताः॥<br><br>4118: भोजराजस्य वृद्धस्य दुराचारो ह्यनात्मवान्। जीवतः पितुरैश्वर्यं हृत्वा मृत्युवशं गतः॥<br><br>4119: उग्रसेनसुतः कंसः परित्यक्तः स बान्धवैः। ज्ञातीनां हितकामेन मया शस्तो महामृधे॥<br><br>4120: आहुकः पुनरस्माभिमा॑तिभिश्चापि सत्कृतः। उग्रसेनः कृतो राजा भोजराजन्यवर्धनः॥<br><br>4121: कंसमेकं परित्यज्य कुलार्थं सर्वयादवाः। सम्भूय सुखमेधन्ते भारतान्धकवृष्णयः॥<br><br>4122: अपि चाप्यवदद् राजन् परमेष्ठी प्रजापतिः। व्यूढे देवासुरे युद्धेऽब्युद्यतेष्वायुधेषु च॥<br><br>4123: द्वैधीभूतेषु लोकेषु विनश्यत्सु च भारत। अब्रवीत् सृष्टिमान् देवो भगवाँल्लोकभावनः॥<br><br>4124: पराभविष्यन्त्यसुरा दैतेया दानवैः सह। आदित्या वसवो रुद्रा भविष्यन्ति दिवौकसः॥<br><br>4125: देवासुरमनुष्याश्च गन्धर्वोरगराक्षसाः। अस्मिन् युद्धे सुसंक्रुद्धा हनिष्यन्ति परस्परम्॥<br><br>4126: इति मत्वाब्रवीद् धर्मं परमेष्ठी प्रजापतिः। वरुणाय प्रयच्छतान् बद्ध्वा दैतेयदानवान्॥<br><br>4127: एवमुक्तस्ततो धर्मो नियोगात् परमेष्ठिनः। वरुणाय ददौ सर्वान् बद्ध्वा दैतेयदानवान्॥<br><br>4128: तान् बद्ध्वा धर्मपाशैश्च स्वैश्च पाशैर्जलेश्वरः। वरुणः सागरे यत्तो नित्यं रक्षति दानवान्॥<br><br>4129: तथा दुर्योधनं कर्णं शकुनि चापि सौबलम्। बद्ध्वा दुःशासनं चापि पाण्डवेभ्यः प्रयच्छथ॥<br><br>4130: त्यजेत् कुलार्थं पुरुष ग्रामस्या) कुलं त्यजेत्। ग्रामं जनपदस्यार्थं आत्मार्थं पृथिवीं त्यजेत्॥<br><br>4131: राजन् दुर्योधनं बद्ध्वा ततः संशाम्य पाण्डवैः। त्वत्कृते न विनश्येयुः क्षत्रियाः क्षत्रियर्षभ। ॥<br><br>4132: वैशम्पायन उवाच कृष्णस्य तु वचः श्रुत्वा धृतराष्ट्रो जनेश्वरः। विदुरं सर्वधर्मज्ञं त्वरमाणोऽभ्यभाषत॥<br><br>4133: गच्छ तात महाप्राज्ञां गान्धारी दीर्घदर्शिनीम्। आनयेह तया सार्धमनुनेष्यामि दुर्मतिम्॥<br><br>4134: यदि सापि दुरात्मानं शमयेद् दुष्टचेतसम्। अपि कृष्णस्य सुहृदस्तिष्ठेम वचने वयम्॥<br><br>4135: अपि लोभाभिभूतस्य पन्थानमनुदर्शयेत्। दुर्बुद्धेर्दुःसहायस्य शमार्थं ब्रुवती वचः॥<br><br>4136: अपि नो व्यसनं घोरं दुर्योधनकृतं महत्। शमयेच्चिररात्राय योगक्षेमवदव्ययम्॥<br><br>4137: राज्ञस्तु वचनं श्रुत्वा विदरो दीर्घदर्शिनीम्। आनयामास गान्धारी धृतराष्ट्रस्य शासनात्॥<br><br>4138: धृतराष्ट्र उवाच एष गान्धारि पुत्रस्ते दुरात्मा शासनातिगः। ऐश्वर्यलोभादैश्वर्यं जीवितं च प्रहास्यति॥<br><br>4139: अशिष्टवदमर्यादः पापैः सह दुरात्मवान्। सभाया निर्गतो मूढो व्यतिक्रम्य सुहृद्वचः॥<br><br>4140: वैशम्पायन उवाच सा भर्तृवचनं श्रुत्वा राजपुत्री यशस्विनी। अन्विच्छन्ती महच्छ्रेयो गान्धारी वाक्यमब्रवीत्॥<br><br>4141: गान्धार्युवाच आनायय सुतं क्षिप्रं राज्यकामुकमातुरम्। न हि राज्यमशिष्टेन शक्यं धर्मार्थलोपिना॥<br><br>4142: आप्नुमाप्तं तथापीदमविनीतेन सर्वथा। त्वं ह्योवात्र भृशं ग. धृतराष्ट्र सुतप्रियः॥<br><br>4143: यो जानन् पापतामस्य तत्प्रज्ञामनुवर्तसे। स एष काममन्युभ्यां प्रलब्धो लोभमास्थितः॥<br><br>4144: अशक्योऽद्य त्वया राजन् विनिवर्तयितुं बलात्। राष्ट्रप्रदाने मूढस्य बालिशस्य दुरात्मनः॥<br><br>4145: दुःसहायस्य लुब्धस्य धृतराष्ट्रोऽश्नुते फलम्। कथं हि स्वजने भेदमुपेक्षेत महीपतिः। भिन्नं हि स्वजनेन त्वां प्रहसिष्यन्ति शत्रवः॥<br><br>4146: या हि शक्या महाराज साना भेदेन वा पुनः। निस्तर्तुमापदः स्वेषु दण्डं कस्तत्र पातयेत्॥<br><br>4147: वैशम्पायन उवाच शासनाद् धृतराष्ट्रस्य दुर्योधनममर्षणम्। मातुश्च वचनात् क्षत्ता सभां प्रावेशयत् पुनः॥<br><br>4148: स मातुर्वचनाकाङ्क्षी विवेश पुनः सभाम्। अभिताप्रेक्षणः क्रोधान्निःश्वसन्निव पन्नगः॥<br><br>4149: तं प्रविष्टमभिप्रेक्ष्य पुत्रमुत्पथमास्थितम्। विगर्हमाणा गान्धारी शमार्थं वाक्यमब्रवीत्॥<br><br>4150: दुर्योधन निबोधेदं वचनं मम पुत्रक। हितं ते सानुबन्धस्य तथाऽऽयत्यां सुखोदयम्॥<br><br>4151: दुर्योधन यदाह त्वां पिता भरतसत्तमा भीष्मो द्रोणः कृपः क्षत्ता सुहृदां कुरु तद् वचः॥<br><br>4152: विजितात्मा तु भीष्मस्य तु पितुश्चैव मम चापचितिः कृता। भवेद् द्रोणमुखानां च सुहृदां शाम्यता त्वया॥<br><br>4153: न हि राज्यं महाप्राज्ञ स्वेन कामेन शक्यते। अवाप्तुं रक्षितुं वापि भोक्तुं भरतसत्तम॥<br><br>4154: न ह्यवश्येन्द्रियो राज्यमश्नीयाद् दीर्घमन्तरम्। मेधावी स राज्यमभिपालयेत्॥<br><br>4155: कामक्रोधौ हि पुरुषमर्थेभ्यो व्यपकर्षतः। तौ तु शत्रु विनिर्जित्य राजा विजयते महीम्॥<br><br>4156: लोकेश्वर प्रभुत्वं हि महदेतद् दुरात्मभिः। राज्यं नामेप्सितं स्थानं न शक्यमभिरक्षितुम्॥<br><br>4157: इन्द्रियाणि महत्प्रेप्सुर्नियच्छेदर्थधर्मयोः। इन्द्रियैर्नियतैर्बुद्धिर्वर्धतेऽन्निरिवेन्धनैः॥<br><br>4158: अविधेयानि हीमानि व्यापादयितुमप्यलम्। अविधेया इवादान्ता हयाः पथि कुसारथिम्॥<br><br>4159: अविजित्य य आत्मानममात्यान् विजिगीषते। अमित्रान् वाजितामात्यः सोऽवशः परिहीयते॥<br><br>4160: आत्मानमेव प्रथमं द्वेष्यरूपेण योजयेत्। ततोऽमात्यानमित्रांश्च न मोघं विजिगीषते॥<br><br>4161: वश्येन्द्रियं जितामात्यं धृतदण्ड विकारिषु। परीक्ष्यकारिणं धीरमत्यर्थं श्रीनिषेवते॥<br><br>4162: क्षुद्राक्षेणेव जालेन झपावपिहितावुभौ। कामक्रोधौ शरीरस्थौ प्रज्ञानं तौ विलुम्पतः॥<br><br>4163: याभ्यां हि देवाः स्वर्यातुः स्वर्गस्य पिदधुर्मुखम्। बिभ्यतोऽनुपरागस्य कामक्रोधो स्म वर्धितौ॥<br><br>4164: काम क्रोधं च लोभं च दम्भं दर्थं च भूमिपः। सम्यग्विजेतुं यो वेद स महीमभिजायते॥<br><br>4165: सततं निग्रहे युक्त इन्द्रियाणां भवेन्नृपः। ईष्सन्नर्थं च धर्मं च द्विषतां च पराभवम्॥<br><br>4166: कामाभिभूतः क्रोधाद् वा यो मिथ्या प्रतिपद्यते। स्वेषु चान्येषु वा तस्य न सहाया भवन्त्युत॥<br><br>4167: एकीभूतैर्महाप्राज्ञैः शूरैररिनिवर्हणैः। पाण्डवैः पृथिवीं तात भोक्ष्यसे सहितः सुखी॥<br><br>4168: यथा भीष्मः शान्तनवो द्रोणश्चापि महारथः। आहतुस्तात तत् सत्यमजेयौ कृष्णपाण्डवौ॥<br><br>4169: प्रपद्यस्व महाबाहुं कृष्णमक्लिष्टकारिणम्। प्रसन्नो हि सुखाय स्यादुभयोरेव केशवः॥<br><br>4170: सुहृदामर्थकामानां यो न तिष्ठति शासने। प्राज्ञानां कृतविद्यानां स नरः शत्रुनन्दनः॥<br><br>4171: न युद्धे तात कल्याणं न धर्मार्थों कुतः सुखम्। न चापि विजयो नित्यं मा युद्धे चेत आधिथा। ॥<br><br>4172: भीष्मेण हि महाप्राज्ञं पित्रा ते बाह्निकेन च। दत्तोंऽशः पाण्डुपुत्राणां भेदाद् भीतैररिंदम॥<br><br>4173: तस्य चैतत्प्रदानस्य फलमद्यानुपश्यसि। यद् भुड्क्षे पृथिवीं कृत्स्ना शूरैर्निहतकण्टकाम्॥<br><br>4174: प्रयच्छ पाण्डुपुत्राणां यथोचितमरिंदम। यदीच्छसि सहामात्यो भोक्तुमधु प्रदीयताम्॥<br><br>4175: अलमर्धं पृथिव्यास्ते सहामात्यस्य जीवितुम्। सुहृदां वचने तिष्ठन् यशः प्राप्स्यसि भारत॥<br><br>4176: श्रीमद्भिरात्मवद्भिस्तैर्बुद्धिमद्भिर्जितेन्द्रियैः। पाण्डवैर्विग्रहस्तात भ्रंशयेन्महतः सुखात्॥<br><br>4177: निगृह्य सुहृदां मन्युं शाधि राज्यं यथोचितम्। स्वमंशं पाण्डुपुत्रेभ्यः प्रदाय भरतर्षभ॥<br><br>4178: अलमङ्ग निकारोऽयं त्रयोदश समाः कृतः। शमयैनं महाप्राज्ञ कामक्रोधसमेधितम्॥<br><br>4179: न चैष शक्तः पार्थानां यस्त्वमर्थमभीप्ससि। सूतपुत्रो दृढक्रोधो भ्राता दुःशासनश्च ते॥<br><br>4180: भीष्मे द्रोणे कृपे कर्णे भीमसेने धनंजये। धृष्टद्युम्ने च संक्रुद्धे न स्युः सर्वाः प्रजा ध्रुवम्॥<br><br>4181: अमर्षवशमापन्नो मा कुरूंस्तात जीघनः। एषा हि पृथिवी कृत्स्ना मा गमत् त्वत्कृते वधम्॥<br><br>4182: यच्च त्वं मन्यसे मूढ भीष्मद्रोणकृपादयः। योत्स्यन्ते सर्वशक्त्येति नैतदद्योपपद्यते॥<br><br>4183: समं हि राज्यं प्रीतिश्च स्थानं हि विदितात्मनाम्। पाण्डवेष्वथ युष्मासु धर्मस्त्वभ्यधिकस्ततः॥<br><br>4184: राजपिण्डभयादेते यदि हास्यन्ति जीवितम्। न हि शक्ष्यन्ति राजानं युधिष्ठिरमुदीक्षितुम्॥<br><br>4185: न लोभादर्थसम्पत्तिनराणामिह दृस्यते। तदलं तात लोभेन प्रशाम्य भरतर्षभ। ॥<br><br>4186: वैशम्पायन उवाच तत् तु वाक्यमनादृत्य सोऽर्थवन्मातृभाषितम्। पुनः प्रतस्थे संरम्भात् सकाशमकृतात्मनाम्॥<br><br>4187: ततः सभाया निर्गम्य सन्त्रयामास कौरवः। सौबलेन मताक्षेण राज्ञा शकुनिना सह॥<br><br>4188: दुर्योधनस्य कर्णस्य शकुनेः सौबलस्य च। दुःशासनचतुर्थानामिदमासीद् विचेष्टितम्॥<br><br>4189: पुरायमस्मान् गृह्णाति क्षिप्रकारी जनार्दनः। सहितो धृतराष्ट्रेण राज्ञा शान्तनवेन च॥<br><br>4190: वयमेव हृषीकेशं निगृह्णीन बलादिव। प्रसह्य पुरुषव्याघ्रमिन्द्रो वैरोचनि यथा॥<br><br>4191: श्रुत्वा गृहीतं वार्ष्णेयं पाण्डवा हतचेतसः। निरुत्साहा भविष्यन्ति भग्नदंष्ट्रा इवोरगाः॥<br><br>4192: अयं ह्येषां महाबाहुः सर्वेषां शर्म वर्म च। अस्मिन् गृहीते वरदे ऋषभे सर्वसात्वताम्॥<br><br>4193: निरुद्यमा भविष्यन्ति पाण्डवाः सोमकैः सह। तस्माद् वयमिहैवैनं केशवं क्षिप्रकारिणम्॥<br><br>4194: क्रोशतो धृतराष्ट्रस्य बद्ध्वा योत्स्यामहे रिपून्। तेषां पापमभिप्रायं पापानां दुष्टचेतसाम्॥<br><br>4195: इङ्गितज्ञः कविः क्षिप्रमन्वबुद्ध्यत सात्यकिः। तदर्थमभिनिष्क्रम्य हार्दिक्येन सहास्थितः॥<br><br>4196: अब्रवीत् कृतवर्माणं क्षिप्रं योजय वाहिनीम्। व्यूढानीकः सभाद्वारमुपतिष्ठस्व दंशितः॥<br><br>4197: यावदाख्याम्यहं चैतत् कृष्णायाक्लिष्टकारिणे। स प्रविश्य सभां वीरः सिंहो गिरिगुहामिव॥<br><br>4198: आचष्ट तमभिप्रायं केशवाय महात्मने। धृतराष्ट्रं ततश्चैव विदुरं चान्वभाषत॥<br><br>4199: तेषामेतमभिप्रायमाचचक्षे स्मयन्निव। धर्मादर्थाच्च कामाच्च कर्म साधुविगर्हितम्॥<br><br>4200: मन्दाः कर्तुमिहेच्छन्ति न चावाप्य कथंचन। पुरा विकुर्वते मूढाः पापात्मानः समागताः॥<br><br>4201: धर्षिताः काममन्युभ्यां क्रोधलोभवशानुगाः। इमं हि पुण्डरीकाक्षं जिघृक्षन्त्यल्पचेतसः॥<br><br>4202: पटेनाग्नि प्रज्वलितं यथा बाला यथा जडाः। सात्यकेस्तद् वचः श्रुत्वा विदुरोदीर्घदर्शिवान्॥<br><br>4203: धृतराष्ट्र महाबाहुमब्रवीत् कुरुसंसदि। राजन् परीतकालास्ते पुत्राः सर्वे परंतप॥<br><br>4204: अशक्यमयशस्यं च कर्तुं कर्म समुद्यताः। इमं हि पुण्डरीकाक्षमभिभूय प्रसह्य च॥<br><br>4205: निग्रहीतुं किलेच्छन्ति सहिता वासवानुजम्। इमं पुरुषशार्दूलमप्रधृष्यं दुरासदम्॥<br><br>4206: आसाद्य न भविष्यन्ति पतङ्गा इव पावकम्। अयमिच्छन् हि तान् सर्वान् युध्यमानाञ्जनार्दनः॥<br><br>4207: सिंहो नागानिव क्रुद्धो गमयेद् यमसादनम्। न त्वयं निन्दितं कर्म कुर्यात् पापं कथंचन॥<br><br>4208: न च धर्मादपक्रामेदच्युतः पुरुषोत्तमः। विदुरेणैवमुक्ते तु केशवो वाक्यमब्रवीत्॥<br><br>4209: धृतराष्ट्रमभिप्रेक्ष्य सुहृदां शृण्वतां मिथः। राजनेते यदि क्रुद्धा मां निगृह्णीयुरोजसा॥<br><br>4210: एते वा मामहं वैनाननुजानीहि पार्थिव। एतान् हि सर्वान् संरब्धान् नियन्तुमहमुत्सहे॥<br><br>4211: न त्वहं निन्दितं कर्म कुर्यां पापं कथंचन। पाण्डवार्थं हि लुभ्यन्तः स्वार्थान् हास्यन्ति ते सुताः। । एते चेदेवमिच्छन्ति कृतकार्यो युधिष्ठिरः। अद्यैव ह्यहमेनांश्च ये चैनाननु भारत॥<br><br>4212: निगृह्य राजन् पार्थेभ्यो दद्यां किं दुष्कृतं भवेत्। इदं तु न प्रवर्तेयं निन्दितं कर्म भारत॥<br><br>4213: संनिधौ ते महाराज क्रोधजं पापबुद्धिजम्। एष दुर्योधनो राजन् यथेच्छति तथाऽस्तु तत्॥<br><br>4214: अहं तु सर्वांस्तनयाननुजानामि ते नृप। एतच्छ्रुत्वा तु विदुरं धृतराष्ट्रोऽभ्यभाषत। क्षिप्रमानय तं पापं राज्यलुब्धं सुयोधनम्॥<br><br>4215: सहमित्रं सहामात्यं ससोदर्यं सहानुगम्। शक्नुयां यदि पन्थानमवतारयितुं पुनः॥<br><br>4216: ततो दुर्योधनं क्षत्ता पुन: प्रावेशयत् सभाम्। अकामं भ्रातृभिः सार्धं राजभिः परिवारितम्॥<br><br>4217: अथ दुर्योधनं राजा धृतराष्ट्रोऽभ्यभाषत। कर्णदुःशासनाभ्यां च राजभिश्चापि संवृतम्॥<br><br>4218: नृशंस पापभूयिष्ठ क्षुद्रकर्मसहायवान्। पापैः सहायैः संहत्य पापं कर्म चिकीर्षसि॥<br><br>4219: अशक्यमयशस्यं च सद्धिश्चापि विगर्हितम्। यथा त्वादृशको मूढो व्यवस्येत् कुलपांसनः॥<br><br>4220: त्वमिमं पुण्डरीकाक्षमप्रधृष्यं दुरासदम्। पापैः सहायैः संहत्य निग्रहीतुं किलेच्छसि॥<br><br>4221: यो न शक्यो बलात् कर्तुं देवैरपि सवासवैः। तं त्वं प्रार्थयसे मन्द बालश्चन्द्रमसं यथा। ॥<br><br>4222: तेवैर्मनुष्यैर्गन्धर्वैरसुरैरुरगैश्च यः। न सोढुं समरे शक्यस्तं न बुद्ध्यसि केशवम्॥<br><br>4223: दुर्गाह्यः पाणिना वायुर्दुस्पर्शः पाणिनाशशी। दुर्धरा पृथिवी मूर्धा दुर्ग्राह्यः केशवोबलात्॥<br><br>4224: इत्युक्ते धृतराष्ट्रेण क्षत्तापि विदुरोऽब्रवीत्। दुर्योधनमभिप्रेत्य धार्तराष्ट्रपमर्षणम्॥<br><br>4225: विदुर उवाच दुर्योधन निबोधेदं वचनं मम साम्प्रतम्। सौभद्वारे वानरेन्द्रो द्विविदो नाम नामतः। शिलावर्षेण महता छादयामास केशवम्॥<br><br>4226: ग्रहीतुकामो विक्रम्य सर्वयत्नेन माधवम्। ग्रहीतुं नाशकच्चैनं तं त्वं प्रार्थयसे बलात्॥<br><br>4227: प्राग्ज्योतिषगतं शौरि नरकः सह दानवैः। ग्रहीतुं नाशकत् तत्र तं त्वं प्रार्थयसे बलात्॥<br><br>4228: अनेकयुगवर्षायुर्निहत्य नरकं मृधे। नीत्वा कन्यासहस्राणि उपयेमे यथाविधि॥<br><br>4229: निर्मोचने षट् सहस्रा: पाशैर्बद्धा महासुराः। चहीतुं नाशकंश्चैनं तं त्वं प्रार्थयसे बलात्॥<br><br>4230: अनेन हि हता बाल्ये पूतना शकुनी तथा। गोवर्धनो धारितश्च गवार्थं भरतर्षभ। ४६॥<br><br>4231: अरिष्टो धेनुकश्चैव चाणूरश्च महाबलः। अश्वराजश्च निहतः कंसश्चारिष्टमाचरन्॥<br><br>4232: जरासंधश्च वक्त्रश्च शिशुपालश्च वीर्यवान्। बाणश्च निहतः संख्ये राजानश्च निषूदिताः॥<br><br>4233: वरुणो निर्जितो राजा पावकश्वामितौजसा। पारिजातं च हरता जितः साक्षाच्छचीपतिः॥<br><br>4234: एकार्णवे च स्वफता निहतौ मधुकैटभौ। जन्मान्तरमुपागम्य हयग्रीवस्तथा हतः॥<br><br>4235: अयं कर्ता न क्रियते कारणं चापि पौरुषे। यद् यदिच्छेदयं शौरिस्तत् तत् कुर्यादयत्नतः॥<br><br>4236: तं न बुद्ध्यसि गोविन्दं घोरविक्रममच्युतम्। आशीविषमिव क्रुद्धं तेजोराशिमनिन्दितम्॥<br><br>4237: प्रधर्षयन् महाबाहुं कृष्णमक्लिष्टकारिणम्। पतङ्गोऽग्निमिवासाद्य सामात्यो न भविष्यसि॥<br><br>4238: वैशम्पायन उवाच विदुरेणैवमुक्तस्तु केशवः शत्रुपूगहा। दुर्योधनं धार्तराष्ट्रमभ्यभाषत वीर्यवान्॥<br><br>4239: एकोऽहमिति यन्मोहान्मन्यसे मां सुयोधन। परिभूय सुदुर्बुद्धे ग्रहीतुं मां चिकीर्षसि॥<br><br>4240: इहैव पाण्डवाः सर्वे तथैवान्धकवृष्णयः। इहादित्याश्च रुद्राश्च वसवश्च महर्षिभिः॥<br><br>4241: एवमुक्त्वा जहासोच्चैः केसवः परवीरहा। अस्य संस्मयतः शौरेविद्युदूपा महात्मनः॥<br><br>4242: अङ्गुष्ठमात्रास्त्रिदशा मुमुचुः पावकार्चिषः। तस्य ब्रह्मा ललाटस्थो रुद्रो वक्षसि चाभवत्॥<br><br>4243: लोकपाला भुजेष्वासन्नग्निरास्यादजायत। आदित्याश्चैव साध्याश्च वसवोऽथाश्विनावपि॥<br><br>4244: मरुतश्च सहेन्द्रेण विश्वेदेवास्तथैव च। बभूवुश्चैकरूपाणि यक्षगन्धर्वरक्षसाम्॥<br><br>4245: प्रादुरास्तां तथा दो• संकर्षणधनंजयौ। दक्षिणेऽथार्जुनो धन्वी हली रामश्च सव्यतः॥<br><br>4246: भीमो युधिष्ठिरश्चैव माद्रीपुत्रौ च पृष्ठतः। अन्धका वृष्णयश्चैव प्रद्युम्नप्रमुखास्ततः॥<br><br>4247: अग्रे बभूवुः कृष्णस्य समुद्यतमहायुधाः। शङ्खचक्रगदाशक्तिशाईलागलनन्दकाः॥<br><br>4248: अदृश्यन्तोद्यतान्येव सर्वप्रहरणानि च। नानाबाहुषु कृष्णस्य दीप्यमानानि सर्वशः॥<br><br>4249: नेत्राभ्यां नस्ततश्चैव श्रोत्राभ्यां चसमन्ततः। प्रादुरासन् महारौद्राः सधूमाः पावकार्चिषः॥<br><br>4250: रोमकूपेषु च तथा सूर्यस्येव मरीचयः। तं दृष्ट्वा घोरमात्मानं केशवस्य महात्मनः॥<br><br>4251: न्यमीलयन्त नेत्राणि राजानस्त्रस्तचेतसः। ऋते द्रोणं च भीष्मं च विदुरं च महामतिम्॥<br><br>4252: संजयं च महाभागमृषींश्चैव तपोधनान्। प्रादात् तेषां स भगवान् दिव्यं चक्षुर्जनार्दनः॥<br><br>4253: तद् दृष्ट्वा महदाश्चर्य माधवस्य सभातले। देवदुन्दुभयो नेदुः पुष्पवर्षं पपात च॥<br><br>4254: धृतराष्ट्र उवाच त्वमेव पुण्डरीकाक्ष सर्वस्य जगतो हितः। तस्मात् त्वं यादवश्रेष्ठ प्रसादं कर्तुमर्हसि॥<br><br>4255: भगवन् मम नेत्राणामन्तर्धानं वृणे पुनः। भवन्तं द्रष्टुमिच्छामि नान्यं द्रष्टुमिहोत्सहे॥<br><br>4256: ततोऽब्रवीन्महाबाहुधृतराष्ट्र जनार्दनः। अदृश्यमाने नेत्रे द्वे भवेतां कुरुनन्दन॥<br><br>4257: तत्राद्भुतं महाराज धृतराष्ट्रश्च चक्षुषी। लब्धवान् वासुदेवाच्च विश्वरूपदिदृक्षया॥<br><br>4258: लब्धचक्षुषमासीनं धृतराष्ट्र नराधिपाः। विस्मिता ऋषिभिः सार्धं तुष्टुवुर्मधुसूदनम्॥<br><br>4259: चचाल च मही कृत्स्ना सागरचापि चुक्षुभे। विस्मयं परमं जग्मुः पार्थिवा भरतर्षभ॥<br><br>4260: ततः स पुरुषव्याघ्रः संजहार वपुः स्वकम्। तां दिव्यामद्भुतां चित्रामृद्धिमत्तामरिंदमः॥<br><br>4261: ततः सात्यकिमादाय पाणौ हार्दिक्यमेव च। ऋषिभिस्तैरनुज्ञातो निर्ययौ मधुसूदनः॥<br><br>4262: ऋषयोऽन्तर्हिता जग्मुस्ततस्ते नारदादयः। तस्मिन् कोलाहले वृत्ते तदद्भुतमिवाभवत्॥<br><br>4263: तं प्रस्थितमभिप्रेक्ष्य कौरवाः सह राजभिः। अनुजग्मुर्नरव्याघ्रं देवा इव शतक्रतुम्॥<br><br>4264: अचिन्तयन्नमेयात्मा सर्वं तद् राजमण्डलम्। निश्चकाम ततः शौरिः सधूम इव पावकः॥<br><br>4265: ततो रथेन शुभ्रेण महता किङ्किणीकिना। हेमजालविचित्रेण लधुना मेघनादिना॥<br><br>4266: सूपस्करेण शुभ्रेण वैयाघेण वरूथिना। शैब्यसुग्रीवयुक्तेन प्रत्यदृश्यत दारुकः॥<br><br>4267: तथैव रथमास्थाय कृतवर्मा महारथः। वृष्णीनां सम्मतो वीरो हार्दिक्यः समदृश्यत॥<br><br>4268: उपस्थितरथं शौरि प्रयास्यन्तमरिंदमम्। धृतराष्ट्रो महाराजः पुनरेवाभ्यभाषत॥<br><br>4269: यावद् बलं मे पुत्रेषु पश्यतस्तेजनार्दन। प्रत्यक्षं ते न ते किंचितं परोक्षं शत्रुकर्शन॥<br><br>4270: कुरूणां शममिच्छन्तं यतमानं च केशव। विदित्वैतामवस्था मे नाभिशङ्कितुमर्हसि॥<br><br>4271: न मे पापोऽस्त्यभिप्रायः पाण्डवान् प्रति केशव। ज्ञातमेव हितं वाक्य यन्मयोक्तः सुयोधनः॥<br><br>4272: जानन्ति कुरवः सर्वे राजानश्चैव पार्थिवाः। शमे प्रयतमानं मां सर्वयत्नेन माधव॥<br><br>4273: वैशम्पायन उवाच ततोऽब्रवीन्महाबाहुधृतराष्ट्र जनार्दनः। द्रोणं पितामह भीष्मं क्षत्तारं बाह्निकं कृपम्॥<br><br>4274: प्रत्यक्षमेतद् भवतां यद् वृत्तं कुरुसंसदि। यथा चाशिष्टवन्मन्दो रोषादद्य समुत्थितः॥<br><br>4275: वदत्यनीशमात्मानं धृतराष्ट्रो महीपतिः। आपृच्छे भवतः सर्वान् गमिष्यामि युधिष्ठिरम्॥<br><br>4276: आमन्त्र्य प्रस्थितं शौरिं रथस्थं पुरुषर्षभ। अनुजग्मुर्महेष्वासाः प्रवीरा भरतर्षभाः॥<br><br>4277: भीष्मो द्रोणः कृपः क्षत्ता धृतराष्ट्रोऽथ बाह्निकः। अश्वत्थामा विकर्णश्च युयुत्सुश्च महारथः॥<br><br>4278: ततो रथेन शुभ्रेण महता किङ्किणीकिना। कुरूणां पश्यतां दुष्टुं स्वसारं स पितुर्ययौ॥<br><br>4279: भीष्मो द्रोणः कृपः क्षत्ता धृतराष्ट्रोऽथ बाह्निकः। अश्वत्थामा विकर्णश्च युयुत्सुश्च महारथः॥<br><br>4280: ततो रथेन शुभ्रेण महता किङ्किणीकिना। कुरूणां पश्यतां दुष्टुं स्वसारं स पितुर्ययौ॥<br><br>4281: वैशम्पायन उवाच प्रविश्याथ गृहं तस्याश्चरणावभिवाद्य च। आचख्यौ तत् समासेन यद् वृत्तं कुरुसंसदि॥<br><br>4282: वासुदेव उवाच उक्तं बहुविधं वाक्यं ग्रहणीयं सहेतुकम्। ऋषिभिश्चैव च मया न चासौ तद् गृहीतवान्। ॥<br><br>4283: कालपक्वमिदं सर्वं सुयोधनवशानुगम्। आपृच्छे भवतीं शीघ्रं प्रयास्ये पाण्डवान् प्रति॥<br><br>4284: किं वाच्याः पाण्डवेयास्ते भवत्या वचनान्मया। तद् ब्रूहि त्वं महाप्राज्ञे शुश्रूषे वचनं तव॥<br><br>4285: कुन्त्युवाच ब्रूयाः केशव राजानं धर्मात्मानं युधिष्ठिरम्। भूयास्ते हीयते धर्मो मा पुत्रक वृथा कृथाः॥<br><br>4286: श्रोत्रियस्येव ते राजन् मन्दकस्याविपश्चितः। अनुवाकहता बुद्धिर्धर्ममेवैकमीक्षते॥<br><br>4287: अङ्गोवेक्षस्व धर्मं त्वं यथा सृष्टः स्वयम्भुवा। बाहुभ्यां क्षत्रियाः सृष्टा बाहुवीर्योपजीविनः॥<br><br>4288: क्रूराय कर्मणे नित्यं प्रजानां परिपालने। शृणु चात्रोपमामेकां या वृद्धेभ्यः श्रुता मया॥<br><br>4289: मुचुकुन्दस्य राजर्षेरददत् पृथिवीमिमाम्। पुरा वैश्रवणः प्रीतो न चासौ तद् गृहीतवान्॥<br><br>4290: बाहुवीर्यार्जितं राज्यमश्नीयामिति कामये। ततो वैश्रवणः प्रीतो विस्मितः समपद्यत॥<br><br>4291: मुचुकुन्दस्ततो राजा सोऽन्वशासद् वसुन्धराम्। बाहुवीर्यार्जितां सम्यक् क्षत्रधर्ममनुव्रतः॥<br><br>4292: यं हि धर्म चरन्तीह प्रजा राज्ञा सुरक्षिताः। चतुर्थं तस्य धर्मस्य राजा विन्देत भारत॥<br><br>4293: राजा चरति चेद् धर्मं देवत्वायैव कल्पते। स चेदधर्मं चरति नरकायैव गच्छति॥<br><br>4294: दण्डनीतिः स्वधर्मेण चातुर्वर्ण्य नियच्छति। प्रयुक्ता स्वामिना सम्यगधर्मेभ्यश्च यच्छति॥<br><br>4295: दण्डनीत्यां यदा राजा सम्यक् कात्स्न्र्येन वर्तते। तदा कृतयुगं नाम कालः श्रेष्ठः प्रवर्तते॥<br><br>4296: कालो वा कारणं राज्ञो राजा वा कालकारणम्। इति ते संशयो मा भूद् राजा कालस्य कारणम्॥<br><br>4297: राजा कृतयुगस्रष्टा त्रेताया द्वापरस्य च। युगस्य च चतुर्थस्य राजा भवति कारणम्॥<br><br>4298: कृतस्य करणाद् राजा स्वर्गमत्यन्तमश्नुते। त्रेतायाः करणाद् राजा स्वर्ग नात्यन्तमश्नुते॥<br><br>4299: प्रवर्तनाद् द्वापरस्य यथाभागमुपाश्नुते। कले प्रवर्तनाद् राजा पापमत्यन्तमजुते॥<br><br>4300: ततो वसति दुष्कर्मा नरके शाश्वतीः समाः। राजदोषेण हि जगत् स्पृश्यते जगतः स च॥<br><br>4301: राजधर्मानवेक्षस्व पितृपैतामहोचितान्। नैतद् राजर्षिवृत्तं हि यत्र त्वं स्थातुमिच्छसि॥<br><br>4302: न कि वैक्लव्यसंसृष्ट आनृशंस्ये व्यवस्थितः। प्रजापालनसम्भूतं फलं किंचन लब्धवान्॥<br><br>4303: न ह्येतामाशिष पाणडुर्न चाहं न पितामहः। प्रयुक्तवन्तः पूर्वं ते यया चरसि मेधया। ॥<br><br>4304: यज्ञो दानं तपः शौर्यं प्रज्ञा संतानमेव च। माहात्म्यं बलमोजश्च नित्यमाशंसितं मया॥<br><br>4305: नित्यं स्वाहा नित्यं दद्युर्मानुषदेवताः। दीर्घमायुर्धनं पुत्रान् सम्यगाराधिताः शुभाः॥<br><br>4306: पुत्रेष्वाशासते नित्यं पितरो दैवतानि च। दानमध्ययनं यज्ञं प्रजानां परिपालनम्॥<br><br>4307: एतद् धर्म्यमधर्म्यं वा जन्मनैवाभ्यजायथाः। ते तु वैद्याः कुले जाता अवृत्त्या तात पीडिताः॥<br><br>4308: यत्र दानपतिं शूरं क्षुधिताः पृथिवीचराः। प्राप्य तुष्टाः प्रतिष्ठन्ते धर्मः कोऽभ्यधिकस्ततः॥<br><br>4309: दानेनान्यं बलेनान्यं तथा सूनृतया परम्। सर्वतः प्रतिगृह्णीयाद् राज्यं प्राप्येह धार्मिकः॥<br><br>4310: ब्राह्मणः प्रचरेद् भैक्षं क्षत्रिय: परिपालयेत्। वैश्यो धनार्जनं कुर्याच्छूद्रः परिचरेच्च तान्॥<br><br>4311: भैक्षं विप्रतिषिद्धं ते कृषिःवोपपद्यते। क्षत्रियोऽसि क्षतात् त्राता बाहुवीर्योपजीविता॥<br><br>4312: पित्र्यमंशं महाबाहो निमग्नं पुनरुद्धर। साम्ना भेदेन दानेन दण्डेनाथ नयेन वा॥<br><br>4313: । इतो दुःखतरं किं यदहं हीनबान्धवा। परपिण्डमुदीक्षे वै त्वां सूत्वाऽमित्रनन्दन॥<br><br>4314: युद्ध्यस्व राजधर्मेण मा निमज्जी: पितामहान्। मा गमः क्षीणपुण्यस्त्वं सानुजः पापिकां गतिम्॥<br><br>4315: कुन्त्युवाच अत्राप्युदाहरन्तीममितिहासं पुरातनम्। विदुलायाश्च संवादं पुत्रस्य च परंतप॥<br><br>4316: अत्र श्रेयश्च भूयश्च यथावद् वक्तुमर्हसि। यशस्विनी मन्युमती कुले जाता विभावरी॥<br><br>4317: क्षत्रधर्मरता दान्ता विदुला दीर्घदर्शिनी। विश्रुता राजसंसत्सु श्रुतवाक्या बहुश्रुता। ॥<br><br>4318: विदुला नाम राजन्या जगहें पुत्रमौरसम्। निर्जितं सिन्धुराजेन शयानं दीनचेतसम्॥<br><br>4319: विदुलोवाच अनन्दन मया जात द्विषतां हर्षवर्धन। न मया त्वं न पित्रा च जातः क्वाभ्यागतो ह्यसि॥<br><br>4320: निर्मन्युश्चाप्यसंख्येयः पुरुषः क्लीबसाधनः। यावज्जीवं निराशोऽसि कल्याणाय धुरं वह॥<br><br>4321: माऽऽत्मानमवमन्यस्व मैनमल्पेन बीभरः। मनः कृत्वा सुकल्याणं मा भैस्त्वं प्रतिसंहर॥<br><br>4322: उत्तिष्ठ हे कापुरुष मा शेष्वैवं पराजितः। अमित्रान् नन्दयन् सर्वान् निर्मानो बन्धुशोकदः॥<br><br>4323: सुपूरा वै कुनदिका सुपूरो मूषिकाञ्जलिः। सुसंतोषः कापुरुषः स्वल्पकेनैव तुष्यति॥<br><br>4324: अप्यहेरारुजन् दंष्ट्रामाश्वेव निधनं व्रजा अपि वा संशयं प्राप्य जीवितेऽपि पराक्रमः॥<br><br>4325: अप्यरेः श्येनवच्छिद्रं पश्येस्त्वं विपरिक्रमन्। विवदन् वाथवा तूष्णीं व्योम्नि वापरिशङ्कितः॥<br><br>4326: त्वमेवं प्रेतवच्छेघे कस्माद् वज्रहतो यथा। उत्तिष्ठ हे कापुरुष मा स्वाप्सीः शत्रुनिर्जितः॥<br><br>4327: मास्तं गमस्त्वं कृपणो विश्रूयस्व स्वकर्मणा। मा मध्ये मा जघन्ये त्वं माऽधो भूस्तिष्ठ गर्जितः॥<br><br>4328: अलातं तिन्दुकस्येव मुहूर्तमपि विज्वल। मा तुषाग्निरिवान—िमायस्व जिजीविषुः॥<br><br>4329: मुहूर्तं ज्वलितं श्रेयो न च धूमायितं चिरम्। मा ह स्म कस्यचिद् गेहे जनि राज्ञः खरो मृदुः॥<br><br>4330: कृत्वा मानुष्यकं कर्म सृत्वाजिं यावदुत्तमम्। धर्मस्यानृण्यमाप्नोति न चात्मानं विगर्हते॥<br><br>4331: अलब्वा यदि वा लब्ध्वा नानुशोचति पण्डितः। आनन्तर्यं चारभते न प्राणानां धनायते॥<br><br>4332: उद्भावयस्व वीर्यं वा तां वा गच्छ ध्रुवां गतिम्। धर्म पुत्राग्रतः कृत्वा किंनिमित्तं हि जीवसि॥<br><br>4333: इष्टापूर्तं हि ते क्लीब कीर्तिश्च सकला हता। विच्छिन्नं भोगमूलं ते किंनिमित्तं हि जीवसि॥<br><br>4334: शत्रुर्निमज्जता ग्राह्यो जवायां प्रपतिष्यता। विपरिच्छिन्नमूलोऽपि न विषीदेत् कथंचन॥<br><br>4335: उद्यम्य धुरमुत्कर्षेदाजानेयकृतं स्मरन्। कुरु सत्त्वं च मानं च विद्धि पौरुषमात्मनः॥<br><br>4336: उद्भावय कुलं मग्नं त्वत्कृते स्वयमेव हि। यस्य वृत्तं न जल्पन्ति मानवा महदद्भुतम्॥<br><br>4337: राशिवर्धनमात्रं स नैव स्त्री न पुनः पुमान्। दाने तपसि सत्ये च यस्य नोच्चरितं यशः॥<br><br>4338: विद्यायामर्थलाभे वा मातुरुच्चार एव सः। श्रुतेन तपसा वापि श्रिया वा विक्रमेण वा॥<br><br>4339: जनान् योऽभिभवत्यन्यान् कर्मणा हि स वै पुमान्। न त्वेव जाल्पी कापाली वृत्तिमेषितुमर्हसि॥<br><br>4340: नृशंस्यामयशस्यां च दुःखां कापुरुषोचिताम्। यमेनमभिनन्देयुरमित्राः पुरुषं कृशम्॥<br><br>4341: लोकस्य समवज्ञातं निहीनासनवाससम्। अहो लाभकर हीनमल्पजीवनमल्पकम्॥<br><br>4342: नेदृशं बन्धुमासाद्य बान्धवः सुखमेधते। अवृत्त्यैव विपत्स्यामो वयं राष्ट्रात् प्रवासिताः॥<br><br>4343: सर्वकामरसैींनाः स्थानभ्रष्टा अकिंचनाः। अवल्गुकारिणं सत्सु कुलवंशस्य नाशनम्॥<br><br>4344: कलिं पुत्रप्रवादेन संजय त्वामजीजनम्। निरमर्षं निरुत्साहं निर्वीर्यमरिनन्दनम्॥<br><br>4345: मा स्म सीमन्तिनी काचिज्जनयेत् पुत्रमीदृशम्। मा धूमाय ज्वलात्यन्तमाक्रम्य जहि शात्रवान्॥<br><br>4346: ज्वल मूर्धन्यमित्राणां मुहूर्तमपि वा क्षणम्। एतावानेव पुरुषो यदमर्षी यदक्षमी॥<br><br>4347: क्षमावान् निरमर्षश्च नैव स्त्री न पुनः पुमान्। संतोषो वै श्रियं हन्ति तथानुक्रोश एव च॥<br><br>4348: अनुत्थानभये चोभे निरीहो नाश्नुते महत्। एभ्यो निकृतिपापेभ्यः प्रमुञ्चात्मानमात्मना॥<br><br>4349: आयसं हृदयं कृत्वा मृगयस्व पुनः स्वकम्। परं विषहते यस्मात् तस्मात् पुरुष उच्यते॥<br><br>4350: तमाहुर्व्यर्थनामानं स्त्रीवद् य इह जीवति। शूरस्योर्जितसत्त्वस्य सिंहविक्रान्तचारिणः॥<br><br>4351: दिष्टभावं गतस्यापि विषये मोदते प्रजा। य आत्मनः प्रियसुखे हित्वा मृगयते श्रियम्॥<br><br>4352: अमात्यानामथो हर्षमादधात्यचिरेण सः॥<br><br>4353: पुत्र उवाच किं नु ते मामपश्यन्त्याः पृथिव्या अपि सर्वया। किमाभरणकृत्यं ते किं भोगैर्जीवितेन वा॥<br><br>4354: मातोवाच किमद्यकानां ये लोका द्विषन्तस्तानवाप्नुयुः। ये त्वादृतात्मनां लोकाः सुहृदस्तान् ब्रजन्तु नः॥<br><br>4355: भृत्यैविहीयमानानां परपिण्डोपजीविनाम्। कृपणानामसत्त्वानां मा वृत्तिमनुवर्तिथाः॥<br><br>4356: अनु त्वां तात जीवन्तु ब्राह्मणाः सुहृदस्तथा। पर्जन्यमिव भूतानि देवा इव शतक्रतुम्॥<br><br>4357: यमाजीवन्ति पुरुषं सर्वभूतानि संजय। पक्वं दुममिवासाद्य तस्य जीवितमर्थवत्॥<br><br>4358: यस्य शूरस्य विक्रान्तैरेधन्ते बान्धवाः सुखम्। त्रिदशा इव शक्रस्य साधु तस्येह जीवितम्॥<br><br>4359: स्वबाहुबलमाश्रित्य योऽभ्युज्जीवति मानवः। स लोके लभते कीर्ति परत्र च शुभां गतिम्॥<br><br>4360: विदुलोवाच अर्थतस्यामवस्थायां पौरुषं हातुमिच्छसि। निहीनसेवितं मागं गमिष्यस्यचिरादिव॥<br><br>4361: यो हि तेजो यथाशक्ति न दर्शयति विक्रमात्। क्षत्रियो जीविताकाङ्क्षी स्तेन इत्येव तं विदुः॥<br><br>4362: अर्थवन्त्युपपन्नानि वाक्यानि गुणवन्ति च। नैव सम्प्राप्नुवन्ति त्वां मुमूर्षुमिव भेषजम्॥<br><br>4363: सन्ति वै सिन्धुराजस्य संतुष्टा न तथा जनाः। दौर्बल्यादासते मूढा व्यसनौघप्रतीक्षिणः॥<br><br>4364: सहायोपचितिं कृत्वा व्यवसाय्य ततस्ततः। अनुदुष्येयुरपरे पश्यन्तस्तव पौरुषम्॥<br><br>4365: तैः कृत्वा सह संघातं गिरिदुर्गालयं चर। काले व्यसनामाकाङ्क्षन् नैवायमजरामरः॥<br><br>4366: संजयो नामतश्च त्वं न च पश्यामि तत् त्वयि। अन्वर्थनामा भव मे पुत्र मा व्यर्थनामकः॥<br><br>4367: सम्यग्दृष्टिर्महाप्राज्ञो बालं त्वां ब्राह्मणोऽब्रवीत्। अयं प्राप्य महत् कृच्छ्रे पुनर्वृद्धिं गमिष्यति॥<br><br>4368: तस्या स्मरन्ती वचनमाशंसे विजयं तव। तस्मात् तात व्रवीमि त्वां वक्ष्यामि च पुनः पुनः॥<br><br>4369: यस्य ह्याभिनिवृत्तौ भवन्त्याप्यायिताः परे। तस्यार्थसिद्धिर्नियता नयेष्वर्थानुसारिणः॥<br><br>4370: समृद्धिरसमृद्धिर्वा पूर्वेषां मम संजय। एवं विद्वान् युद्धमना भव मा प्रत्युपाहर॥<br><br>4371: नातः पापीयसीं कांचिदवस्थां शम्बरोऽब्रवीत्। यत्र नैवाद्य न प्रातर्भोजनं प्रतिदृश्यते॥<br><br>4372: पतिपुत्रवधादेतत् परमं दुःखमब्रवीत्। दारिद्र्यमिति यत् प्रोक्तं पर्यायमरणं हि तत्॥<br><br>4373: अहं महाकुले जाता ह्रदाद्धदमिवागता। ईश्वरी सर्वकल्याणी भ; परमपूजिता॥<br><br>4374: महार्हमाल्याभरणां सुमृष्टाम्बरवाससम्। पुरा हृष्टः सुहृद्वर्गो मामपश्यत् सुहृद्गताम्॥<br><br>4375: यदा मां चैव भार्यां च द्रष्टाऽसि भृशदुर्बलाम्। न तदा जीवितेनार्थो भविता तव संजय॥<br><br>4376: दासकर्मकरान् भृत्यानाचार्यविक्पुरोहितान्। अवृत्त्याऽस्मान् प्रजहतो दृष्ट्वा किं जीवितेन ते॥<br><br>4377: यदि कृत्यं न पश्यामि तवाद्याहं यथा पुरा। श्लाघनीयं यशस्यं च का शान्तिर्हृदयस्य मे॥<br><br>4378: नेति चेद् ब्राह्मणं ब्रूयां दीर्येत हृदयं मम। न ह्यहं न च मे भर्ता नेति ब्राह्मणमुक्तवान्॥<br><br>4379: वयमाश्रयणीयाः स्म नश्रोतारः परस्य च। सान्यमासाद्य जीवन्ती परित्यक्ष्यामि जीवितम्॥<br><br>4380: अपारे भव नः पारमप्लवे भव नः प्लवः। कुरुष्व स्थानमस्थाने मृतान् संजीवयस्व नः॥<br><br>4381: सर्वे ते शत्रवः शक्या न चेज्जीवितुमिच्छसि। अथ चेदीदृशीं वृत्तिं क्लीबवामभ्युपपद्यसे॥<br><br>4382: निर्विण्णात्मा हतमना मुञ्चैतां पापजीविकाम्। एकशत्रुवधेनैव शूरो गच्छति विश्रुतिम्॥<br><br>4383: इन्द्रो वृत्रवधेनैव महेन्द्रः समपद्यत। माहेन्द्रं च गृहं लेभे लोकानां चेश्वरोऽभवत्॥<br><br>4384: नाम विश्राव्य वै संख्ये शत्रूनाहूय दंशितान्। सेनाग्रं चापि विद्राव्य हत्वा वा पुरुषं वरम्॥<br><br>4385: यदैव लभते वीरः सुयुद्धेन महद् यशः। तदैव प्रव्यथन्तेऽस्य शत्रवो विनमन्ति च॥<br><br>4386: त्यक्त्वाऽऽत्मानं रणे दक्षं शूरं कापुरुषा जनाः। अवशास्तर्पयन्ति स्म सवकामसमृद्धिभिः॥<br><br>4387: राज्यं चाप्युग्रविभ्रंशं संशयो जीवितस्य वा। न लब्धस्य हि शत्रोर्वे शेषं कुर्वन्ति साधवः॥<br><br>4388: स्वर्गद्वारोपमं राज्यमथवाप्यमृतोपमम्। युरुद्धमेकायनं मत्वा पतोल्मुक इवारिषु॥<br><br>4389: जहि शत्रून् रणे राजन् स्वधर्ममनुपालय। मा त्वा दृशं सुकृपणं शत्रूणां भयवर्धनम्॥<br><br>4390: अस्मदीयैश्च शोचद्भिर्नदद्धिश्च परैर्वृतम्। अपि त्वां नानुपश्येयं दीनाद् दीनमिव स्थितम्॥<br><br>4391: हृष्य सौवीरकन्याभिः श्लाघस्वार्थेर्यथा पुरा। मा च सैन्धवकन्यानामवसनो वशं गमः॥<br><br>4392: युवा रूपेण सम्पन्नो विद्ययाभिजनेन च। यत् त्वादृशो विकुर्वीत यशस्वी लोकविश्रुतः॥<br><br>4393: अधुर्यवच्च वोढव्ये मन्ये मरणमेव तत्। यदि त्वामनुपश्यामि परस्य प्रियवादिनम्॥<br><br>4394: पृष्ठतोऽनुव्रजन्तं वा का शान्तिर्हदयस्य मे। नास्मिन् जातु कुले जातो गच्छेद् योऽन्यस्य पृष्ठतः। । ३५। न त्वं परस्यानुचरस्तात जीवितुमर्हसि। अहं हि क्षत्रहदयं वेद यत् परिशाश्वतम्॥<br><br>4395: पूर्वैः पूर्वतरैः प्रोक्तं परैः परतरैरपि। शाश्वतं चाव्ययं चैव प्रजापतिविनिर्मितम्॥<br><br>4396: यो वै कश्चिदिहाजातः क्षत्रियः क्षत्रकर्मवित्। भयाद् वृत्तिसमीक्षो वा न नमेदिह कस्यचित्॥<br><br>4397: उद्यच्छेदेव न नमेदुद्यमो ह्येव पौरुषम्। अप्यपर्वणि भज्येत न नमेतेह कस्यचित्॥<br><br>4398: मातङ्गो मत्त इव च परीयात् समहामनाः। ब्राह्मणेभ्यो नमेन्नित्यं धर्मायैव च संजय॥<br><br>4399: नियच्छन्नितरान् वर्णान् विनिघ्नन् सर्वदुष्कृतः। ससहायोऽसहायो वा यावज्जीवं तथा भवेत्॥<br><br>4400: पुत्र उवाच कृष्णायसस्येव च ते संहत्य हृदयं कृतम्। मम मातस्त्वकरुणे वीरप्रज्ञे घमर्षणे। । । । अहो क्षत्रसमाचारो यत्र मामितरं यथा। नियोजयसि युद्धाय परमातेव मां तथा॥<br><br>4401: ईदृशं वचनं ब्रूयाद् भवती पुत्रमेकजम्। किं नु ते मामपश्यन्त्याः पृथिव्या अपि सर्वया॥<br><br>4402: किमाभरणकृत्येन किं भोगै वितेन वा। मयि वा संगरहते प्रियपुत्रे विशेषतः॥<br><br>4403: मातोवाच सर्वावस्था हि विदुषां तात धर्मार्थकारणात्। तावेवाभिसमीक्ष्याहं संजय त्वामचूचुदम्॥<br><br>4404: स समीक्ष्यक्रमोपेतो मुख्यः कालोऽयमागतः। अस्मिश्चेदागते काले कार्यं न प्रतिपद्यसे॥<br><br>4405: असम्भावितरूपस्त्वमानृशंस्यं करिष्यसि। तं त्वामयशसा स्पृष्टं न ब्रूयां यदि संजय॥<br><br>4406: खरीवात्सल्यमाहुस्तन्निः सामर्थ्य महेतुकम्। सद्धिर्विगर्हितं मागं त्यज मूर्खनिषेवितम्॥<br><br>4407: अविद्या वै महत्यस्ति यामिमां संश्रिताः प्रजाः। तव स्याद् यदि सद्वृत्तं तेन मे त्वं प्रियो भवेः॥<br><br>4408: धर्मार्थगुणयुक्तेन नेतरेण कथंचन। दैवमानुपयुक्तेन सद्भिराचरितेन च॥<br><br>4409: यो ह्येवमविनीतेन रमते पुत्र नप्तृणा। अनुत्थानवता चापि दुर्विनीतेन दुर्धिया॥<br><br>4410: रमते यस्तु पुत्रेण मोघं तस्य प्रजाफलम्। अकुर्वन्तो हि कर्माणि कुर्वन्तो निन्दितानि च॥<br><br>4411: सुखं नैवेह नामुत्र लभन्ते पुरुषाधमाः। युद्धाय क्षत्रियः सृष्टः संजयेह जयाय च॥<br><br>4412: जयन् वावध्यमानो वा प्राप्नोतीन्द्रसलोकताम्। न शक्रभवने पुण्ये दिवि तद् विद्यते सुखम्। यदमित्रान् वशे कृत्वा क्षत्रियः सुखमेधते॥<br><br>4413: मन्युना दह्यमानेन पुरुषेण मनस्विना। निकृतेनेह बहुशः शत्रून् प्रतिजिगीषया॥<br><br>4414: आत्मानं वा परित्यज्य शत्रु वा विनिपात्य च। अतोऽन्येन प्रकारेण शान्तिरस्य कुतो भवेत्॥<br><br>4415: इह प्राज्ञो हि पुरुषः स्वल्पमप्रियमिच्छति। यस्य स्वल्पं प्रियं लोके ध्रुवं तस्याल्पमप्रियम्॥<br><br>4416: प्रियाभावाच्च पुरुषो नैव प्राप्नोति शोभनम्। ध्रुवं चाभावमभ्येति गत्वा गङ्गेव सागरम्॥<br><br>4417: पुत्र उवाच नेयं मतिस्त्वया वाच्या मातः पुत्रे विशेषतः। कारुण्यमेवात्र पश्य भूत्वेह जडमूकवत्॥<br><br>4418: मातोवाच अतो मे भूयसी नन्दिर्यदेवमनुपश्यसि। चोद्यं मां चोदयस्येतद् भृशं वै चोदयामि ते॥<br><br>4419: अथत्वां पूजयिष्यामि हत्वा वै सर्वसैन्धवान्। अहं पश्यामि विजयं कृच्छ्रभावितमेव ते॥<br><br>4420: पुत्र उवाच अकोशस्यासहायस्य कुतः सिद्धिर्जयो मम। इत्यवस्थां विदित्वैतामात्मनाऽऽत्मनि दारुणाम्॥<br><br>4421: राज्याद् भावो निवृत्तो मे त्रिदिवादिव दुष्कृतः। ईदृशं भवती कंचिदुपायमनुपश्यति॥<br><br>4422: तन्मे परिणतप्रज्ञे सम्यक् प्रबूहि पृच्छते। करिष्यामि हि तत् सर्वं यथावदनुशासनम्॥<br><br>4423: मातोवाच पुत्र नात्मावमन्तव्यः पूर्वाभिरसमृद्धिभिः। अभूत्वा हि भवन्त्यर्था भूत्वा नश्यन्ति चापरे। अमर्षेणैव चाप्यर्था नारब्धव्याः सुबालिशैः॥<br><br>4424: सर्वेषां कर्मणां तात फले नित्यमनित्यता। अनित्यमिति जानन्तो न भवन्ति भवन्ति च॥<br><br>4425: अथ ये नैव कुर्वन्ति नैव जातु भवन्ति ते। ऐकगुण्यमनीहायामभावः कर्मणां फलम्॥<br><br>4426: अथ द्वैगुण्यमीहायां फलं भवति वा न वा। यस्य प्रागेव विदिता सर्वार्थानामनित्यता॥<br><br>4427: नुदेद् वृद्ध्यसमृद्धी स प्रतिकूले नृपात्मजा उत्थातव्यं जागृतव्यं योक्तव्यं भूतिकर्मसु॥<br><br>4428: भविष्यतीत्येव मनः कृत्वा सततमव्यथैः। मङ्गलानि पुरस्कृत्य ब्राह्मणांश्चेश्वरैः सह॥<br><br>4429: प्राज्ञस्य नृपतेराशु वृद्धिर्भवति पुत्रक। अभिवर्तति लक्ष्मीस्तं प्राचीमिव दिवाकरः॥<br><br>4430: निदर्शनान्युपायांश्च बहून्युद्धर्षणानि च। अनुदर्शितरूपोऽसि पश्यामि कुरु पौरुषम्॥<br><br>4431: पुरुषार्थमभिप्रेतं समाहर्तुमिहार्हसि। क्रुद्धाल्लुब्धान् परिक्षीणानवलिप्तान् विमानितान्॥<br><br>4432: स्पर्धिनश्चैव ये केचित् तान् युक्त उपधारय। एतेन त्वं प्रकारेण महतो भेत्स्यसे गणान्॥<br><br>4433: महावेग इवोद्भूतो मातरिश्वा बलाहकान्। तेषामग्रप्रदायी स्याः कल्योत्थायी प्रियंवदः॥<br><br>4434: ते त्वां प्रियं करिष्यन्ति पुरोधास्यन्ति च ध्रुवम्। यदैव शत्रुर्जानीयात् सपन्नं त्यक्तजीवितम्। तदैवास्मादुद्विजते सर्पाद् वेश्मगतादिव॥<br><br>4435: तं विदित्वा पराक्रान्तं वशे न कुरुते यदि। निर्वादैनिर्वदेदेनमन्ततस्तद् भविष्यति॥<br><br>4436: निर्वादादास्पदं लब्वा धनवृद्धिर्भवष्यति। धनवन्तं हि मित्राणि भजन्ते चाश्रयन्ति च॥<br><br>4437: स्खलितार्थ पुनस्तात संत्यजन्ति च बान्धवाः। अप्यस्मिन् नाश्वसन्ते च जुगुप्सन्ते च तादृशम्॥<br><br>4438: शत्रु कृत्वा यः सहायं विश्वासमुपगच्छति। स न सम्भाव्यमेवैतद् यद् राज्यं प्राप्नुयादिति॥<br><br>4439: मातोवाच नैव राज्ञाः दरः कार्यों जातु कस्याञ्चिदापदि। अथ चेदपि दीर्णः स्यान्नैव वर्तेत दीर्णवत्॥<br><br>4440: दीर्णं हि दृष्ट्वा राजानं सर्वमेवानुदीर्यते। राष्ट्र बलममात्याश्च पृथक् कुर्वन्ति ते मती:॥<br><br>4441: शत्रूनेके प्रपद्यन्ते प्रजहत्यपरे पुनः। अन्ये तु प्रजिहीर्षन्ति ये पुरस्ताद् विमानिताः॥<br><br>4442: य एवात्यन्तसुहृदस्त एनं पर्युपासते। अशक्तयः स्वस्तिकामा बद्धवत्सा इला इव॥<br><br>4443: शोचन्तमनुशोचन्ति पतितानिव बान्धवान्। अपि ते पूजिताः पूर्वमपि ते सुहृदो मताः॥<br><br>4444: ये राष्ट्रमभिमन्यन्ते राज्ञो व्यसनमीयुषः। मा दीदरस्त्वं सुहृदो मा त्वां दीर्णं प्रहासिषुः॥<br><br>4445: प्रभावं पौरुषं बुद्धिं जिज्ञासन्त्या मया तव। विदधत्या समाश्वासमुक्तं तेजोविवृद्धये॥<br><br>4446: यदेतत् संविजानासि यदि सम्यग् ब्रवीम्यहम्। कृत्वासौम्यमिवात्मानं जयायोत्तिष्ठ संजय॥<br><br>4447: अस्ति नः कोशनिचयो महान् ह्यविदितस्तव। तमहं वेद नान्यस्तमुपसम्पादयामि ते॥<br><br>4448: सन्ति नैकतमा भूयः सुहृदस्तव संजय। सुखदुःखसहा वीर संग्रामादनिवर्तिनः॥<br><br>4449: तादृशा हि सहाया वै पुरुषस्य बुभूषतः। इष्टं जिहीर्षतः किंचित् सचिवाः शत्रुकर्शन॥<br><br>4450: कुन्त्युवाच यस्यास्त्वीदृशकं वाक्यं श्रुत्वाऽपि स्वल्पचेतसः। तमस्त्वपागमत् तस्य सुचित्रार्थपदाक्षरम्॥<br><br>4451: पुत्र उवाच उदके भूरियं धार्या मर्तव्यं प्रवणे मया। यस्य मे भवती नेत्री भविष्यद्धतिदर्शिनी॥<br><br>4452: अहं हि वचनं त्वत्तः शुश्रूषुरपरापरम्। किंचित् किंचित् प्रतिवदंस्तूष्णीमासं मुहुर्मुहुः॥<br><br>4453: अतृप्यन्नमृतस्येव कृच्छ्राल्लब्धस्य बान्धवात्। उद्यच्छाम्येष शत्रूणां नियमार्थं जयाय च॥<br><br>4454: कुन्त्युवाच सदश्व इव स क्षिप्तः प्रणुन्नो वाक्यसायकैः। तच्चकार तथा सर्वं यथावदनुशासनम्॥<br><br>4455: इदमुद्धर्षणं भीमं तेजोवर्धनमुत्तमम्। राजानं श्रावयेन्मन्त्री सीदन्तं शत्रुपीडितम्॥<br><br>4456: जयो नामेतिहासोऽयं श्रोतव्यो विजीगीषुणा। महीं विजयते क्षिप्रं श्रुत्वा शत्रूश्च मर्दति॥<br><br>4457: इदं पुंसवनं चैव वीराजननमेव च। अभीक्ष्णं गर्भिणी श्रुत्वा ध्रुवं वीरं प्रजायते॥<br><br>4458: विद्याशूरं तप:शूरं दानशूरं तपस्विनम्। ब्राह्मया श्रिया दीप्यमानं साधुवादे च सम्मतम्॥<br><br>4459: अर्चिष्मन्तं बलोपेतं महाभागं महारथम्। धृतिमन्तमनाधृष्यं जेतारमपराजितम्॥<br><br>4460: नियन्तारमसाधूनां गोप्तारं धर्मचारिणाम्। ईदृशं क्षत्रिया सूते वीरं सत्यपराक्रमम्॥<br><br>4461: कुन्त्युवाच अर्जुन केशव ब्रूयास्त्वयि जाते स्म सूतके। उपोपविष्टा नारीभिराश्रमे परिवारिता॥<br><br>4462: अथान्तरिक्षे वागासीद् दिव्यरूपा मनोरमा। सहस्राक्षसमः कुन्ति भविष्यत्येष ते सुतः॥<br><br>4463: एष जेष्यति संग्रामे कुरून् सर्वान् समागतान्। भीमसेनद्वितीयश्च लोकमुद्वर्तयिष्यति॥<br><br>4464: पुत्रस्ते पृथिवीं जेता यशश्चास्य दिवं स्पृशेत्। हत्वा कुरूच संग्रामे वासुदेवसहायवान्॥<br><br>4465: पित्र्यमंशं प्रणष्टं च पुनरप्युद्धरिष्यति। भ्रातृभिः सहितः श्रीमांस्त्रीन् मेधानाहरिष्यति॥<br><br>4466: स सत्यसंधो बीभत्सुः सव्यसाची यथाऽच्युत। तथा त्वमेव जानासि बलवन्तं दुरासदम्॥<br><br>4467: तथा तदस्तु दाशार्ह यथा वागभ्यभाषत। धर्मश्चेदस्ति वार्ष्णेय तथा सत्यं भविष्यति॥<br><br>4468: त्वं चापि तत् तथा कृष्ण सर्वंसम्पादयिष्यसि। नाहं तदभ्यसूयामि यथा वागभ्यभाषत॥<br><br>4469: नमो धर्माय महते धर्मो धारयति प्रजाः। एतद् धनंजयो वाच्यो नित्योद्युक्तो वृकोदरः॥<br><br>4470: यदर्थं क्षत्रिया सूते तस्य कालोऽयमागतः। न हि वैरं समासाद्य सीदन्ति पुरुषर्षभाः॥<br><br>4471: विदिता ते सदा बुद्धिर्भीमस्य न स शाम्यति। यावदन्तं न कुरुते शत्रूणां शत्रुकर्शन॥<br><br>4472: सर्वधर्मविशेषज्ञां स्नुषां पाण्डोर्महात्मनः। ब्रूया माधव कल्याणी कृष्ण कृष्णां यशस्विनीम्॥<br><br>4473: युक्तमेतन्महाभागे कुले जाते यशस्विनि। यन्मे पुत्रेषु सर्वेषु यथावत् त्वमवर्तिथाः॥<br><br>4474: माद्रीपुत्रौ च वक्तव्यौ क्षत्रधर्मरतावुभौ। विक्रमेणार्जितान् भोगान् वृणीतं जीवितादपि॥<br><br>4475: विक्रमाधिगता ह्याः क्षत्रधर्मेण जीवतः। मनो मनुष्यस्य सदा प्रीणन्ति पुरुषोत्तम॥<br><br>4476: यच्च वः प्रेक्षमाणानां सर्वधर्मापचायिनाम्। पाञ्चाली परुषाण्युक्ता को नु तत् क्षन्तुमर्हति॥<br><br>4477: न राज्यहरणं दुःखं छूते चापि पराजयः। प्रव्राजनं सुतानां वा न मे तद् दुःखकारणम्॥<br><br>4478: यत्र सा बृहती श्यामा सभायां रुदती तदा। अश्रौषीत् परुषा वाचस्तन्मे दुःखतरं महत्॥<br><br>4479: स्त्रीधर्मिणी वरारोहा क्षत्रधर्मरता सदा। नाध्यगच्छत् तदा नाथं कृष्णा नाथवती सती॥<br><br>4480: तं वै ब्रूहि महाबाहो सर्वशस्त्रभृतां वरम्। अर्जुनं पुरुषव्याघ्रं द्रौपद्याः पदवी चर॥<br><br>4481: विदितं हि तवात्यन्तं क्रुद्धाविव यमान्तकौ। भीमार्जुनौ नयेतां हि देवानपि परां गतिम्॥<br><br>4482: तयोश्चैतदवज्ञानं यत् सा कृष्णा समागता। दुःशासनश्च यद् भीमं कटुकान्यभ्यभाषत॥<br><br>4483: पश्यतां कुरुवीराणां तच्च संस्मारयेः पुनः। पाण्डवान् कुशलं पृच्छेः सपुत्रान् कृष्णया सह॥<br><br>4484: मां च कुशलिनी ब्रूयास्तेषु भूयो जनार्दन। अरिष्टं गच्छ पन्थानं पुत्रान् मे प्रतिपालय॥<br><br>4485: वैशम्पायन उवाच अभिवाद्याथ तां कृष्णः कृत्वा चापि प्रदक्षिणम्। निश्चक्राम महाबाहुः सिंहखेलगतिस्ततः॥<br><br>4486: ततो विसर्जयामास भीष्मादीन् कुरुपुङ्गवान्। आरोप्याथ रथे कर्णं प्रायात् सात्यकिना सह॥<br><br>4487: तत: प्रयाते दाशार्ह कुरवः संगता मिथः। जजल्पुर्महदाश्चर्यं केशवे परमाद्भुतम्॥<br><br>4488: मृत्युपाशवशीकृता। दुर्योधनस्य बालिश्यान्नैतदस्तीति चाब्रुवन्॥<br><br>4489: ततो निर्याय नगरात् प्रययौ पुरुषोत्तमः। मन्त्रयामास च तदा कर्णेन सुचिरं सह॥<br><br>4490: विसर्जयित्वा राधेयं सर्वयादवनन्दनः। ततो जवेन महता तूर्णमश्वानचोदयत्। ॥<br><br>4491: ते पिबन्त इवाकाशं दारुकेण प्रचोदिताः। हया जग्मुर्महावेगा मनोमारुतरंहसः॥<br><br>4492: ते व्यतीत्य महाध्वानं क्षिप्रं श्येना इवाशुगाः। उच्चैर्जग्मुरुपल्पव्यं शार्ङ्गधन्वानमावहन्॥<br><br>4493: वैशम्पायन उवाच कुन्त्यास्तु वचनं श्रुत्वा भीष्मद्रोणौ महारथौ। दुर्योधनमिदं वाक्यमूचतुः शासनातिगम्॥<br><br>4494: श्रुतं ते पुरुषव्याघ्र कुन्त्याः कृष्णस्य संनिधौ। वाक्यामर्थवदत्युग्रमुक्तं धर्म्यमनुत्तमम्॥<br><br>4495: तत् करिष्यन्ति कौन्तेया वासुदेवस्य सम्मतम्। न हि ते जातु शाम्येरवृते राज्येन कौरव॥<br><br>4496: क्लेशिता हि त्वया पार्था धर्मपाशसितास्तदा। सभायां द्रौपदी चैव तैश्च तन्मर्षितं तव॥<br><br>4497: कृतास्त्रं ह्यर्जुनं प्राप्य भीमं च कृतनिश्चयम्। गाण्डीवं चेषुधी चैव रथं च ध्वजमेव च। ॥<br><br>4498: नकुलं सहदेवं च बलवीर्यसमन्वितौ। सहायं वासुदेवं च न ऑस्यति युधिष्ठिरः॥<br><br>4499: प्रत्यक्षं ते महाबाहो यथा पार्थेन धीमता। विराटनगरे पूर्वं सर्व स्म युधि निर्जिताः॥<br><br>4500: दानवा घोरकर्माणो निवातकवचा युधि। रौद्रमस्त्रं समादाय दग्धा वानरकेतुना॥<br><br>4501: कर्णप्रभृतयश्चेमे त्वं चापि कवची रथी। मोक्षितो घोषयात्रायां पर्याप्तं तन्निदर्शनम्॥<br><br>4502: प्रशाम्य भरतश्रेष्ठ भ्रातृभिः सह पाण्डवैः। रक्षेमां पृथिवीं सर्वां मृत्योर्दष्ट्रान्तरं गताम्॥<br><br>4503: ज्येष्ठो भ्राता धर्मशीलो वत्सलः श्लक्ष्णवाक् कविः। तं गच्छ पुरुषव्याघ्रं व्यपनीयेह किल्बिषम्॥<br><br>4504: दृष्टश्च त्वं पाण्डवेन व्यपनीतशरासनः। प्रशान्तभृकृटिः श्रीमान् कृता शान्तिः कुलस्य नः। । १२ तमभ्येत्य सहामात्यः परिष्वज्य नृपात्मजम्। अभिवादय राजानं यथापूर्वमरिंदम॥<br><br>4505: अभिवादयमानं त्वां पाणिभ्यां भीमपूर्वजः। प्रतिगृह्णातु सौहार्दात् कुन्तीपुत्रो युधिष्ठिरः॥<br><br>4506: सिंहस्कन्धोरुबाहुस्त्वां वृत्तायतमहाभुजः। परिष्वजतु बाहुभ्यां भीमः प्रहरतां वरः॥<br><br>4507: कम्बुग्रीवो गुडाकेशस्ततस्त्वां पुष्करेक्षणः। अभिवादयतां पार्थः कुन्तीपुत्रो धनंजयः॥<br><br>4508: आश्विनेयौ नरव्याघ्रौ रूपेणाप्रतिमौ भुवि। तौ च त्वां गुरुवत् प्रेम्णा पूजया प्रत्युदीयताम्॥<br><br>4509: मुञ्चन्त्वानन्दजाश्रूणि दाशार्हप्रमुखा नृपाः। संगच्छ भ्रातृभिः सार्धं मानं संत्यज्य पार्थिव॥<br><br>4510: प्रशाधा पृथिवीं कृत्स्नां ततस्त्वं भ्रातृभिः सह। समालिङ्ग्य च हर्षेण नृपा यान्तु परस्परम्॥<br><br>4511: अलं युद्धेन राजेन्द्र सुहृदां शृणु वारणम्। ध्रुवं विनाशो युद्धे हि क्षत्रियाणां प्रदृश्यते॥<br><br>4512: ज्योतींषि प्रतिकूलानि दारुणा मृगपक्षिणः। उत्पाता विविधा वीर दृश्यन्ते क्षत्रनाशनाः॥<br><br>4513: विशेषत इहास्माकं निमित्तानि निवेशने। उल्काभिहि प्रदीप्ताभिर्बाध्यते पृतना तव॥<br><br>4514: वाहनान्यप्रहृष्टानि रुदन्तीव विशाम्पते। गृध्रास्ते पर्युपासन्ते सैन्यानि च समन्ततः॥<br><br>4515: नगरं न यथापूर्वं तथा राजनिवेशनम्। शिवाश्चाशिवनि?षां दीप्तां सेवन्ति वै दिशम्॥<br><br>4516: कुरु वाक्यं पितुर्मातुरस्माकं च हितैषिणाम्। त्वय्यायत्तो महाबाहो शमो व्यायाम एव च। ॥<br><br>4517: न चेत् करिष्यसि वचः सुहृदामरिकर्शन। तप्स्यसे वाहिनीं दृष्ट्वा पार्थबाणप्रपीडिताम्॥<br><br>4518: भीमस्य च महानादं नदतः शुष्मिणो रणे। श्रुत्वा स्मर्तासि मे वाक्यं गाण्डीवस्य च निः स्वनम् यद्येतदपसव्यं ते वचो मम भविष्यति॥<br><br>4519: वैशम्पायन उवाच एवमुक्तस्तु विमनास्तिर्यग्दृष्टिरधोमुखः। संहत्य च भ्रुवोर्मध्यं न किंचिद् व्याजहार ह॥<br><br>4520: त वै विमनसं दृष्ट्वा सम्प्रेक्ष्यान्योन्यमन्तिकात्। पुनरेवोत्तरं वाक्यमुक्तवन्तौ नरर्षभौ॥<br><br>4521: भीष्म उवाच शुश्रूषुमनसूयं च ब्रह्मण्यं सत्यवादिनम्। प्रतियोत्स्यामहे पार्थमतो दुःखतरं नु किम्॥<br><br>4522: द्रोण उवाच अश्वत्थाम्नि यथा पुत्रे भूयो मम धनंजये। बहुमानः परो राजन् संनतिश्च कपिध्वजे॥<br><br>4523: तं च पुत्रात् प्रियतमं प्रतियोत्स्ये धनंजयम्। क्षात्रं धर्ममनुष्ठाय धिगस्तु क्षत्रजीविकाम्॥<br><br>4524: यस्य लोके समो नास्ति कश्चिदन्यो धनुर्धरः। मत्प्रसादात् स बीभत्सुः श्रेयानन्यैर्धनुर्धरैः॥<br><br>4525: मित्रध्रुग् दुष्टभावश्च नास्तिकोऽथानृजुः शठः। न सत्सु लभते पूजां यज्ञे मूर्ख इवागतः॥<br><br>4526: वार्यमाणोऽपि पापेभ्यः पापात्मा पापमिच्छति। चोद्यमानोऽपि पापेन शुभात्मा शुभमिच्छति॥<br><br>4527: मिथ्योपचरिता ह्येते वर्तमाना ह्यनु प्रिये। अहितत्वाय कल्पन्ते दोषा भरतसत्तम॥<br><br>4528: त्वमुक्तः कुरुवृद्धेन मया च विदुरेण च। वासुदेवेन च तथा श्रेयो नैवाभिमन्यसे॥<br><br>4529: अस्ति मे बलमित्येव सहसा त्वं तितीर्षसि। सग्राहनक्रमकरं गङ्गावेगमिवोर्णगे॥<br><br>4530: वास एव यथा त्यक्तं प्रावृण्वानोऽभिमन्यसे। स्रजं त्यक्तामिव प्राप्य लोभाद् यौधिष्ठिरीं श्रियम्॥<br><br>4531: द्रौपदीसहितं पार्थं सायुधैर्धातृभिर्वृतम्। वनस्थमपि राज्यस्थः पाण्डवं को विजेष्यति॥<br><br>4532: निदेशे यस्य राजानः सर्वे तिष्ठन्ति किङ्कराः। तमैलविलमासाद्य धर्मराजो व्यराजत॥<br><br>4533: कुबेरसदनं प्राप्य ततो रत्नान्यवाप्य च। स्फीतमाक्रम्य ते राष्ट्र राज्यमिच्छन्ति पाण्डवाः॥<br><br>4534: दत्तं हुतमधीतं च ब्राह्मणास्तर्पिता धनैः। आवयोर्गतमायुश्च कृतकृत्यौ च विद्धि नौ॥<br><br>4535: त्वं तु हित्वा सुखं राज्यं मित्राणि च धनानि च। विग्रहं पाण्डवैः कृत्वा महद् व्यसनमाप्स्यसि॥<br><br>4536: द्रौपदी यस्य चाशास्ते विजयं सत्यवादिनी। तपोधोरव्रता देवी कथं जेष्यसि पाण्डवम्॥<br><br>4537: मन्त्री जनार्दनो यस्य भ्राता यस्य धनंजयः। सर्वशस्त्रभृतां श्रेष्ठः कथं जेष्यसि पाण्डवम्॥<br><br>4538: सहाया ब्राह्मणा यस्य धृतिमन्तो जितेन्द्रियाः। तमुग्रतपसं वीरं कथं जेष्यसि पाण्डवम्॥<br><br>4539: पुनरुक्तं च वक्ष्यामि यत् कार्यं भूतिमिच्छता। सुहृदा मज्जमानेषु सुहृत्सु व्यसनार्णवे॥<br><br>4540: अलं युद्धेन तैर्वीरैः शाम्य त्वं कुरुवृद्धये। मा गमः ससुतामात्यः सबलश्च पराभवम्॥<br><br>4541: धृतराष्ट्र उवाच राजपुत्रैः परिवृतस्तथा भृत्यैश्च संजय। उपारोप्य रथे कर्णं निर्यातो मधुसूदनः॥<br><br>4542: किमब्रवीदमेयात्मा राधेयं परवीरहा। कानि सान्त्वानि गोविन्दः सूतपुत्रे प्रयुक्तवान्॥<br><br>4543: उद्यन्मेघस्वनः काले कृष्णः कर्णमथाब्रवीत्। मृदु वा यदि वा तीक्ष्णं तन्ममाचक्ष्व संजय॥<br><br>4544: संजय उवाच आनुपूर्वेण वाक्यानि तीक्ष्णानि च मृदूनि च। प्रियाणि धर्मयुक्तानि सत्यानि च हितानि च॥<br><br>4545: हृदयग्रहणीयानि राधेयं मधुसूदनः। यान्यप्रवीदमेयात्मा तानि मे शृणु भारत॥<br><br>4546: वासुदेव उवाच उपासितास्ते राधेय ब्राह्मण वेदपारगाः। तत्त्वार्थं परिपृष्टाश्च नियतेनानसूयया। ॥<br><br>4547: त्वमेव कर्ण जानासि वेदवादान् सनातनान्। त्वमेव धर्मशास्त्रेषु सूक्ष्मेषु परिनिष्ठितः॥<br><br>4548: कानीनश्च सहोदश्च कन्यायां यश्च जायते। वोढारं पितरं तस्य प्राहुः शास्त्रविदो जनाः॥<br><br>4549: सोऽसि कर्ण तथा जातः पाण्डोः पुत्रोऽसि धर्मतः। निग्रहाद् धर्मशास्त्राणामेहि राजा भविष्यसि॥<br><br>4550: पितृपक्षे च ते पार्था मातृपक्षे च वृष्णयः। द्वौ पक्षावभिजानीहि त्वमेतौ पुरुषर्षभ॥<br><br>4551: मया सार्धमितो यातमद्य त्वां तात पाण्डवाः। अभिजानन्तु कौन्तेयं पूर्वजातं युधिष्ठिरात्॥<br><br>4552: पादौ तव ग्रहीष्यन्ति भ्रातरः पञ्च पाण्डवाः। द्रौपदेयास्तथा पञ्च सौभद्रश्चापराजितः॥<br><br>4553: राजानो राजपुत्राश्च पाण्डवार्थं समागताः। पादौ तव ग्रहीष्यन्ति सर्वे चान्धकवृष्णयः॥<br><br>4554: हिरण्मयांश्च ते कुम्भान् राजतान् पार्थिवांस्तथा। ओषध्यः सर्वबीजानि सर्वरत्नानि वीस्थः॥<br><br>4555: राजन्या राजकन्याश्चाप्यानयन्त्वाभिषेचनम्॥<br><br>4556: षष्ठे त्वां च तथा काले द्रौपद्युपगमिष्यति। अग्नि जुहोतु वै धौम्यः संशितात्मा द्विजोत्तमः। अद्य त्वामभिषिञ्चन्तु चातुर्वैद्या द्विजातयः॥<br><br>4557: पुरोहितः पाण्डवानां ब्रह्मकर्मण्यवस्थितः। तथैव भ्रातरः पञ्च पाण्डवाः पुरुषर्षभाः॥<br><br>4558: द्रौपदेयास्तथा पञ्च पञ्चालाश्चेदयस्तथा। अहं च त्वाभिषेक्ष्यामि राजानं पृथिवीपतिम्॥<br><br>4559: युवराजोऽस्तु ते राजा धर्मपुत्रो युधिष्ठिरः। गृहीत्वा व्यजनं श्वेतं धर्मात्मा संशितव्रतः॥<br><br>4560: उपान्वारोहतु रथं कुन्तीपुत्रो युधिष्ठिरः। छत्रं च ते महाश्वेतं भीमसेनो महाबलः॥<br><br>4561: अभिषिक्तस्य कौन्तेयो धारयिष्यति मूर्धनि। किङ्किणीशतनिर्घोषं वैयाघ्रपरिवारणम्॥<br><br>4562: रथं श्वेतहयैर्युक्तमर्जुनो वाहयिष्यति। अभिमन्युश्च ते नित्यं प्रत्यासन्नो भविष्यति॥<br><br>4563: नकुलः सहदेवश्च द्रौपदेयाश्च पञ्च ये। पञ्चालाश्चानुयास्यन्ति शिखण्डी च महारथः॥<br><br>4564: अहं च त्वाऽनुयास्यामि सर्वे चान्धकवृष्णयः। दाशार्हाः परिवारास्ते दाशार्णाश्च विशाम्पते॥<br><br>4565: भुवं राज्यं महाबाहो भ्रातृभिः सह पाण्डवैः। जपैमैश्च संयुक्तो मङ्गलैश्च पृथग्विधैः॥<br><br>4566: पुरोगमाश्च ते सन्तु द्रविडाः सह कुन्तलैः। आन्ध्रास्तालचराश्चैव चूचुपा वेणुपास्तथा॥<br><br>4567: स्तुवन्तु त्वां च बहुभिः स्तुतिभिः सूतमागधाः। विजयं वसुषेणस्य घोषयन्तु च पाण्डवाः॥<br><br>4568: स त्वं परिवृतः पार्थैर्नक्षत्रैरिव चन्द्रमाः। प्रशाधि राज्यं कौन्तेष कुन्तीं च प्रतिनन्दय॥<br><br>4569: मित्राणि ते प्रहृष्यन्तु व्यथन्तु रिपवस्तथा। सौमात्रं चैव तेऽद्यास्तु भ्रातृभिः सह पाण्डवैः॥<br><br>4570: कर्ण उवाच असंशयं सौहृदान्मे प्रणयाच्चात्थ केशव। सख्येन चैव वार्ष्णेय श्रेयस्कामतयैव च। ॥<br><br>4571: सर्वं चैवाभिजानामि पाण्डोः पुत्रोऽस्मि धर्मतः। निग्रहाद् धर्मशास्त्राणां यथा त्वं कृष्ण मन्यसे॥<br><br>4572: कन्या गर्भ समाधत्त भास्करान्यां जनार्दन। आदित्यवचनाच्चैव जातं मां सा व्यसर्जयत्॥<br><br>4573: सोऽस्मि कृष्ण तथा जातः पाण्डोः पुत्रोऽस्मि धर्मतः। कुन्त्या त्वहमपाकीर्णो यथा न कुशलं तथा॥<br><br>4574: सूतो हि मामधिरथो दृष्ट्वैवाभ्यानयद् गृहान्। राधायाश्चैव मां प्रादात् सौहार्दान्मधुसूदन॥<br><br>4575: मत्स्नेहाच्चैव राधायां सद्यः क्षीरमवातरत्। सा मे मूत्रं पुरीषं च प्रतिजग्राह माधव॥<br><br>4576: तस्याः पिण्डव्यपनयं कुर्यादस्मद्विधः कथम्। धर्मविद् धर्मशास्त्राणां श्रवणे सततं रतः॥<br><br>4577: तथा मामभिजानाति सूतश्चाधिरथः सुतम्। पितरं चाभिजानामि तमहं सौहृदात् सदा॥<br><br>4578: स हि मे जातकर्मादि कारयामास माधव। शास्त्रदृष्टेन विधिना पुत्रप्रीत्या जनार्दन॥<br><br>4579: नाम वै वसुषेणेति कारयामास वै द्विजैः। भार्याश्चोढा मम प्राप्ते यौवने तत्परिचहात्॥<br><br>4580: तासु पुत्राश्च पौत्राश्च मम जाता जनार्दन। तासु मे हृदयं कृष्णं संजातं कामबन्धनम्॥<br><br>4581: न पृथिव्या सकलया न सुवर्णस्य राशिभिः। हर्षाद् भयाद् वा गोविन्द मिथ्या कर्तुं तदुत्सहे॥<br><br>4582: धृतराष्ट्रकुले कृष्ण दुर्योधनसमाश्रयात्। मया त्रयोदश समा भुक्तं राज्यमकण्टकम्॥<br><br>4583: इष्टं च बहुभिर्यज्ञैः सह सूतैर्मयाऽसकृत्। आवाहाच विवाहाच सह सूतैर्मया कृताः॥<br><br>4584: मां च कृष्ण समासाद्य कृतः शस्त्रसमुद्यमः। दुर्योधनेन वार्ष्णेय विग्रहश्चापि पाण्डवैः॥<br><br>4585: तस्माद् रणे द्वैरथे मां प्रत्युद्यातारमच्युत। वृतवान् परमं कृष्णं प्रतीपं सव्यसाचिनः॥<br><br>4586: वधाद् बन्धाद् भयाद् वापि लोभाद् वापि जनार्दन। अनृतं नोत्सहे कर्तुं धार्तराष्ट्रस्य धीमतः॥<br><br>4587: यदि ह्यद्य न गच्छेयं द्वैरथं सव्यसाचिना। अकीर्तिः स्याद्धृषीकेश मम पार्थस्य चोभयोः॥<br><br>4588: असंशयं हितार्थाय ब्रूयास्त्वं मधुसूदन। सर्वं च पाण्डवाः कुर्युस्त्वद्वशित्वान्न संशयः॥<br><br>4589: मन्त्रस्य नियमं कुर्यास्त्वमत्र मधुसूदन। एतदत्र हितं मन्ये सर्वं यादवनन्दन॥<br><br>4590: यदि जानाति मां राजा धर्मात्मा संयतेन्द्रियः। कुन्त्याः प्रथम पुत्रं न स राज्यं ग्रहीष्यति॥<br><br>4591: प्राप्य चापि महद् राज्यं तदहं मधुसूदन। स्फीतं दुर्योधनायैव सम्प्रदद्यामरिंदम॥<br><br>4592: स एव राजा धर्मात्मा शाश्वतोऽस्तु युधिष्ठिरः। नेता यस्य हृषीकेशो योद्धा यस्य धनंजयः॥<br><br>4593: पृथिवी तस्य राष्ट्रं च यस्य भीमो महारथः। नकुलः सहदेवश्च द्रौपदेयाश्च माधवः॥<br><br>4594: धृष्टद्युम्नश्च पाञ्चाल्यः सात्यकिश्च महारथः। उत्तमौजा युधामन्युः सत्यधर्मा च सौमकिः॥<br><br>4595: चैद्यश्च चेकितानश्च शिखण्डी चापराजितः। इन्द्रगोपकवर्णाश्च केकया भ्रातरस्तथा। इन्द्रायुधसवर्णश्च कुन्तिभोजो महामनाः॥<br><br>4596: मातुलो भीमसेनस्य श्येनजिच्च महारथः। शङ्खः पुत्रो विराटस्य निधिस्त्वं च जनार्दन॥<br><br>4597: महानयं कृष्णं कृतः क्षत्रस्य समुदानयः। राज्यं प्राप्तमिदं दीप्तं प्रथितं सर्वराजसु॥<br><br>4598: धार्तराष्ट्रस्य वार्ष्णेय शस्त्रयज्ञो भविष्यति। अस्य यज्ञस्य वेत्ता त्वं भविष्यसि जनार्दन॥<br><br>4599: आध्वर्यवं च ते कृष्ण क्रतावस्मिन् भविष्यति। होता चैवात्र वीभत्सुः संनद्धः स कपिध्वजः॥<br><br>4600: गाण्डीवं स्रुक् तथा चाज्यं वीर्यं पुंसां भविष्यति। ऐन्द्रं पाशुपतं ब्राझं स्थूणाकर्णं च माधव। मन्त्रास्तत्र भविष्यन्ति प्रयुक्ताः सव्यसाचिना॥<br><br>4601: अनुयातश्च पितरमधिको वा पराक्रमे। गीतं स्तोत्रं स सौभद्रः सम्यक् तत्र भविष्यति॥<br><br>4602: उद्गाताऽत्र पुनर्भीमः प्रस्तोता सुमहाबलः। विनदन् स नरव्याघ्रो नागानीकान्तकृद् रणे॥<br><br>4603: स चैव तत्र धर्मात्मा शश्वद् राजा युधिष्ठिरः। जपैोमैश्च संयुक्तो ब्रह्मत्वं कारयिष्यति॥<br><br>4604: शङ्खशब्दा: समुरजा भेर्यश्च मधुसूदन। उत्कृष्टसिंहनादश्च सुब्रह्मण्यो भविष्यति॥<br><br>4605: नकुलः सहदेवश्च माद्रीपुत्रो यशस्विनौ। शामित्रं तौ महावी? सम्यक् तत्र भविष्यतः॥<br><br>4606: कल्माषदण्डा गोविन्दं विमलारथपङ्क्तयः। यूपा: समुपकल्पन्तामस्मिन् यज्ञे जनार्दन॥<br><br>4607: कर्णिनालीकनाराचा वत्सदन्तोपबृंहणाः। तोमराः सोमकलशाः पवित्राणि धनूंषि च॥<br><br>4608: असयोऽत्र कपालानि पुरोडाशाः शिरसि च। हविस्तु रुधिरं कृष्ण तस्मिन् यज्ञे भविष्यति॥<br><br>4609: इध्माः परिधयश्चैव शक्तयो विमला गदाः। सदस्या द्रोणशिष्याच कृपस्य च शरद्वतः॥<br><br>4610: इषवोऽत्र परिस्तोमा मुक्ता गाण्डीवधन्वना। महारथप्रयुक्ताश्च द्रोणद्रौणिप्रचोदिताः॥<br><br>4611: प्रतिप्रास्थानिकं कर्म सात्यकिस्तु करिष्यति। दीक्षितो धार्तराष्ट्रोऽत्र पली चास्य महाचमूः॥<br><br>4612: घटोत्कचोऽत्र शामित्रं करिष्यति महाबलः। अतिरात्रे महाबाहो वितते यक्षकर्मणि॥<br><br>4613: दक्षिणा त्वस्य यज्ञस्य धृष्टद्युम्नः प्रतापवान्। वैतानिके कर्ममुखे जातो यः कृष्ण पावकात्॥<br><br>4614: यदब्रुवमहं कृष्ण कटुकानि स्म पाण्डवान्। प्रियार्थं धार्तराष्ट्रस्य तेन तप्ये ह्यकर्मणा॥<br><br>4615: यदा द्रक्ष्यसि मां कृष्ण निहतं सव्यसाचिना। पुनश्चितिस्तदा चास्य यज्ञस्याथ भविष्यति॥<br><br>4616: दुःशासनस्य रुधिरं यदा पास्यति पाण्डवः। आन नर्दतः सम्यक् तदा सूयं भविष्यति॥<br><br>4617: यदा द्रोणं च भीष्मं च पाञ्चाल्यौ पातयिष्यतः। तदा यज्ञावसानं तद् भविष्यति जनार्दन॥<br><br>4618: दुर्योधनं यदा हन्ता भीमसेनो महाबलः। तदा समाप्स्यते यज्ञो धार्तराष्ट्रस्य माधव॥<br><br>4619: नुषाश्च प्रस्नुषाश्चैव धृतराष्ट्रस्य सङ्गत्ताः। हतेश्वरा नष्टपुत्रा हतनाथाश्च केशव॥<br><br>4620: रुदत्यः सह गान्धार्या श्वगृध्रकुरराकुले। स यज्ञेऽस्मिन्नवभृथो भविष्यति जनार्दन। ॥<br><br>4621: विद्यावृद्धा वयोवृद्धाः क्षत्रियाः क्षत्रियर्षभ। वृथा मृत्युं न कुर्वीरंस्त्वत्कृते मधुसूदन॥<br><br>4622: शस्त्रेण निधनं गच्छेत् समृद्धं क्षत्रमण्डलम्। कुरुक्षेत्रे पुण्यतमे त्रैलोक्यस्यापि केशव॥<br><br>4623: तदत्र पुम्डरीकाक्ष विधत्स्व यदभीप्सितम्। यथा कार्येन वार्ष्णेय क्षत्रं स्वर्गमवाप्नुयात्॥<br><br>4624: यावत् स्थास्यन्ति गिरयः सरितश्च जनार्दन। तावत् कीर्तिभवः शब्दः शाश्वतोऽयं भविष्यति॥<br><br>4625: ब्राह्मणाः कथयिष्यन्ति महाभारतमाहवम्। समागमेषु वार्ष्णेय क्षत्रियाणां यशोधनम्॥<br><br>4626: समुपानय कौन्तेयं युद्धायं मम केशव। मन्त्रसंवरणं कुर्वन् नित्यमेव परंतप॥<br><br>4627: संजय उवाच कर्णस्य वचनं श्रुत्वा केशवः परवीरहा। उवाच प्रहसन् वाक्यं स्मितपूर्वमिदं यथा॥<br><br>4628: श्रीभगवानुवाच अपि त्वां न लभेत् कर्ण राज्यलम्भोपपादनम्। मया दत्तां हि पृथिवीं न प्रशासितुमिच्छसि॥<br><br>4629: ध्रुवो जयः पाण्डवानामितीदं न संशयः कश्चन विद्यतेऽत्र। जयध्वयो दृश्यते पाण्डवस्य समुच्छ्रितो वानरराज उग्रः॥<br><br>4630: दिव्या मयाया विहिता भौमनेन समुच्छ्रिता इन्द्रकेतुप्रकाशा। दिव्यानि भूतानि जयावहानि दृश्यन्ति चैवात्र भयानकानि॥<br><br>4631: न सज्जते शैलवनस्पतिभ्य ऊर्ध्वं तिर्यगयोजनमात्ररूपः। श्रीमान् ध्वजः कर्ण धनंजयस्य समुच्छ्रितः पावकतुल्यरूपः॥<br><br>4632: यदा द्रक्ष्यसि संग्रामे श्वेताश्रं कृष्णसारथिम्। ऐन्द्रमस्त्रं विकुर्वाणमुभे चाप्यग्निमारुते॥<br><br>4633: गाण्डीवस्य च निर्घोषं विस्फूर्जितमिवाशनेः। न तदा भविता त्रेता न कृतं द्वापरं न च॥<br><br>4634: यदा द्रक्ष्यसि संग्रामे कुन्तीपुत्रं युधिष्ठिरम्। जपहोमसमायुक्तं स्वां रक्षन्तं महाचमूम्॥<br><br>4635: आदित्यमिव दुर्धर्षं तपन्तं शत्रुवाहिनीम्। न तदा भविता त्रेता न कृतं द्वापरं न च॥<br><br>4636: यदा द्रक्ष्यसि संग्रामे भीमसेनं महाबलम्। दुःशासनस्य रुधिरं पीत्वा नृत्यन्तमाहवे॥<br><br>4637: प्रभिन्नमिव मातङ्गं प्रतिद्विरदघातिनम्। न तदा भविता त्रेता न कृतं द्वापरं न च॥<br><br>4638: यदा द्रक्ष्यसि संग्रामे द्रोणं शान्तनवं कृपम्। सुयोधनं च राजानं सैन्धवं च जयद्रथम्॥<br><br>4639: युद्धायापततस्तूर्णं वारितान् सव्यसाचिना। न तदा भविता त्रेता न कृतं द्वापरं न च॥<br><br>4640: यदा द्रक्ष्यसि संग्रामे माद्रीपुत्रौ महाबलौ। वाहिनीं धार्तराष्ट्राणां क्षोभयन्तौ गजाविव॥<br><br>4641: विगाढे शस्त्रसम्पाते परवीररथारुजौ। न तदा भविता त्रेता न कृतं द्वापरं न च॥<br><br>4642: ब्रूयाः कर्ण इतो गत्वा द्रोणं शान्तनवं कृपम्। सौम्योऽयं वर्तते मासः सुप्रापयवसेन्धनः॥<br><br>4643: सौषधिवनस्फीतः फलवानल्पमक्षिकः। निष्पको रसवत्तोयो नात्युष्णशिशिरः सुखः॥<br><br>4644: सप्तमाच्चापि दिवसादमावास्या भविष्यति। संग्रामो युज्यतां तस्यां तामाहुः शक्रदेवताम्॥<br><br>4645: तथा राज्ञो वदेः सर्वान् ये युद्धायाभ्युपागताः। यद् वो मनीषितं तद् वै सर्वं सम्पादयाम्यहम्॥<br><br>4646: राजानो राजपुत्राश्च दुर्योधनवशानुगाः। प्राप्य शस्त्रेण निधनं प्राप्स्यन्ति गतिमुत्तमाम्॥<br><br>4647: संजय उवाच केशवस्य तु तद् वाक्यं कर्णः श्रुत्वा हितं शुभम्। अब्रवीदभिसम्पूज्य कृष्णं तं मधुसूदनम्॥<br><br>4648: जानन् मां किं महाबाहो सम्मोहयितुमिच्छसि। योऽयं पृथिव्याः कात्स्येन विनाशः समुपस्थितः॥<br><br>4649: निमित्तं तत्र शकुनिरहं दुःशासनस्तथा। दुर्योधनश्च नृपतिधृतराष्ट्रसुतोऽभवत्॥<br><br>4650: असंशयमिदं कृष्णं महद् युद्धमुपस्थितम्। पाण्डवानां कुरूणां च घोरं रुधिरकर्दमम्॥<br><br>4651: राजानो राजपुत्राश्च दुर्योधनवशानुगाः। रणे शस्त्राग्निना दग्धाः प्राप्स्यन्ति यमसादनम्॥<br><br>4652: स्वप्ना हि बहवो घोरा दृश्यन्ते मधुसूदन। निमित्तानि च घोराणि तथोत्पाताः सुदारुणाः॥<br><br>4653: पराजयं धार्तराष्ट्रे विजयं च युधिष्ठिरे। शंसन्त इव वार्ष्णेय विविधा रोमहर्षणाः॥<br><br>4654: प्राजाप्तयं हि नक्षत्रं ग्रहस्तीक्ष्णो महाद्युतिः। शनैश्चरः पीडयति पीडयन् प्राणिनोऽधिकम्॥<br><br>4655: कृत्वा चाङ्गारको वक्र ज्येष्ठायां मधुसूदन। अनुराधां प्रार्थयते मैत्रं संगमयन्निव॥<br><br>4656: नूनं महद्भयं कृष्णं कुरूणां समुपस्थितम्। विशेषेम हि वार्ष्णेय चित्रा पीडयते ग्रहः॥<br><br>4657: सोमस्य लक्ष्म व्यावृत्तं राहुरर्कमुपैति च। दिवचोल्काः पतन्त्येताः सनिर्घाताः सकम्पनाः॥<br><br>4658: निष्टनन्ति च मातङ्गा मुञ्चन्त्यश्रूणि वाजिनः। पानीयं यवसं चापि नाभिनन्दन्ति माधव॥<br><br>4659: प्रादुर्भूतेषु चैतेषु भयमाहुरुपस्थितम्। निमित्तेषु महाबाहो दारुणं प्राणिनाशनम्॥<br><br>4660: अल्पे भुक्ते पुरीषं च प्रभूतमिह दृश्यते। वाजिनां वारणानां च मनुष्याणां च केशव॥<br><br>4661: धार्तराष्ट्रस्य सैन्येषु सर्वेषु मधुसूदन। पराभवस्य तल्लिङ्गमिति प्राहुर्मनीषिणः॥<br><br>4662: प्रहृष्टं वाहनं कृष्णं पाण्डवानां प्रचक्षते। प्रदक्षिणा मृगाश्चैव तत् तेषां जयलक्षणम्॥<br><br>4663: अपसव्या मृगाः सर्वे धार्तराष्ट्रस्य केशव। वाचश्चाप्यशरीरिण्यस्तत् पराभवलक्षणम्॥<br><br>4664: मयूराः पुण्यशकुना हंससारसचातकाः जीवंजीवकसङ्घाश्चाप्यनुगच्छन्ति पाण्डवान्॥<br><br>4665: गृध्राः कङ्काः वकाः श्येना यातुधानास्तथा वृकाः। मक्षिकाणां च सङ्घाता अनुधावन्ति कौरवान्॥<br><br>4666: धार्तराष्ट्रस्य सैन्येषु भेरीणां नास्ति निःस्वनः। अनाहताः पाण्डवानां नदन्ति पटहाः किल॥<br><br>4667: उदपानाश्च नर्दन्ति यथा गोवृषभास्तथा। धार्तराष्ट्रस्य सैन्येषु तत् पराभवलक्षणम्॥<br><br>4668: मांसशोणितवर्षं च वृष्टं देवेन माधव। तथा गन्धर्वनगरं भानुमत् समुपस्थितम्॥<br><br>4669: सप्राकारं सपरिखं सवप्रं चारुतोरणम्। कृष्णश्च परिघस्तत्र भानुमावृत्य तिष्टति॥<br><br>4670: उदयास्तमने संध्ये वेदयन्ती महद्भयम्। शिवा च वाशते घोरं तत् पराभवलक्षणम्॥<br><br>4671: एक पक्षाक्षिचरणाः पक्षिणो मधुसूदन। उत्सृजन्ति महद् घोरं तत् पराभवलक्षणम्॥<br><br>4672: कृष्णग्रीवाश्च शकुना रक्तपादा भयानकाः। संध्याममिमुखा यान्ति तत् पराभवलक्षणम्॥<br><br>4673: ब्राह्मणान् प्रथमं द्वेष्टि गुरूंश्च मधुसूदन। भृत्यान् भक्तिमतश्चापि तत् पराभवलक्षणम्॥<br><br>4674: पूर्वा दिग् लोहिताकारा शस्त्रवर्णा च दक्षिणा। आमपात्रप्रतीकाशा पश्चिमा मधुसूदन। उत्तरा शङ्खवर्णाभा दिशां वर्णा उदाहृताः॥<br><br>4675: प्रदीप्ताश्च दिशः सर्वा धार्तराष्ट्रस्य माधव। महद् भयं वेदयन्ति तस्मिन्नुत्पातदर्शने॥<br><br>4676: सहस्रपादं प्रासादं स्वप्नान्ते स्म युधिष्ठिरः। अधिरोहन् मया दृष्टं सह भ्रातृभिरच्युत॥<br><br>4677: श्वेतोष्णीषाश्च दृश्यन्ते सर्वे वै शुक्लवाससः। आसनानि च शुभ्राणि सर्वेषामुपलक्षये॥<br><br>4678: तव चापि मया कृष्ण स्वप्नान्ते रुधिराविला। अन्त्रेण पृथिवी दृष्टा परिक्षिप्ता जनार्दन॥<br><br>4679: अस्थिसंचयमारूढचामितौजा युधिष्ठिरः। सुवर्णपात्र्यां संहृष्टो भुक्तवान् घृतपायसम्॥<br><br>4680: युधिष्ठिरो मया दृष्टो ग्रसमानो वसुन्धराम्। त्वया दत्तामिमां व्यक्तं भोक्ष्यते स वसुन्धराम्॥<br><br>4681: उच्चं पर्वतमारूढो भीमकर्मा वृकोदरः। गदापाणिर्नरव्याघ्रो ग्रसन्निव महीमिमाम्॥<br><br>4682: क्षपयिष्यति नः सर्वान् स सुव्यक्तं महारणे। विदितं मे हृषीकेश यतो धर्मस्ततो जयः॥<br><br>4683: पाण्डुरं गजमारूढो गाण्डीवी स धनंजयः। त्वया सार्धं हृषीकेश श्रिया परमया ज्वलन्॥<br><br>4684: यूयं सर्वे वधिष्यध्वं तत्र मे नास्ति संशयः। पार्थिवान् समरे कृष्ण दुर्योधनपुरोगमान्॥<br><br>4685: नकुलः सहदेवश्च सात्यकिश्च महारथः। शुक्लकेयूरकण्ठत्राः शुक्लमाल्याम्बरावृताः॥<br><br>4686: अधिरूढा नरव्याघ्रा नरवाहनमुत्तमम्। त्रय एते मया दृष्टाः पाण्डुरच्छत्रवाससः॥<br><br>4687: श्वेतोष्णीषाश्च दृश्यन्ते त्रय एते जनार्दन धार्तराष्ट्रषु सैन्येषु तान् विजानीहि केशव॥<br><br>4688: अश्वत्थामा कृपश्चैव कृतवर्मा च सात्वतः। रक्तोष्णीषाश्च दृश्यन्ते सर्वे माधव पार्थिवाः॥<br><br>4689: उष्ट्रप्रयुक्तमारूढो भीष्मद्रोणी महारथौ। मया साधु महाबाहो धार्तराष्ट्रेण वा विभो॥<br><br>4690: अगस्त्यशास्तां च दिशं प्रयाताः स्म जनार्दन। अचिरेणैव कालेन प्राप्स्यामो यमसादनम्॥<br><br>4691: अहं चान्ये च राजानो यच्च तत् क्षत्रमण्डलम्। गाण्डीवाग्नि प्रवेक्ष्याम इति मे नास्ति संशयः॥<br><br>4692: श्रीकृष्ण उवाच उपस्थितविनाशेयं नूनमद्य वसुन्धरा। यथा हि मे वचः कर्ण नोपैति हृदयं तव॥<br><br>4693: सर्वेषां तात भूतानां विनाशे प्रत्युपस्थिते। अनयो नयसंकाशो हृदयानापसर्पति॥<br><br>4694: कर्ण उवाच अपि त्वां कृष्ण पश्याम जीवन्तोऽस्मान्महारणात्। समुत्तीर्णा महाबाहो वीरक्षत्रविनाशनात्॥<br><br>4695: अथवा सङ्गमः कृष्ण स्वर्गे नो भविता ध्रुवम्। तत्रेदानी समेष्यामः पुनः सार्धं त्वयागऽनघ॥<br><br>4696: संजय उवाच इत्युक्त्वा माधवं कर्णः परिष्वज्य च पीडितम्। विसर्जितः केशवेन रथोपस्थादवातरत्॥<br><br>4697: ततः स्वरथमास्थाय जाम्बूनदविभूषितम्। सहास्माभिर्निववृते राधेयो दीनमानसः॥<br><br>4698: ततः शीघ्रतरं प्रायात् केशवः सहसात्यकिः। पुनरुच्चारयन् वाणी याहि याहीति सारथिम्॥<br><br>4699: वैशम्पायन उवाच असिद्धानुनये कृष्णे कुरुभ्यः पाण्डवान् गते। अभिगम्य पृथां क्षत्ता शनैः शोचन्निवाब्रवीत्॥<br><br>4700: जानासि मे जीवपुत्रि भावं नित्यमविग्रहे। क्रोशतो न च गृह्णीते वचनं मे सुयोधनः॥<br><br>4701: उपपन्नो ह्यसौ राजा चेदिपाञ्चालकेकयैः। भीमार्जुनाभ्यां कृष्णेन युयुधानयमैरपि। ॥<br><br>4702: उपप्लेव्य निविष्टोऽपि धर्ममेव युधिष्ठिरः। काक्षते ज्ञातिसौहार्दाद् बलवान् दुर्बलो यथा॥<br><br>4703: राजा तु धृतराष्ट्रोऽयं वयोवृद्धो न शाम्यति। मत्तः पुत्रमदेनैव विधर्मं पथि वर्तते॥<br><br>4704: जयद्रथस्य कर्णस्य तथा दुःशासनस्य च। सौबलस्य च दुर्बुद्ध्या मिथो भेदोः प्रपत्स्यते॥<br><br>4705: अधर्मेण हि धर्मिष्ठं कृतं वैकार्यमीदृशम्। येषां तेषामयं धर्मः सानुबन्धो भविष्यति॥<br><br>4706: क्रियमाणे बलाद् धर्मं कुरुभिः को न संज्वरेत्। असाम्ना केशवे याते समुद्योक्ष्यन्ति पाण्डवाः॥<br><br>4707: ततः कुरूणामनयो भविता वीरनाशनः। चिन्तयन् न लभे निद्रामहः सु च निशासु च॥<br><br>4708: श्रुत्वा तु कुन्ती तद्वाक्यमर्थकामेन भाषितम्। सा निःश्वसन्ती दुःखार्ता मनसा विममर्श ह॥<br><br>4709: धिगस्त्वर्थं यत्कृतेऽयं महान् ज्ञातिवधः कृतः। वय॑ते सुहृदां चैवं युद्धेऽस्मिन् वै पराभवः॥<br><br>4710: पाण्डवाश्चेदिपञ्चाला यादवाश्च समागताः। भारतैः सह योत्स्यन्ति किं नु दुःखमतः परम्॥<br><br>4711: पश्ये दोषं ध्रुवं युद्धे तथाऽयुद्धे पराभवम्। अधनस्य मृतं श्रेयो न हि ज्ञातिक्षयो जयः॥<br><br>4712: इति मे चिन्तयन्त्या वै हृदि दुःखं प्रवर्तते। पितामहः शान्तनव आचार्यश्च युधां पतिः॥<br><br>4713: कर्णश्च धार्तराष्ट्रार्थं वर्धयन्ति भयं मम। आचार्यः कामवान् शिष्यैोणो युद्धयेत जातुचित्॥<br><br>4714: पाण्डवेषु कथं हार्द कुर्यान्न च पितामहः। अयं त्वेको वृथादृष्टिर्धार्तराष्ट्रस्य दुर्मतेः॥<br><br>4715: मोहानुवर्ती सततं पापो द्वेष्टि च पाण्डवान्। महत्यनर्थं निर्बन्धो बलवांश्च विशेषतः॥<br><br>4716: कर्णः सदा पाण्डवानां तन्मे दहति सम्प्रति। आशंसे त्वद्य कर्णस्य मनोऽहं पाण्डवान् प्रति॥<br><br>4717: प्रसादयितुमासाद्य दर्शयन्ती यथातथम्। तोषितो भगवान् यत्र दुर्वासा मे वरं ददौ॥<br><br>4718: आह्वानं मन्त्रसंयुक्तं वसन्त्याः पितृवेश्मनि। साहमन्तःपुरे राज्ञः कुन्तिभोजपुरस्कृता॥<br><br>4719: चिन्तयन्ती बहुविधं हृदयेन विदूयता। बलाबलं च मन्त्राणां ब्राह्मणस्य च वाग्बलम्॥<br><br>4720: स्त्रीभावाद् बालभावाच्च चिन्तयन्ती पुनः पुनः। धाच्या विस्रब्धया गुप्ता सखीजनवृता तदा॥<br><br>4721: मे दोषं परिहरन्ती च पितुश्चारित्र्यरक्षिणी। कथं नु सुकृतं स्यानापराधवती कथम्॥<br><br>4722: भवेयमिति संचिन्त्य ब्राह्मणं तं नमस्य च। कौतूहलात् तु तं लब्ध्वा बालिश्यादाचरं तदा। कन्या सती देवमर्कमासादयमहं ततः॥<br><br>4723: योऽसौ कानीनगर्भो मे पुत्रवत् परिरक्षितः। कस्मान्न कुर्याद् वचनं पथ्यं भ्रातृहितं तथा॥<br><br>4724: इति कुन्ती विनिश्चित्य कार्यनिश्चयमुत्तमम्। कार्यार्थमभिनिश्चित्य ययौ भागीरथी प्रति॥<br><br>4725: आत्मजस्य ततस्तस्य घृणिनः सत्यसङ्गिनः। गङ्गातीरे पृथाऽश्रौषीद् वेदाध्ययननिःस्वनम्॥<br><br>4726: प्राङ्मुखस्योर्ध्वबाहोः सा पर्यतिष्ठत पृष्ठतः। जप्यावसानं कार्यार्थं प्रतीक्षन्ती तपस्विनी॥<br><br>4727: अतिष्ठत् सूर्यतापार्ता कर्णस्योत्तरवाससि। कौरव्यपत्नी वार्ष्णेयी पद्ममालेव शुष्यती॥<br><br>4728: आपृष्ठतापाज्जप्त्वा स परिवृत्य यतव्रतः। दृष्ट्वा कुन्तीमुपातिष्ठदभिवाद्य कृताञ्जलिः॥<br><br>4729: यथान्यायं महातेजा मानी धर्मभृतां वरः। उत्समयन् प्रणतः प्राह कुन्तीं वैकर्तनो वृषः॥<br><br>4730: कर्ण उवाच राधेयोऽहमाधिरथिः कर्णस्त्वामभिवादये। प्राप्ता किमर्थं भवती ब्रूहि किं करवाणि ते॥<br><br>4731: कुन्त्युवाच कौन्तेयस्त्वं न राधेयो न तवाधिरथः पिता। नासि सूतकुले जातः कर्ण तद् विद्धि मे वचः॥<br><br>4732: कानीनस्त्वं मया जातः पूर्वजः कुक्षिणा धृतः। कुन्तिराजस्य भवने पार्थस्त्वमसि पुत्रक॥<br><br>4733: प्रकाशकर्मा तपनो योऽयं देवो विरोचनः। अजीजनत् त्वां मय्येष कर्ण शस्त्रभृतां वरम्॥<br><br>4734: कुण्डली बद्धकवचो देवगर्भः श्रिया वृतः। जातस्त्वमसि दुर्धर्षं मया पुत्र पितुर्गुहे॥<br><br>4735: स त्वं भ्रातृनसम्बुद्ध्य मोहाद् यदुपसेवसे। धार्तराष्ट्रान् न तद्युक्तं त्वयि पुत्र विशेषतः॥<br><br>4736: एतद् धर्मफलं पुत्र नराणां धर्मनिश्चये। यत् तुष्यन्त्यस्य पितरो माता चाप्येकदर्शिनी॥<br><br>4737: अर्जुनेनार्जितां पूर्वं हृतां लोभादसाधुभिः। आच्छिद्य धार्तराष्ट्रेभ्यो भुक्ष्व यौधिष्ठिरीं श्रियम्॥<br><br>4738: अद्य पश्यन्ति कुरवः कर्णार्जुनसमागमम्। सौभ्रात्रेण समालक्ष्य संनमन्तामसाधवः॥<br><br>4739: कर्णार्जुनौ वै भवेतां यथा रामजनार्दनौ। आस्थ्यं किं तु लोके स्याद् युवयोः संहितात्मनोः। । १०। कर्ण शोभिष्यसे नूनं पञ्चभिर्धातृभिर्वृतः। देवैः परिवृतो ब्रह्मा वेद्यामिव महाध्वरे॥<br><br>4740: उपपन्नो गुणैः सर्वैयेष्ठः श्रेष्ठेषु बन्धुषु। सूतपुत्रेति मा शब्दः पार्थस्त्वमसि वीर्यवान्॥<br><br>4741: वैशम्पायन उवाच ततः सूर्यानिश्चरितां कर्णः शुश्राव भारतीम्। दुरत्ययां प्रणयिनी पितृवद् भास्करेरिताम्॥<br><br>4742: सत्यमाह पृथा वाक्यं कर्ण मातृवचः कुरु। श्रेयस्ते स्यान्नरव्याघ्र सर्वमाचरतस्तथा। ॥<br><br>4743: वैशम्पायन उवाच एवमुक्तस्य मात्रा च स्वयं पित्रा च भानुना। चचाल नैव कर्णसय मतिः सत्यधृतेस्तदा॥<br><br>4744: कर्ण उवाच न चैतच्छ्रद्दधे वाक्यं क्षत्रिये त्वया। धर्मद्वारं ममैतत् स्यान्नियोगकरणं तव॥<br><br>4745: अकरोन्मयि यत् पापं भवती सुमहात्ययम्। अपाकीर्णोऽस्मि यन्मातस्तद् यशःकीर्तिनाशनम्॥<br><br>4746: अहं चेत् क्षत्रियो जातो न प्राप्तः क्षत्रसत्क्रियाम्। त्वत्कृते किं पापीयः शत्रुः कुर्यान्ममाहितम्॥<br><br>4747: क्रियाकाले त्वनुक्रोशमकृत्वा त्वमिमं मम। हीनसंस्कारसमयमद्य मां समचूचुदः॥<br><br>4748: न वै मम हितं पूर्वं मातृवच्चेष्टितं त्वया। सा मां सम्बोधयस्यद्य केवलात्महितैषिणी॥<br><br>4749: कृष्णेन सहितात् को वै न व्यथेत धनंजयात्। कोऽद्य भीतं न मां विद्यात् पार्थानां समितिं गतम्॥<br><br>4750: अभ्राता विदितः पूर्वं युद्धकाले प्रकाशितः। पाण्डवान् यदि गच्छामि किं मां क्षत्रं वदिष्यति॥<br><br>4751: सर्वकामैः संविभक्तः पूजितश्च यथासुखम्। अहं वै धार्तराष्ट्राणां कुर्यां तदफलं कथम्॥<br><br>4752: उपनह्य परैर्वैरं ये मां नित्यमुपासते। नमस्कुर्वन्ति च सदा वसवो वासवं यथा॥<br><br>4753: मम प्राणेन ये शत्रूशक्ताः प्रतिसमासितुम्। मन्यन्ते ते कथं तेषामहं छिन्द्यां मनोरथम्॥<br><br>4754: मया प्लवेन संग्रामं तितीर्षन्ति दुरत्ययम्। अपारे पारकामा ये त्यजेयं तानहं कथम्॥<br><br>4755: अयं हि कालः सम्प्राप्तो धार्तराष्ट्रोपजीविनाम्। निर्वेष्टव्यं मया तत्र प्राणानपरिरक्षता॥<br><br>4756: कृतार्थाः सुभृता ये हि कृत्यकाले झुपस्थिते। अनवेक्ष्य कृतं पापा विकुर्वन्त्यनवस्थिताः॥<br><br>4757: राजकिल्बिषिणां तेषां भर्तृपिण्डापहारिणाम्। नैवायं न परो लोको विद्यते पापकर्मणाम्॥<br><br>4758: धृतराष्ट्रस्य पुत्राणामर्थे योत्स्यामि ते सुतैः। बलं च शक्तिं चास्थाय न वै त्वय्यनृतं वदे॥<br><br>4759: आनृशंस्यमथो वृत्तं रक्षन् सत्पुरुषोचितम्। अतोऽर्थकरमप्येतन्न करोम्यद्य ते वचः॥<br><br>4760: न च तेऽयं समारम्भो मयि मोघो भविष्यति। वध्यान् विषह्यान् संग्रामे न हनिष्यामि ते सुतान्॥<br><br>4761: युधिष्ठिरं च भीमं च यमौ चैवार्जुनादृते। अर्जुनेन समं युद्धमपि यौधिष्ठिरे बले॥<br><br>4762: अर्जुनं हि निहत्याजौ सम्प्राप्तं स्यात् फलं मया। यशसा चापि युज्येयं निहत: सब्यसाचिना॥<br><br>4763: न ते जातु न शिष्यन्ति पुत्राः पञ्च यशस्विनि। निरर्जुनाः सकर्णा वा सार्जुना वा हते मयि। ॥<br><br>4764: इति कर्णवचः श्रुत्वा दुःखात् प्रवेपती। उवाच पुत्रमाश्लिष्य कर्णं धैर्यादकम्पनम्॥<br><br>4765: एवं वै भाव्यमेतेन क्षयं यास्यन्ति कौरवाः। यथा त्वं भाषसे कर्ण दैवं तु बलवत्तरम्॥<br><br>4766: त्वया चतुर्णां भ्रातृणामभयं शत्रुकर्शन। दत्तं तत् प्रतिजानीहि संगरप्रतिमोचनम्॥<br><br>4767: अनामयं स्वस्ति चेति पृथाऽथो कर्णमब्रवीत्। तां कर्णोऽथ तथेत्युक्त्वा ततस्तौ जग्मतुः पृथक्॥<br><br>4768: वैशम्पायन उवाच आगम्य हास्तिनपुरादुप्लव्यमरिंदमः। पाण्डवानां यथावृतं केशवः सर्वमुक्तवान्॥<br><br>4769: सम्भाष्य सुचिरं कालं मन्त्रयित्वा पुनः पुनः। स्वमेव भवनं शौरिर्विश्रामार्थं जगाम ह॥<br><br>4770: विसृज्य सर्वान् नृपतीन् विराटप्रमुखांस्तदा। पाण्डवा भ्रातरः पञ्च भानावस्तं गते सति॥<br><br>4771: संध्यामुपास्य ध्यायन्तस्तमेव गतमानसाः। आनाय्य कृष्णं दाशार्ह पुनमन्त्रममन्त्रयन्॥<br><br>4772: युधिष्ठिर उवच त्वया नागपुरं गत्वा सभायां धृतराष्ट्रजः। किमुक्तः पुण्डरीकाक्ष तन्नः शंसितुमर्हसि॥<br><br>4773: वासुदेव उवाच मया नागपुरं गत्वा सभायां धृतराष्ट्रजः। तथ्यं पथ्यं हितं चोक्तो न च गृह्णाति दुर्मतिः॥<br><br>4774: युधिष्ठिर उवाच तस्मिन्नुत्पथमापन्ने कुरुवृद्धः पितामहः। किमुक्तवान् हृषीकेश दुर्योधनममर्पणम्॥<br><br>4775: आचार्यो वा महाभाग भारद्वाजः किमब्रवीत्। पिता वा धृतराष्ट्रस्तं गान्धारी वा किमब्रवीत्॥<br><br>4776: पिता यवीयानस्माकं क्षत्ता धर्मविदां वरः। पुत्रशोकाभिसंतप्तः किमाह धृतराष्ट्रजम्॥<br><br>4777: किं च सर्वे नृपतयः सभायां ये समासते। उक्तवन्तो यथातत्त्वं तद् ब्रूहि त्वं जनार्दन। ॥<br><br>4778: उक्तवान् हि भवान् सर्वं वचनं कुरुमुख्ययोः। धार्तराष्ट्रस्य तेषां हि वचनं कुरुसंसदि॥<br><br>4779: कामलोभाभिभूतस्य मन्दस्य प्राज्ञमानिनः। अप्रियं हृदये मह्यं तन्न तिष्ठति केशव॥<br><br>4780: तेषां वाक्यानि गोविन्द श्रोतुमिच्छाम्यहं विभो। यथा च नाभिपद्येत कालस्तात तथा कुरु। भवान् हि नो गतिः कृष्ण भवान् नाथो भवान् गुरुः॥<br><br>4781: वासुदेव उवाच शृणु राजन् यथा वाक्यमुक्तो राजा सुयोधनः। मध्ये कुरूणां राजेन्द्र सभायां तन्निबोध मे॥<br><br>4782: मया विश्राविते वाक्ये जहास धृतराष्ट्रजः। अथ भीष्मः सुसंक्रुद्ध इदं वचनमब्रवीत्॥<br><br>4783: दुर्योधन निबोधेदं कुलार्थं यद् ब्रवीमि ते। तच्छ्रुत्वा राजशार्दूल स्वकुलस्य हितं कुरु॥<br><br>4784: मम तात पिता राजन् शान्तनुर्लोकविश्रुतः। तस्याहमेक एवासं पुत्रः पुत्रवतां वरः॥<br><br>4785: तस्य बुद्धिः समुत्पन्ना द्वितीयः स्यात् कथं सुतः। एकपुत्रमपुत्रं वै प्रवदन्ति मनीषिणः॥<br><br>4786: न चोच्छेदं कुलं यायाद् विस्तीर्येच्च कथं यशः। तस्याहमीप्सितं बुद्ध्वा काली मातरमावहम्॥<br><br>4787: प्रतिज्ञां दुष्करां कृत्वा पितुरर्थं कुलस्य च। अराजा चोर्ध्वरेताश्च यथा सुविदितं तव। प्रतीतो निवसाम्येष प्रतिज्ञामनुपालयन्॥<br><br>4788: तस्यां जज्ञे महाबाहुः श्रीमान् कुरुकुलोद्वहः। विचित्रवीर्यो धर्मात्मा कनीयान् मम पार्थिव॥<br><br>4789: स्वर्यातेऽहं पितरि तं स्वराज्ये संन्यवेशयम्। विचित्रवीर्यं राजानं भृत्यो भूत्वा ह्यधश्चरः॥<br><br>4790: तस्याहं सदृशान् दारान् राजेन्द्र समुपाहरम्। जित्वा पार्थिवसङ्घातमपि ते बहुशः श्रुतम्॥<br><br>4791: ततो रामेण समरे द्वन्द्वयुद्धमुपागमम्। स हि रामभयादेभिर्नागरैर्विप्रवासितः॥<br><br>4792: दारेष्वप्यतिसक्तश्च यक्ष्माणं समपद्यता यदा त्वराजके राष्ट्रे न ववर्ष सुरेश्वरः। तदाभ्यधावन् मामेव प्रजाः क्षुद्भयपीडिताः॥<br><br>4793: प्रजा ऊचुः उपक्षीणाः प्रजाः सर्वा राजा भव भवाय नः। ईतीः प्रणुद भद्रं ते शान्तनोः कुलवर्धन॥<br><br>4794: पीड्यन्ते ते प्रजाः सर्वा व्याधिभिभृशदारुणैः। अल्पावशिष्ठा गाङ्गेय ताः परित्रातुमर्हसि॥<br><br>4795: व्याधीनं प्रणुद् वीर त्वं प्रजा धर्मेण पालय। त्वयि जीवति मा राष्ट्रं विनाशमुपगच्छतु॥<br><br>4796: भीष्म उवाच प्रजानां क्रोशतीनां वै नैवाक्षुभ्यत मे मनः। प्रतिज्ञां रक्षमाणस्य सद् वृत्तं स्मरतस्तथा॥<br><br>4797: ततः पौरा महाराज माताकाली च मे शुभा। भृत्याः पुरोहिताचार्या ब्राह्मणाश्च बहुश्रुताः। मामूचु शसंतप्ता भव राजेति संततम्॥<br><br>4798: प्रतीपरक्षितं राष्ट्रं त्वां प्राप्य विनशिष्यति। स त्वमस्मद्धितार्थं वै राजा भव महामते। ॥<br><br>4799: इत्युक्तः प्राञ्जलिर्भूत्वा दुःखितो भृशमातुरः। तेभ्यो न्यवेदयं तत्र प्रतिज्ञां पितृगौरवात्॥<br><br>4800: ऊर्ध्वरेता राजा च कुलस्यार्थं पुनः पुनः। विशेषतस्त्वदर्थं च धुरि मा मां नियोजय॥<br><br>4801: ततोऽहं प्राञ्जलिर्भूत्वा मातरं सम्प्रसादयम्। नाम्ब शान्तनुना जातः कौरवं वंशमुद्वहन्॥<br><br>4802: प्रतिज्ञां वितयां कुर्यामिति राजन् पुनः पुनः। विशेषतस्त्वदर्थं च प्रतिज्ञां कृतवानहम्॥<br><br>4803: अहं प्रेष्यश्च दासश्च तवाद्य सुतवत्सले। एवं तामनुनीयाहं मातरं जनमेव च॥<br><br>4804: अयाचं भ्रातृदारेषु तदा व्यासं महामुनिम्। सह मात्रा महाराज प्रसाद्य तमृषिं तदा॥<br><br>4805: अपत्यार्थ महाराज प्रसादं कृतवांश्च सः। त्रीन् स पुत्रानजनयत् तदा भरतसत्तम॥<br><br>4806: अधः करणहीनत्वान्न वै राजा पिता तव। राजा तु पाण्डुरभवन्महात्मा लोकविश्रुतः॥<br><br>4807: स राजा तस्य ते पुत्राः पितुर्दायाद्यहारिणः। मा तात कलहं कार्षी राज्यस्यार्धं प्रदीयताम्॥<br><br>4808: मयि जीवति राज्यं कः सम्प्रशासेत् पुमानिह। मावमंस्था वचो मां शममिच्छामि वः सदा॥<br><br>4809: न विशेषोऽस्ति मे पुत्र त्वयि तेषु च पार्थिव। मतमेतत् पितुस्तुभ्यं गान्धार्या विदुरस्य च॥<br><br>4810: श्रोतव्यं खलु वृद्धानां नाभिशङ्कीर्वचो मम। नाशयिष्यसि मा सर्वमात्मानं पृथिवी तथा॥<br><br>4811: वासुदेव उवाच भीष्मेणोक्ते ततो द्रोणो दुर्योधनमभाषत। मध्ये नृपाणां भद्रं ते वचनं वचनक्षमः॥<br><br>4812: प्रातीपः शान्तनुस्तात कुलस्यार्थ यथा स्थितः। यथा देवव्रतो भीष्मः कुलस्यार्थं स्थितोऽभवत्॥<br><br>4813: तथा पाण्डुनरपतिः सत्यसंधो जितेन्द्रियः। राजा कुरूणां धर्मात्मा सुव्रतः सुसमाहितः॥<br><br>4814: ज्येष्ठाय राज्यमदाद् धृतराष्ट्राय धीमते। यवीयसे तथा क्षत्रे कुरूणां वंशवर्धनः॥<br><br>4815: ततः सिंहासने राजन् स्थापयित्वैनमच्युतम्। वनं जगाम कौरव्यो भार्याभ्यां सहितो नृपः॥<br><br>4816: नीचैः स्थित्वा तु विदुर उपास्ते स्म विनीतवत्। प्रेष्यवत् पुरुषव्याघ्रो वालव्यजनमुक्षिपन्॥<br><br>4817: ततः सर्वाः प्रजास्तात् धृतराष्ट्रं जनेश्वरम्। अन्वपद्यन्त विधिवद् यथा पाण्डं जनाधिपम्॥<br><br>4818: विसृज्य धृतराष्ट्राय राज्यं सविदुराय च। चचार पृथिवीं पाण्डुः सर्वां परपुरञ्जयः॥<br><br>4819: कोशसंवनने दाने भृत्यानां चान्ववेक्षणे। भरणे चैव सर्वस्य विदुरः सत्यसङ्गरः॥<br><br>4820: संधिविग्रहसंयुक्तो राज्ञां संवाहनक्रियाः। अवैक्षत महातेजा भीष्मः परपुरञ्जयः॥<br><br>4821: सिंहासनस्थो नृपतिद्धृतराष्ट्रो महाबलः। अन्वास्यमानः सततं विदुरेण महात्मना॥<br><br>4822: कथं तस्य कुले जातः कुलभेदं व्यवस्यसि। सम्भूय भ्रातृभिः सार्धं भुड्क्ष्वभोगान् जनाधिप॥<br><br>4823: ब्रवीम्यहं न कार्पण्यानार्थहेतोः कथंचन। भीष्मेण दत्तमिच्छामि न त्वया राजसत्तम॥<br><br>4824: नाहं त्वत्तोऽभिकाक्षिष्ये वृत्त्युपायं जनाधिप। यतो भीष्मस्ततो द्रोणो यद् भीष्मस्त्वाह तत् कुरु॥<br><br>4825: दीयतां पाण्डुपुत्रेभ्यो राज्यामिरिकर्शन। सममाचार्यकं तात तव तेषां च मे सदा॥<br><br>4826: अश्वत्थामा यथा मह्यं तथा श्वेतहयो मम। बहुना किं प्रलापेन यतो धर्मस्ततो जयः॥<br><br>4827: वासुदेव उवाच एवमुक्ते महाराज द्रोणेनामिततेजसा। व्याजहार ततो वाक्यं विदुरः सत्यसङ्गरः। पितुर्वदनमन्वीक्ष्य परिवृत्य च धर्मवित्॥<br><br>4828: विदुर उवाच देवव्रत निबोधेदं वचनं मम भाषतः। प्रणष्टः कौरवो वंशस्त्वयाऽयं पुनरुद्भूतः॥<br><br>4829: तन्मे विलपमानस्य वचनं समुपेक्षसे। कोऽयं दुर्योधनो नाम कुलेऽस्मिन् कुलपांसनः॥<br><br>4830: यस्य लोभाभिभूतस्य मतिं समनुवर्तसे। अनार्यस्याकृतज्ञस्य लोभेन हृतचेतसः॥<br><br>4831: अतिक्रामति यः शास्त्रं पितुर्धर्मार्थदर्शिनः। एते नश्यन्ति कुरवो दुर्योधनकृतेन वै॥<br><br>4832: यथा ते न प्रणश्येयुर्महाराज तथा कुरु। मां चैव धृतराष्ट्रं च पूर्वमेव महामते॥<br><br>4833: चित्रकार इवालेख्यं कृत्वा स्थापितवानसि। प्रजापतिः प्रजाः सृष्ट्वा यथा संहरते तथा॥<br><br>4834: नोपेक्षस्व महाबाहो पश्यमानः कुलक्षयम्। अथ तेऽद्य मतिर्नष्टा विनाशे प्रत्युपस्थिते॥<br><br>4835: वनं गच्छ मया साधु धृतराष्ट्रेण चैव ह। बद्ध्वा वा निकृतिप्रज्ञं धार्तराष्ट्र सुदुर्मतिम्॥<br><br>4836: शीधीदं राज्यमद्याशु पाण्डवैरभिरक्षितम्। प्रसीद राजशार्दूल विनाशो दृश्यते महान्॥<br><br>4837: पाण्डवानां कुरूणां च राज्ञाममिततेजसाम्। विररामैवमुक्त्वा तु विदुरो दीनमानसः। प्रध्यायमानः स तदा निःश्वसंश्च पुनः पुनः॥<br><br>4838: ततोऽथ राज्ञः सुबलस्य पुत्री धर्मार्थयुक्तं कुलनाशभीता। दुर्योधनं पापमतिं नृशंसं राज्ञां समक्षं सुतमाह कोपात्॥<br><br>4839: ये पार्थिवा राजसभां प्रविष्टा ब्रह्मर्षयो ये च सभासदोऽन्ये। शृण्वन्तु वक्ष्यामि तवापराधं पापस्य सामात्यपरिच्छदस्य॥<br><br>4840: राज्यं कुरूणामनुपूर्वभोज्यं क्रमागतो नः कुलधर्म एषः। त्वं पापबुद्धेऽतिनृशंसकर्मन् राज्य कुरूणामनयाद् विहंसि॥<br><br>4841: राज्ये स्थितो धृतराष्ट्रो मनीषी तस्यानुजो विदुरो दीर्घदर्शी। एतावतिक्रम्य कथं नृपत्वं दुर्योधन प्रार्थयसेऽद्य मोहात्॥<br><br>4842: राजा च क्षत्ता च महानुभावौ भीष्मे स्थिते परवन्तौ भवेताम्। अयं तु धर्मज्ञतया महात्मा न कामयेद् यो नृवरो नदीजः॥<br><br>4843: राज्यं तु पाण्डोरिदमप्रधृष्यं तस्याद्य पुत्राः प्रभवन्ति नान्ये। राज्यं तदेतन्निखिलं पाण्डवानां पैतामहं पुत्रपौत्रानुगामि॥<br><br>4844: यद् वै ब्रूते कुरुमुख्यो महात्मा देवव्रतः सत्यसंधो मनीषी। सर्वं तदस्माभिरहत्य कार्य राज्यं स्वधर्मान् परिपालयद्भिः॥<br><br>4845: अनुज्ञया चाथ महाव्रतस्य ब्रूयावृपोऽयं विदुरस्तथैव। कार्यं भवेत् तत् सुहृद्भिनियोज्यं धर्मं पुरस्कृत्य सुदीर्घकालम्॥<br><br>4846: न्यायागतं राज्यमिदं कुरूणां युधिष्ठिरः शास्तु वै धर्मपुत्रः। प्रचोदितो धृतराष्ट्रेण राज्ञा पुरस्कृतः शान्तनवेन चैव॥<br><br>4847: वासुदेव उवाच एवमुक्ते तु गान्धार्या धृतराष्ट्रो जनेश्वरः। दुर्योधनमुवाचेदं राजमध्ये जनाधिप॥<br><br>4848: दुर्योधन निबोधेदं यत् त्वां वक्ष्यामि पुत्रक। तथा तत् कुरु भद्रं ते यद्यस्ति पितृगौरवम्॥<br><br>4849: सोमः प्रजापतिः पूर्व कुरूणां वंशवर्धनः। सोमाद् बभूव षष्ठोऽयं ययातिनहुधात्मजः॥<br><br>4850: तस्य पुत्रा बभूवुर्हि पञ्च राजर्षिसत्तमाः। तेषां यदुर्महातेजा ज्येष्ठः समभवत् प्रभुः॥<br><br>4851: पुर्यवीयांश्च ततो योऽस्माकं वंशवर्धनः। शर्मिष्ठया सम्प्रसूतो दुहित्रा वृषपर्वणः॥<br><br>4852: यदुश्च भरतश्रेष्ठ देवयान्याः सुतोऽभवत्। दौहित्रस्तात शुक्रस्य काव्यस्यामिततेजसः॥<br><br>4853: यादवानां कुलकरो बलवान् वीर्यसम्मतः। अवमेने स तु क्षत्रं दर्पपूर्णः सुमन्दधीः॥<br><br>4854: न चातिष्ठत् पितुः शास्त्रे बलदर्पविमोहितः। अवमेने च पितरं भ्रातूंश्चाप्यपराजितः॥<br><br>4855: पृथिव्यां चतुरन्तायां यदुरेवाभवद् बली। वशे कृत्वा स नृपतीन् न्यवसन्नागसाह्वये॥<br><br>4856: तं पिता परमक्रुद्धो ययातिर्नहुषात्मजः। शशाप पुत्रं गान्धारे राज्याच्चापि व्यरोपयत्। ॥<br><br>4857: ये चैनमन्ववर्तन्त भ्रातरो बलदर्पिताः। शशाप तानभिक्रुद्धो ययातिस्तनयानथ॥<br><br>4858: यवीयासं ततः पूरूं पुत्रं स्ववशवर्तिनम्। राज्ये निवेशयामास विधेयं नृपसत्तमः॥<br><br>4859: एवं ज्येष्ठोऽप्यथोत्सितो न राज्यमभिजायते। यवीयांसोऽपि जायन्ते राज्यं वृद्धोपसेवया॥<br><br>4860: तथैव सर्वधर्मज्ञः पितुर्मम पितामहः। प्रतीपः पृथिवीपालस्त्रिषु लोकेषु विश्रुतः॥<br><br>4861: तस्य पार्थिवसिंहस्य राज्यं धर्मेण शासतः। त्रयः प्रजज्ञिरे पुत्रा देवकल्पा यशस्विनः॥<br><br>4862: देवापिरभवच्छेष्ठो बाह्रीकस्तदनन्तरम्। तृतीयः शान्तनुस्तात धृतिमान मे पितामहः॥<br><br>4863: देवापिस्तु महातेजास्त्वग्दोषी राजसत्तमः। धार्मिकः सत्यवादी च पितुः शुश्रूषणे रतः॥<br><br>4864: पौरजानपदानां च सम्मतः साधुसत्कृतः। सर्वेषां बालवृद्धानां देवापिर्हदयंगमः॥<br><br>4865: वदान्यः सत्यसंधश्च सर्वभूतहिते रतः। वर्तमानः पितुः शास्त्रे ब्राह्मणानां तथैव च॥<br><br>4866: बाह्रीकस्य प्रियो भ्राता शान्तनोश्च महात्मनः। सौभ्रात्रं च परं तेषां सहितानां महात्मनाम्॥<br><br>4867: अथ कालस्य पर्याये वृद्धो नृपतिसत्तमः। सम्भारानभिषेकार्थं कारयामास शास्त्रतः॥<br><br>4868: कारयामास सर्वाणि मङ्गलार्थानि वै विभुः। तं ब्राह्मणाश्च वृद्धाश्च पौरजानपदैः सह॥<br><br>4869: सर्वे निवारयामासुर्देवापेरभिषेचनम्। स तच्छ्रुत्वा तु नृपतिरभिषेकनिवारणम्। अश्रुकण्ठोऽभवद् राजा पर्यशोचत चात्मजम्॥<br><br>4870: एवं वदान्यो धर्मज्ञः सत्यसंधश्च सोऽभवत्। प्रियः प्रजानामपि संस्त्वग्दोषेण प्रदूषितः॥<br><br>4871: हीनाङ्गं पृथिवीपालं नाभिनन्दन्ति देवताः। इति कृत्वा नृपश्रेष्ठं प्रत्यषेधन् द्विजर्षभाः॥<br><br>4872: ततः प्रव्यथिताङ्गोऽसौ पुत्रशोकसमन्वितः। निवारितं नृपं दृष्ट्वा देवापिः संश्रितो वनम्॥<br><br>4873: बाह्रीको मातुलकुलं त्यक्त्वा राज्यं समाश्रितः। पितृभ्रातृन् परित्यज्य प्राप्तवान् परमर्द्धिमत्॥<br><br>4874: बाह्रीकेन त्वनुज्ञातः शान्तनुर्लोकविश्रुतः। पितर्युपरते राजन् राजा राज्यमकारयत्॥<br><br>4875: तथैवाहं मतिमता परिचिन्त्येह पाण्डुना। ज्येष्ठः प्रभ्रंशितो राज्याद्धीनाङ्क इति भारत॥<br><br>4876: पाण्डुस्तु राज्यं सम्प्राप्तः कनीयानपि सन् नृपः। विनाशे तस्य पुत्राणामिदं राज्यमरिंदम। ॥<br><br>4877: मय्यभागिनि राज्याय कथंत्वं राज्यमिच्छसि। अराजपुत्रो ह्यस्वामी परस्व हर्तुमिच्छसि॥<br><br>4878: युधिष्ठिरो राजपुत्रो महात्मा न्यायागतं राज्यमिदं च तस्य। स कौरवस्यास्य कुलस्य भर्ता प्रशासिता चैव महानुभावः॥<br><br>4879: स सत्यसंधः स तथाऽप्रमत्तः शास्त्रे स्थितो बन्धुजनस्य साधुः। प्रियः प्रजानां सुहृदानुकम्पी जितेन्द्रियः साधुजनस्य भर्ता॥<br><br>4880: क्षमा तितिक्षा दम आर्जवं च सत्यव्रतत्वं श्रुतमप्रमादः। भूतानुकम्पा ह्यनुशासनं च युधिष्ठिरे राजगुणाः समस्ता॥<br><br>4881: अराजपुत्रस्त्वमनार्यवृत्तो लुब्धः सदा बन्धुषु पापबुद्धिः। क्रमागतं राज्यमिदं परेषां हर्तुं कथं शक्ष्यसि दुर्विनीत॥<br><br>4882: प्रयच्छ राज्यार्धमपेतमोहः सवाहनं त्वं सपरिच्छदं च। ततोऽवशेषं तव जीवितस्य सहानुजस्यैव भवेन्नरेन्द्र। ॥<br><br>4883: वासुदेव उवाच एवमुक्ते तु भीष्मेण द्रोणेन विदुरेण च। गान्धार्या धृतराष्ट्रेण न वै मन्दोऽन्वबुद्ध्यत॥<br><br>4884: अवधूयोत्थितो मन्दः क्रोधसंरक्तलोचनः। अन्वद्रवन्त तं पश्चाद् राजानस्त्यक्तजीविताः॥<br><br>4885: आज्ञापयच्च राज्ञस्तान् पार्थिवान् नष्टचेतसः। प्रयाध्वं वै कुरुक्षेत्रं पुष्योऽद्येति पुनः पुनः॥<br><br>4886: ततस्ते पृथिवीपालाः प्रययुः सहसैनिकाः। भीष्मं सेनापतिं कृत्वा संहृष्टाः कालचोदिताः॥<br><br>4887: अक्षोहिण्यो दशैका च कौरवाणां समागताः। तासां प्रमुखतो भीष्मस्तालकेतुळरोचत॥<br><br>4888: यदत्र युक्तं प्राप्तं च तद् विधत्स्व विशाम्पते। उक्तं भीष्मेण यद् वाक्यं द्रोणेन विदुरेण च॥<br><br>4889: गान्धार्या धृतराष्ट्रेण समक्षं मम भारत। एतत् ते कथितं राजन् यद् वृत्तं कुरुसंसदि। ॥<br><br>4890: साम्यमादौ प्रयुक्तं मे राजन् सौभ्रात्रमिच्छता। अभेदायास्य वंशस्य प्रजानां च विवृद्धये॥<br><br>4891: पुनर्भेदश्च मे युक्तो यदा साम न गृह्यते। कर्मानुकीर्तनं चैव देवमानुषसंहितम्॥<br><br>4892: यदा नाद्रियते वाक्यं सामपूर्वं सुयोधनः। तदा मया समानीय भेदिताः सर्वपार्थिवाः॥<br><br>4893: अद्भुतानि च घोराणि दारुणानि च भारत। अमानुषाणि कर्माणि दर्शितानि मया विभो॥<br><br>4894: निर्भर्त्सयित्वा राज्ञस्तांस्तृणीकृत्य सुयोधनम्। राधेयं भीषयित्वा च सौबलं च पुनः पुनः॥<br><br>4895: द्युततो धार्तराष्ट्राणां निन्दां कृत्वा तथा पुनः। भेदयित्वा नृपान् सर्वान् वाग्भिर्मन्त्रेण चासकृत्॥<br><br>4896: पुनः सामाभिसंयुक्तं सम्प्रदानमथाब्रुवम्। अभेदात् कुरुवंशस्य कार्ययोगात् तथैव च॥<br><br>4897: शूरा धृतराष्ट्रस्य भीष्मस्य विदुरस्य च। तिष्ठेयुः पाण्डवाः सर्वे हित्वा मानमधश्चराः॥<br><br>4898: प्रयच्छन्तु च ते राज्यमनीशास्ते भवन्तु च। यथाऽऽह राजा गाङ्गेयो विदुरश्च हितं तव॥<br><br>4899: सर्वं भवतु ते राज्यं पञ्च ग्रामान् विसर्जय। अवश्यं भरणीया हि पितुस्ते राजसत्तम॥<br><br>4900: एवमुक्तोऽपि दुष्टात्मा नैव भागं व्यमुञ्चत। दण्डं चतुर्थं पश्यामि तेषु पापेषु नान्यथा॥<br><br>4901: निर्याताश्च विनाशाय कुरुक्षेत्रं नराधिपाः। एतत् ते कथितं राजन् यद् वृत्तं कुरुसंसदि॥<br><br>4902: न ते राज्यं प्रयच्छन्ति विना युद्धेन पाण्डव। विनाशहेतवः सर्वे प्रत्युपस्थितमृत्यवः॥<br><br>4903: वैशम्पायन उवाच जनार्दनवचः श्रुत्वा धर्मराजो युधिष्ठिरः। भ्रातृनुवाच धर्मात्मा समक्षं केशवस्य ह॥<br><br>4904: श्रुतं भवद्भिर्यद् वृत्तं सभायां कुरुसंसदि। केशवस्यापि यद् वाक्यं तत् सर्वमवधारितम्॥<br><br>4905: तस्मात् सेनाविभागं मे कुरुध्वं नरसत्तमाः। अक्षौहिण्यश्च सप्तैताः समेता विजयाय वै॥<br><br>4906: तासां ये पतयः सप्त विख्यातास्तान् निबोधत। दुपदश्च विराटश्च धृष्टद्युम्नशिखण्डिनौ॥<br><br>4907: सात्यकिश्चेकितानश्च भीमसेनश्च वीर्यवान्। एते सेनाप्रणेतारो वीराः सर्वे तनुज्यजः॥<br><br>4908: सर्वे वेदविदः शूरोः सर्वे सुचरितव्रताः। ह्रीमन्तो नीतिमन्तश्च सर्वे युद्धविशारदाः॥<br><br>4909: इष्वस्त्रकुशलाः सर्वे तथा सर्वास्त्रयोधिनः। सप्तानामपि यो नेता सेनानां प्रविभागवित्॥<br><br>4910: यः सहेत रणे भीष्मं शरार्चिः पावकोपमम्। तं तावत् सहदेवात्र प्रब्रूहि कुरुनन्दन। स्वमतं पुरुषव्याघ्र को नः सेनापतिः क्षमः॥<br><br>4911: सहदेव उवाच संयुक्तं एकदुःखश्च वीर्यवांश्च महीपतिः। यं समाश्रित्य धर्मज्ञं स्वमंशमनुयुज्महे॥<br><br>4912: मत्स्यो विराटो बलवान् कृतास्त्रो युद्धदुर्मदः। प्रसहिष्यति संग्रामे भीष्मं तांश्च महारथान्॥<br><br>4913: वैशम्पायन उवाच तथोक्ते सहदेवेन वाक्ये वाक्यविशारदः। नकुलोऽनन्तरं तस्मादिदं वचनमाददे॥<br><br>4914: वयसा शास्त्रतो धैर्यात् कुलेनाभिजनेन च। ह्रीमान् बलान्वितः श्रीमान् सर्वशास्त्रविशारदः॥<br><br>4915: वेद चास्त्रं भरद्वाजाद् दुर्धर्षः सत्यसङ्गरः। यो नित्यं स्पर्धते द्रोणं भीष्मं चैव महाबलम्॥<br><br>4916: श्लाध्यः पार्थिववंशस्य प्रमुखे वाहिनीपतिः। पुत्रपौत्रैः परिवृतः शतशाख इव द्रुमः॥<br><br>4917: यस्तताप तपो घोरं सदारः पृथिवीपतिः। रोषाद् द्रोणविनाशाय वीरः समितिशोभनः॥<br><br>4918: पितेवास्मान् समाधत्ते यः सदा पार्थिवर्षभः। श्वशुरो द्रुपदोऽस्माकं सेनाग्रं स प्रकर्षतु॥<br><br>4919: स द्रोणभीष्मावायातौ सहेदिति मतिर्ममा स हि दिव्यास्त्रविदं राजा सखा चाङ्गिरसो नृपः॥<br><br>4920: माद्रीसुताभ्यामुक्ते तु स्वमते कुरुनन्दनः। वासविर्वासवसमः सव्यसाच्यब्रवीद् वचः॥<br><br>4921: योऽयं तपःप्रभावेण ऋषिसंतोषणेन च। दिव्यः पुरुष उत्पन्नो ज्वालावर्णो महाभुजः॥<br><br>4922: धनुष्मान् कवची खड्गी रथमारुह्य दंशितः। दिव्यैर्हयवरैर्युक्तमग्निकुण्डात् समुत्थितः॥<br><br>4923: गर्जनिव महामेघो स्थधोघेण वीर्यवान्। सिंहसंहननो वीरः सिंहतुल्यपराक्रमः॥<br><br>4924: सिंहोरस्कः सिंहभुजः सिंहवक्षा महाबलः। सिंहगर्जनो वीरः सिंहस्कन्धो महाद्युतिः॥<br><br>4925: सुभूः सुदंष्ट्रः सुहनुः सुबाहुः सुमुखोऽकृशः। सुजत्रुः सुविशालाक्षः सुपादः सुप्रतिष्ठितः॥<br><br>4926: अभेद्यः सर्वशस्त्राणां प्रभिन्न इव वारणः। जज्ञे द्रोणविनाशाय सत्यवादी जितेन्द्रियः॥<br><br>4927: धृष्टद्युम्नमहं मन्ये सहेद् भीष्मस्य सायकान्। वज्राशनिसमस्पर्शान् दीप्तास्यानुरगानिव॥<br><br>4928: यमदूतसमान् वेगे निपाते पावकोपमान्। रामेणाजौ विषहितान् वज्रनिष्पेषदारुणान्॥<br><br>4929: पुरुषं तं न पश्यामि यः सहेत महाव्रतम्। धृष्टद्युम्नमृते राजनिति मे धीयते मतिः॥<br><br>4930: क्षिप्रहस्तश्चित्रयोधी मत: सेनापतिर्मम। अभेद्यकवचः श्रीमान् मातङ्ग इव यूथपः॥<br><br>4931: भीमसेन उवाच वधार्थं यः समुत्पन्नः शिखण्डी दुपदात्मजः। वदन्ति सिद्धा राजेन्द्र ऋषयश्च समागताः॥<br><br>4932: यस्य संग्राममध्ये तु दिव्यमस्त्रं प्रकुर्वतः। रूपं द्रक्ष्यन्ति पुरुषा रामस्येव महात्मनः॥<br><br>4933: न तं युद्धे प्रपश्यामि यो भिन्द्यात् तु शिखण्डिनम्। शस्त्रेण समरे राजन् संनद्धं स्यन्दने स्थितम्॥<br><br>4934: द्वैरथे समरे नान्यो भीष्मं हन्यान्महाव्रतम्। शिखण्डिनमृते वीरं स मे सेनापतिर्मतः॥<br><br>4935: युधिष्ठिर उवाच सर्वस्य जगतस्तात् सारासारं बलाबलम्। सर्वं जानाति धर्मात्मा मतमेषां च केशवः॥<br><br>4936: यमाह कृष्णो दाशार्हः सोऽस्तु सेनापतिर्ममा कृतास्त्रोऽष्यकृतास्त्रो वा वृद्धो वा यदि वा युवा। । ३४। एष नो विजये मूलमेष तात विपर्यये। अत्र प्राणाश्च राज्यं च भावाभावौ सुखासुखे॥<br><br>4937: एष धाता विधाता च सिद्धिरत्र प्रतिष्ठिता। यमाह कृष्णो दाशार्हः सोऽस्तु नो वाहिनीपतिः॥<br><br>4938: ब्रवीतु वदतां श्रेष्ठो निशा समभिवर्तते। ततः सेनापतिं कृत्वा कृष्णस्य वशवर्तिनः॥<br><br>4939: रात्रेः शेषे व्यतिक्रान्ते प्रयास्यामो रणाजिरम्। अधिवासितशस्त्राश्च कृतकौतुकमङ्गलाः॥<br><br>4940: वैशम्पायन उवाच तस्य तद् वचनं श्रुत्वा धर्मराजस्य धीमतः। अब्रवीत् पुण्डरीकाक्षो धनंजयमवेक्ष्य ह॥<br><br>4941: ममाप्येते महाराज भवद्भिर्य उदाहृताः। नेतारस्तव सेनाया मता विक्रान्तयोधिनः॥<br><br>4942: सर्वं एवं समर्था हि तव शत्रु प्रबाधितुम्। इन्द्रस्यापि भयं ह्येते जनयेयुर्महाहवे॥<br><br>4943: किं पुनर्धार्तराष्ट्राणां लुब्धानां पापचेतसाम्। मयाऽपि हि महाबाहो त्वत्प्रियार्थं महाहवे॥<br><br>4944: कृतो यत्नो महांस्तत्र शमः स्यादिति भारत। धर्मस्य गतमानृण्यं न स्म वाच्या विवक्षताम्॥<br><br>4945: कृतास्त्रं मन्यते बाल आत्मानमविचक्षणः। धार्तराष्ट्रो बलस्थं च पश्यत्यात्मानमातुरः॥<br><br>4946: युज्यतां वाहिनी साधु वधसाध्या हि मे मताः। न धार्तराष्ट्राः शक्ष्यन्ति स्थातुं दृष्ट्वा धनंजयम्॥<br><br>4947: भीमसेनं च संक्रुद्धं यमौ चापि यमोपमौ। युयुधानद्वितीयं च धृष्टद्युम्नममर्षणम्॥<br><br>4948: अभिमन्युं द्रौपदेयान् विराटदुपदावपि। अक्षौहिणीपतींश्चान्यान् नरेन्द्रान् भीमविक्रमान्॥<br><br>4949: सारवद् बलमस्माकं दुष्प्रधर्षं दुरासदम्। धार्तराष्ट्रबलं संख्ये हनिष्यति न संशयः॥<br><br>4950: धृष्टद्युम्नमहं मन्ये सेनापतिमरिंदम। वैशम्पायन उवाच एवमुक्ते तु कृष्णेन सम्प्राहृष्यन्नरोत्तमाः॥<br><br>4951: तेषां प्रहृष्टमनसां नादः समभवन्महान्। योग इत्यथ सैन्यानां त्वरतां सम्प्रधावताम्॥<br><br>4952: हयवारणशब्दाश्च नेमिघोषाश्च सर्वतः। शङ्खदुन्दुभिघोषाश्च तुमुलाः सर्वतोऽभवन्॥<br><br>4953: तदुग्रं सागरनिभं क्षुब्धं बलसमागमम्। रथपत्तिगजोदग्रं महोर्मिभिरवाकुलम्॥<br><br>4954: धावतामाह्वयानानां तनुत्राणि च बनताम्। प्रयास्यतां पाण्डवानां ससैन्यानां समन्ततः॥<br><br>4955: गड्डेव पूर्णा दुर्धर्षा समदृश्यत वाहिनी। अग्रानीके भीमसेनो माद्रीपुत्रौ च दंशितौ॥<br><br>4956: सौभद्रो द्रौपदेयाश्च धृष्टद्युम्नश्च पार्षतः। प्रभद्रकाश्च पञ्चाला भीमसेनमुखा ययुः॥<br><br>4957: ततः शब्दः समभवत् समुद्रस्येव पर्वणि। हृष्टानां सम्प्रयातानां घोषो दिवमिवास्पृशत्॥<br><br>4958: प्रहृष्टा दंशिता योधाः परानीकविदारणाः। तेषां मध्ये ययौ राजा कुन्तीपुत्रो युधिष्ठिरः॥<br><br>4959: शकटापणवेशाश्च यानयुग्यं च सर्वशः। कोशं यन्त्रायुधं चैव ये च वैद्याश्चिकित्सकाः॥<br><br>4960: फल्गु यच्च बलं किंचिद् यच्चापि कृशदुर्बलम्। तत् संगृह्य ययौ राजा ये चापि परिचारकाः॥<br><br>4961: उपप्लव्ये तु पाञ्चाली द्रौपदी सत्यवादिनी। सह स्त्रीभिर्निववृते दासीदाससमावृता॥<br><br>4962: कृत्वा मूलप्रतीकारं गुल्मैः स्थावरजङ्गमः। स्कन्धावारेण महता प्रययुः पाण्डुनन्दनाः॥<br><br>4963: ददतो गां हिरण्यं च ब्राह्मणैरभिसंवृताः। स्तूयमाना ययू राजन् रथैर्मणिविभूषितैः॥<br><br>4964: केकया धृष्टकेतुश्च पुत्रः काश्यस्य चाभिभुः। श्रेणिमान् वसुदानश्च शिखण्डी चापराजितः॥<br><br>4965: हृष्टास्तुष्टाः कवचिन: सशस्त्राः समलंकृताः। राजानमन्ययुः सर्वे परिवार्य युधिष्ठिरम्॥<br><br>4966: जघनार्धे विराटश्च याज्ञसेनिश्च सौमकिः। सुधर्मा कुन्तिभोजश्च धृष्टद्युम्नस्य चात्मजाः॥<br><br>4967: रथायुतानि चत्वारि हयाः पञ्चगुणास्तथा। पत्तिसैन्यं दशगुणं गजानामयुतानि षट्॥<br><br>4968: अनाधृष्टिश्चेकितानो धृष्टकेतुश्च सात्यकिः। परिवार्य ययुः सर्वे वासुदेवधनंजयौ॥<br><br>4969: आसाद्य तु कुरुक्षेत्रं व्यूढानीकाः प्रहारिणः। पाण्डवाः समदृश्यन्त नर्दन्तो वृषभा इव॥<br><br>4970: तेऽवगाह्य कुरुक्षेत्रं शङ्खान् दध्मुररिंदमाः। तथैव दध्मतुः शङ्ख वासुदेवधनंजयौ॥<br><br>4971: पाञ्चजन्यस्य निर्घोषं विस्फूर्जितमिवाशनेः। निशम्य सर्वसैन्यानि समहृष्यन्त सर्वशः॥<br><br>4972: शङ्खदुन्दुभिसंसृष्टः सिंहनादस्तरस्विनाम्। पृथिवीं चान्तरिक्षं च सागरांश्चान्वनादयत्॥<br><br>4973: वैशम्पायन उवाच ततो देशे समे स्निग्धे प्रभूतयवसेन्धने। निवेशयामास तदा सेनां राजा युधिष्ठिरः॥<br><br>4974: परिहत्य श्मशानानि देवतायतनानि च। आश्रमांश्र महर्षीणां तीर्थान्यायतनानि च। ॥<br><br>4975: मधुरानूषरे देशे शुचो पुण्ये महामतिः। निवेशं कारयामास कुन्तीपुत्रो युधिष्ठिरः॥<br><br>4976: ततश्च पुनरुत्थाय सुखी विश्रान्तवाहनः। प्रययौ पृथिवीपालैर्वृतः शतसहस्रशः॥<br><br>4977: विद्राव्य शतशो गुल्मान् धार्तराष्ट्रस्य सैनिकान्। पर्यक्रामत् समन्ताच्च पार्थेन सह केशवः॥<br><br>4978: शिबिरं मापयामास धृष्टद्युम्नश्च पार्षतः। सात्यकिश्च रथोदारो युयुधानश्चः प्रतापवान्॥<br><br>4979: आसाद्य सरितं पुण्यां कुरुक्षेत्रे हिरण्वतीम्। सूपतीर्थां शुचिजलां शर्करापङ्कवर्जिताम्॥<br><br>4980: खानयामास परिखां केशवस्तत्र भारत। गुप्त्यर्थमपि चादिश्य बलं तत्र न्यवेशयत्॥<br><br>4981: विधिर्यः शिविरस्यासीत् पाण्डवानां महात्मनाम्। तद्विधानि नरेन्द्राणां कारयामास केशवः॥<br><br>4982: प्रभूततरकाष्ठानि दुराधर्षतराणि च। भक्ष्यभोज्यानपानानि शतशोऽथं सहस्रशः॥<br><br>4983: शिविराणि महामुणि राज्ञां तत्र पृथक् पृथक्। विमानानीव राजेन्द्र निविष्टानि महीतले॥<br><br>4984: तत्रासशिल्पिनः प्राज्ञाः शतशो दत्तवेतनाः। सर्वोपकरणैर्युक्ता वैद्याः शास्त्रविशारदाः॥<br><br>4985: ज्याधनुर्वर्मशस्त्राणां तथैव मधुसर्पिषोः। ससर्जरसपांसूनां राशयः पर्वतोपमाः॥<br><br>4986: बहूदकं सुयवसं तुषाङ्गारसमन्वितम्। शिबिरे शिबिरे राजा संचकारं युधिष्ठिरः॥<br><br>4987: महायन्त्राणि नाराचास्तोमराणि परश्वधाः। धनूंषि कवचादीनि ऋष्टयस्तूणसंयुताः॥<br><br>4988: गजाः कण्टकसंनाहां लोहवर्मोत्तरच्छदाः। दृश्यन्ते तत्र गिर्याभाः सहस्रशतयोधिनः॥<br><br>4989: निविष्टान् पाण्डवांस्तत्र ज्ञात्वा मित्राणि भारत। अभिससुर्यथादेशं सबलाः सहवाहनाः॥<br><br>4990: चरितब्रह्मचर्यास्ते सोमपा भूरिदक्षिणाः। जयाय पाण्डुपुत्राणां समाजाग्मुर्महीक्षितः॥<br><br>4991: जनमेजय उवाच युधिष्ठिरं सहानीकमुपायान्तं युयुत्सया। संनिविष्टं कुरुक्षेत्रे वासुदेवेन पालितम्॥<br><br>4992: विराटदुपदाभ्यां च सपुत्राभ्यां समन्वितम्। केकयैर्वृष्णिभिश्चैव पार्थिवैः शतशो वृतम्॥<br><br>4993: महेन्द्रमिव चादित्यैरभिगुप्तं महारथैः। श्रुत्वा दुर्योधनो राजा किं कार्यं प्रत्यपद्यत॥<br><br>4994: एतदिच्छाम्यहं श्रोतुं विस्तरेण महामते। सम्भ्रमे तुमुले तस्मिन् यदासीत् कुरुजाङ्गले॥<br><br>4995: व्यथयेयुरिमे देवान् सेन्द्रानपि समागमे। पाण्डवा वासुदेवश्च विराटद्रुपदौ तथा॥<br><br>4996: धृष्टद्युम्नश्च पाञ्चाल्यः शिखण्डी च महारथः। युधामन्युश्च विक्रान्तो देवैरपि दुरासदः॥<br><br>4997: एतदिच्छाम्यहं श्रोतुं विस्तरेण तपोधन। कुरूणां पाण्डवानां च यद् यदासीद् विचेष्टितम्॥<br><br>4998: वैशम्पायन उवाच प्रतियाते तु दाशार्हे राजा दुर्योधनस्तदा। कर्णं दुःशासनं चैव शकुनि चाब्रवीदिदम्॥<br><br>4999: अकृतेनैव कार्येण गतः पार्थानधोक्षजः। स एनान्मन्युनाऽऽविष्टो ध्रुवं धक्ष्यत्यसंशयम्॥<br><br>5000: इष्टो हि वासुदेवस्य पाण्डवैर्मम विग्रहः। भीमसेनार्जुनौ चैव दाशार्हस्य मते स्थितौ॥<br><br>5001: अजातशत्रुरत्यर्थं भीमसेनवशानुगः। निकृतश्च मया पूर्वं सह सर्वैः सहोदरैः॥<br><br>5002: विराटदुपदौ चैव कृतवैरौ मया सह। तौ च सेनाप्रणेतारौ वासुदेववशानुगौ॥<br><br>5003: भविता विग्रहः सोऽहं तुमुलो लोमहर्षणः। तस्मात् सांग्रामिकं सर्वं कारयध्वमतन्द्रिताः॥<br><br>5004: शिबिराणि कुरुक्षेत्रे क्रियन्तां वसुधाधिपाः। सुपर्याप्तावकाशानि दुरादेयानि शत्रुभिः॥<br><br>5005: आसन्नजलकाष्ठानि शतशोऽथ सहस्रशः। अच्छेद्याहारमार्गाणि बन्धोच्छ्यचितानि च॥<br><br>5006: विविधायुधपूर्णानि पताकाध्वजवन्ति च। समाश्च तेषां पन्थानः क्रियन्तां नगराद् बहिः॥<br><br>5007: प्रयाणं घुष्यतामद्य श्वोभूते इति मा चिरम्। ते तथेति प्रतिज्ञाय श्वोभूते चक्रिरे तथा॥<br><br>5008: हृष्टरूपा महात्मानो निवासाय महीक्षिताम्। ततस्ते पार्थिवाः सर्वे तच्छ्रुत्वा राजशासनम्॥<br><br>5009: आसनेभ्यो महार्हेभ्य उदतिष्ठन्नमर्षिताः। बाहून् परिघसंकाशान् संस्पृशन्तः शनैः शनैः॥<br><br>5010: काञ्चनाङ्गददीप्तांश्च चन्दनागुरुभूषितान्। उष्णीषाणि नियच्छन्तः पुण्डरीकनिभैः करैः। अन्तरीयोत्तरीयाणि भूषणानि च सर्वशः॥<br><br>5011: ते रथान् रथिनः श्रेष्ठा हयांश्च हयकोविदाः। सज्जयन्ति स्म नागांश्च नागशिक्षास्वनुष्ठिताः॥<br><br>5012: अथ वर्माणि चित्राणि काञ्चनानि बहूनि च। विविधानि च शस्त्राणि चक्रुः सर्वाणि सर्वशः॥<br><br>5013: पदातयश्च पुरुषा शस्त्राणि विविधानि च। उपाजह्वः शरीरेषु हेमचित्राण्यनेकशः॥<br><br>5014: तदुत्सव इवोदचं सम्प्रहृष्टनरावृतम्। नगरं धार्तराष्ट्रस्य भारतासीत् समाकुलम्॥<br><br>5015: जनौघसलिलावर्तो रथनागाश्वमीनवान्। शङ्खदुन्दुभिनिर्घोषः कोशसंचयरत्नवान्॥<br><br>5016: चित्राभरणवर्मोर्मिः शस्त्रनिर्मलफेनवान्। प्रासादमालाद्रिवृतो रथ्यापणमहाह्रदः॥<br><br>5017: योधचन्द्रोदयोद्भूतः कुरुराजमहार्णवः। व्यदृश्यत तदा राजंश्चन्द्रोदय इवोदधिः॥<br><br>5018: ॥<br><br>5019: इति श्रीमहाभारते उद्योगपर्वणि सैन्यनिर्याणपर्वणि दुर्योधनसैन्यसज्जकरण त्रिपञ्चादधिकशततमोऽध्यायः॥<br><br>5020: वैशम्पायन उवाच वासुदेवस्य तद् वाक्यमनुस्मृत्य युधिष्ठिरः। पुनः पप्रच्छ वार्ष्णेयं कथं मन्दोऽब्रवीदिदम्॥<br><br>5021: अस्मिन्नभ्यागते काले किं च नः क्षममच्युत। कथं च वर्तमाना वै स्वधर्मान्न च्यवेमहि॥<br><br>5022: दुर्योधनस्य कर्णस्य शकुनेः सौबलस्य च। वासुदेव मतक्षोऽसि मम सभ्रातृकस्य च॥<br><br>5023: विदुरस्यापि तद् वाक्यं श्रुतं भीष्मस्य चोभयोः। कुन्त्याश्च विपुलप्रज्ञ प्रज्ञा कात्स्न्येन ते श्रुता॥<br><br>5024: सर्वमेतदतिक्रम्य विचार्य च पुनः पुनः। क्षमं यन्नो महाबाहो तद् ब्रवीह्यविचारयन्॥<br><br>5025: श्रुत्वैतद् धर्मराजस्य धर्मार्थसहितं वचः। मेघदुन्दुभिनिर्घोषः कृष्णो वाक्यमथाब्रवीत्॥<br><br>5026: कृष्ण उवाच उक्तवानस्मि यद् वाक्यं धर्मार्थसहितं हितम्। न तु तन्निकृतिप्रज्ञे कौरव्ये प्रतितिष्ठति। ७॥<br><br>5027: न च भीष्मस्य दुर्मेधाः शृणोति विदुरस्य वा। मम वा भाषितं किंचित् सर्वमेवातिवर्तते॥<br><br>5028: नैष कामयते धर्म नैष कामयते यशः। जितं स मन्यते सर्वं दुरात्मा कर्णमाश्रितः॥<br><br>5029: बन्धमाज्ञापयामास मम चापि सुयोधनः। न च तं लब्धवान् कामं दुरात्मा पापनिश्चयः॥<br><br>5030: न च भीष्मो न च द्रोणो युक्तं तत्राहतुर्वचः। सर्वे तमनुवर्तन्ते ऋते विदुरमच्युत॥<br><br>5031: शकुनिः सौबलश्चैव कर्णदुःशासनावपि। त्यय्युक्तान्यभाषन्त मूढा मूढममर्षणम्॥<br><br>5032: किं च तेन मयोक्तेन यान्यभाषत कौरवः। संक्षेपेण दुरात्मासौ न युक्तं त्वयि वर्तते॥<br><br>5033: पार्थिवेषु न सर्वेषु य इमे तव सैनिकाः। यत् पापं यन्नकल्याणं सर्वं तस्मिन् प्रतिष्ठितम्॥<br><br>5034: न चापि वयमत्यर्थं परित्यागेन कहिंचित्। कौरवैः शममिच्छामस्तत्र युद्धमनन्तरम्॥<br><br>5035: वैशम्पायन उवाच तच्छ्रुत्वा पार्थिवाः सर्वे वासुदेवस्य भाषितम्। अब्रुवन्तो मुखं राज्ञःसमुदैक्षन्त भारत॥<br><br>5036: युधिष्ठिरस्त्वभिप्रायमभिलक्ष्य महीक्षिताम्। योगमाज्ञापयामास भीमार्जुनयमैः सह॥<br><br>5037: ततः किलकिलाभूतमनीकं पाण्डवस्य ह। आज्ञापिते तदा योगे समहष्यन्त सैनिकाः॥<br><br>5038: अवध्यानां वधं पश्यन् धर्मराजो युधिष्ठिरः। निःश्वसन भीमसेनं च विजयं चेदमब्रवीत्॥<br><br>5039: यदर्थं वनवासश्च प्राप्तं दुःखं च यन्मया। सोऽयमस्मानुपैत्येव परोऽनर्थः प्रयत्नतः॥<br><br>5040: तस्मिन् यत्नः कृतोऽस्माभिः स नो हीनः प्रयत्नतः। अकृते तु प्रयत्नेऽस्मानुपावृत्तः कलिर्महान्॥<br><br>5041: कथं ह्यवध्यैः संग्रामः कार्यः सह भविष्यति। कथं हत्वा गुरून् वृद्धान् विजयो नो भविष्यति॥<br><br>5042: तच्छ्रुत्वा धर्मराजस्य सव्यसाची परंतपः। यदुक्तं वासुदेवेन श्रावयामास तद् वचः॥<br><br>5043: उक्तवान् देवकीपुत्रः कुन्त्याच विदुरस्य च। वचनं तत् त्वया राजन् निखिलेनावधारितम्॥<br><br>5044: न च तौ वक्ष्यतोऽधर्ममिति मे नैष्ठिकी मतिः। नापि युक्तं च कौन्तेय निवर्तितुमयुध्यतः॥<br><br>5045: तच्छ्रुत्वा वासुदेवोऽपि सव्यसाचिवचस्तदा। स्मयमानोऽब्रवीद् वाक्यं पार्थमेवमिति ब्रुवन्॥<br><br>5046: ततस्ते धृतसंकल्पा युद्धाय सहसैनिकाः। पाण्डवेया महाराज तां रात्रिं सुखमावसन्॥<br><br>5047: वैशम्पायन उवाच व्युष्टायां वै रजन्यां हि राजा दुर्योधनस्ततः। व्यभजत् तान्यनीकानि दश चैकं च भारत॥<br><br>5048: नरहस्तिस्थाश्वानां सारं मध्यं च फल्गु च। सर्वेष्वेतेष्वनीकेषु संदिदेश नराधिपः॥<br><br>5049: सानुकर्षाः सतूणीराः सवरूथाः सतोमराः। सोपासङ्गाः सशक्तीकाः सनिषङ्गाः सहर्टयः॥<br><br>5050: सध्वजाः सपताकाश्च सशरासनतोमराः। रज्जुभिश्च विचित्राभिः सपाशाः सपरिच्छदाः॥<br><br>5051: सकचग्रहविक्षेपाः सतैलगुडवालुकाः। साशीविषघटाः सर्वे ससर्जरसपांसवः॥<br><br>5052: सघण्टफलकाः सर्वे सायोगुडजलोपलाः। सशालभिन्दिपालाश्च समधूच्छिष्टमुद्गराः॥<br><br>5053: सकाण्डदण्डकाः सर्वे ससीरविषतोमराः। सशूर्पपिटकाः सर्वे सदात्राङ्कुशतोमराः॥<br><br>5054: सकीलकवचाः सर्वे वासीवृक्षादनान्विताः। व्याघ्रचर्मपरीवारा द्वीपिचर्मावृताश्च ते॥<br><br>5055: सहर्टयः सशृङ्गाश्च सप्रासविविधायुधाः। सकुठाराः सकुद्दालाः सतैलक्षौमसर्पिषः॥<br><br>5056: रुक्मजालप्रतिच्छन्ना नानामणिविभूषिताः। चित्रानीका: सुवपुषो ज्वलिता इव पावकाः॥<br><br>5057: तथा कवचिनः शूराः शस्त्रेषु कृतनिश्चयाः। कुलीना हययोनिज्ञाः सारथ्ये विनिवेषिताः॥<br><br>5058: बद्धारिष्टा बद्धकक्षा बद्धध्वजपताकिनः। बद्धाभरणनि'हा बद्धचर्मासिपट्टिशाः॥<br><br>5059: चतुर्युजो रथाः सर्वे सर्वे चोत्तमवाजिनः। सप्रासऋष्टिकाः सर्वे सर्वे शतशरासनाः॥<br><br>5060: धुर्ययोर्हययोरेकस्तथाऽन्यौ पार्ष्णसारथी। तौ चापि रथिनां श्रेष्ठो रथी च हयवित् तथा॥<br><br>5061: नगराणीव गुप्तानि दुराधर्षाणि शत्रुभिः। आसन् रथसहस्राणि हेममालीनि सर्वशः॥<br><br>5062: यथा रथास्तथा नागा बद्धकक्षाः स्वलंकृताः। बभूवुः सप्तपुरुषा रत्नवन्त इवाद्रयः॥<br><br>5063: द्वावङ्कुशधरो तत्र द्वावुत्तमधनुर्धरौ। द्वौ वरासिधरौ राजन्नेकः शक्तिपिनाकधूक्॥<br><br>5064: गजैर्मत्तैः समाकीर्णं सवर्मायुधकोशकैः। तद् बभूव बलं राजन् कौरव्यस्य महात्मनः॥<br><br>5065: आमुक्तकवचैर्युक्तैः सपताकैः स्वलङ्कतैः। सादिभिश्चोपपन्नास्तु तथा चायुतशो हयाः॥<br><br>5066: असंग्राहाः सुसम्पन्ना हेमभाण्डपरिच्छदाः। अनेकशतसाहस्राः सर्वे सादिवशे स्थिताः॥<br><br>5067: नानारूपविकाराश्च नानाकवचशस्त्रिणः। पदातिनो नरास्तत्र बभूवुर्हेममालिनः॥<br><br>5068: रथस्यासन् दश गजा गजस्य दश वाजिनः। नरा दश हयस्यासन् पादरक्षाः समन्ततः। । २२। रथस्य नागाः पञ्चाशन्नागस्यासन् शतं हयाः। हयस्य पुरुषाः सप्त भिन्नसंधानकारिणः॥<br><br>5069: सेना पञ्चशतं नागा रथास्तावन्त एव च। दश सेना च पृतना पृतना दशवाहिनी॥<br><br>5070: सेना च वाहिनी चैव पृतना ध्वजिनी चमूः। अक्षौहिणीति पर्यायैर्निरुक्ता च वरूथिनी॥<br><br>5071: एवं व्यूढान्यनीकानि कौरवेयेण धीमता। अक्षौहिण्यो दशैका च संख्याताः सप्त चैव ह॥<br><br>5072: अक्षौहिण्यस्तु सप्तैव पाण्डवानामभूद् बलम्। अहौहिण्यो दशैका च कौरवाणामभूद् बलम्॥<br><br>5073: नराणां पञ्चपञ्चाशदेषा पत्तिर्विधीयते। सेनामुखं च तिस्रस्ता गुल्म इत्यभिशब्दितम्॥<br><br>5074: त्रयो गुल्मा गणस्त्वासीद् गणास्त्वयुतशोऽभवन्। दुर्योधनो सेनासु योत्स्यमानाः प्रहारिणः॥<br><br>5075: तत्र राजा शूरान् बुद्धिमतो नरान्। प्रसमीक्ष्य महाबाहुश्चक्रे सेनापतींस्तदा॥<br><br>5076: पृथगक्षौहिणीनां च प्रणेतृन् नरसत्तमान्। विधिवत् पूर्वमानीय पार्थिवानभ्यभाषत॥<br><br>5077: कृपं द्रोण च शल्यं च सैन्धवं च जयद्रथम्। सुदक्षिणं च काम्बोजं कृतवर्माणमेव च। ॥<br><br>5078: द्रोणपुत्रं च कर्णं च भूरिश्रवसमेव च। शकुनि सौबलं चैव बाह्रीकं च महाबलम्॥<br><br>5079: दिवसे दिवसे तेषां प्रतिवेलं च भारत। चक्रे स विविधाः पूजाः प्रत्यक्षं च पुनः पुनः॥<br><br>5080: तथा विनियताः सर्वे ये च तेषां पदानुगाः। बभूवुः सैनिका राज्ञां प्रियं राज्ञश्चिकीर्षवः॥<br><br>5081: वैशम्पायन उवाच ततः शान्तनवं भीष्मं प्राञ्जलिधृतराष्ट्रजः। सह सर्वैर्महीपालैरिदं वचनमब्रवीत्॥<br><br>5082: ऋते सेनाप्रणेतारं पृतना सुमहत्यपि। दीर्यते युद्धमासाद्य पिपीलिकपुटं यथा॥<br><br>5083: न हि जातु द्वयोर्बुद्धिः समा भवति कर्हिचित्। शौर्यं च बलनेतृणां स्पर्धते च परस्परम्॥<br><br>5084: श्रूयते च महाप्राज्ञ हैहयानमितौजसः। अभ्ययुर्ब्राह्मणाः सर्वे समुच्छ्रितकुशध्वजाः॥<br><br>5085: तानभ्ययुस्तदा वैश्याः शूद्राश्चैव पितामह। एकतस्तु त्रयो वर्णा एकतः क्षत्रियर्षभाः॥<br><br>5086: ततो युद्धेष्वभज्यन्त त्रयो वर्णाः पुनः पुनः। क्षत्रियाच जयन्त्येव बहुलं चैकतो बलम्॥<br><br>5087: ततस्ते क्षत्रियानेव पप्रच्छुर्द्विजसत्तमाः। तेभ्यः शशंसुर्धर्मज्ञा याथातथ्यं पितामह॥<br><br>5088: वयमेकस्य शृण्वानां महाबुद्धिमतो रणे। भवन्तस्तु पृथक् सर्वे स्वबुद्धिवशवर्तिनः॥<br><br>5089: ततस्ते ब्राह्मणाश्चनुरेकं सेनापतिं द्विजम्। नये सुकुशलं शूरमजयन् क्षत्रियांस्ततः॥<br><br>5090: एवं ये कुशलं शूरं हितेप्सितमकल्मषम्। सेनापतिं प्रकुर्वन्ति ते जयन्ति रणे रिपून्॥<br><br>5091: भवानुशनसा तुल्यो हितैषी च सदा मम। असंहार्यः स्थितो धर्म स नः सेनापतिर्भव॥<br><br>5092: रश्मिवतामिवादित्यो वीस्थामिव चन्द्रमाः। कुबेर इव यक्षाणां देवानामिव वासवः॥<br><br>5093: पर्वतानां यथा मेरुः सुपर्णः पक्षिणां यथा। कुमार इव देवानां वसूनामिव हव्यवाट्॥<br><br>5094: भवता हि वयं गुप्ताः शक्रेणेव दिवौकसः। अनाधृष्या भविष्यामस्त्रिदशानामपि ध्रुवम्॥<br><br>5095: प्रयातु नो भवानग्रे देवानामिव पावकिः। वयं त्वामनुयास्यामः सौरभेया इवर्षभम्॥<br><br>5096: भीष्म उवाच एवमेतन्महाबाहो यथा वदसि भारत। यथैव हि भवन्तो मे तथैव मम पाण्डवाः॥<br><br>5097: अपि चैव मया श्रेयो वाच्यं तेषां नराधिप। संयोद्धव्यं तवार्थाय यथा मे समयः कृतः॥<br><br>5098: न तु पश्यामि योद्धारमात्मन: सदृशं भुवि। ऋते तस्मान्नरव्याघ्रात् कुन्तीपुत्राद् धनंजयात्॥<br><br>5099: स हि वेद महाबुद्धिर्दिव्यान्यस्त्राण्यनेकशः। न तु मां विवृतो युद्धे जातु युध्येत पाण्डवः॥<br><br>5100: अहं चैव क्षणेनैव निर्मनुष्यमिदं जगत्। कुर्यां शस्त्रबलेनैव ससुरासुरराक्षसम्॥<br><br>5101: न त्वेवोत्सादनीया मे पाण्डोः पुत्रा जनाधिप। तस्माद् योधान् हनिष्यामि प्रयोगेणायुतं सदा॥<br><br>5102: एवमेषां करिष्यामि निधनं कुरुनन्दन। न चेत् ते मां हनिष्यन्ति पूर्वमेव समागमे॥<br><br>5103: सेनापतिस्त्वहं राजन् समये नापरेण ते। भविष्यामि यथाकामं तन्मे श्रोतुमिहार्हसि॥<br><br>5104: कर्णो वा युध्यतां पूर्वमहं वा पृथिवीपते। स्पर्धते हि सदात्यर्थं सूतपुत्रो मया रणे॥<br><br>5105: कर्ण उवाच नाहं जीवति गाङ्गेये राजन् योत्स्ये कथंचन। हते भीष्मे तु योत्स्यामि सह गाण्डीवधन्वना॥<br><br>5106: वैशम्पायन उवाच ततः सेनापतिं चक्रे विधिवद् भूरिदक्षिणम्। धृतराष्ट्रात्मजो भीष्मं सोऽभिषिक्तो व्यरोचत॥<br><br>5107: ततो भेरीश्च शङ्खांश्च शतशोऽथ सहस्रशः। वादयामासुरव्यग्रा वादका राजशासनात्॥<br><br>5108: सिंहनादाश्च विविधा वाहनानां च निःस्वनाः। प्रादुरासन्ननभ्रे च वर्षं रुधिरकर्दमम्॥<br><br>5109: निर्घाताः पृथिवीकम्पा कजबंहितनिःस्वनाः। आसंश्च सर्वयोधानां पातयन्तो मनांस्युत॥<br><br>5110: वाचश्चाप्यशरीरिण्यो दिवश्चोल्काः प्रपेदिरे। शिवाश्च भयवेदिन्यो नेदुर्दीप्ततरा भृशम्॥<br><br>5111: सैनापत्ये यदा राजा गाङ्गेयमभिषिक्तवान्। तदैतान्युग्ररूपाणि बभूवुः शतशो नृप। ॥<br><br>5112: ततः सेनापति कृत्वा भीष्मं परबलार्दनम्। वाचयित्वा द्विजश्रेष्ठान् गोभिर्निष्कैश्च भूरिश;॥<br><br>5113: वर्धमानो जयाशीभिर्निर्ययौ सैनिकैर्वृतः। आपगेयं पुरस्कृत्य भ्रातृभिः सहितस्तदा। ॥<br><br>5114: स्कन्धावारेण महता कुरुक्षेत्रं जगाम ह॥<br><br>5115: परिक्रम्य कुरुक्षेत्रं कर्णेन सह कौरवः। शिबिरं मापयामास समे देशे जनाधिप। ॥<br><br>5116: मधुरानूषरे देशे प्रभूतयवसेन्धने। यथैव हास्तिनपुरं तद्वच्छिबिरमाबभौ॥<br><br>5117: जनमेजय उवाच आपगेयं महात्मानं भीष्मं शस्त्रभृतां वरम्। पितामहं भारतानां ध्वजं सर्वमहीक्षिताम्। । । । बृहस्पतिसमं बुद्ध्या क्षमया पृथिवीससम्। समुद्रमिव गाम्भीर्ये हिमवन्तमिव स्थिरम्॥<br><br>5118: प्रजापतिमिवौदार्ये तेजसा भास्करोपमम्। महेन्द्रमिव शत्रूणां ध्वंसनं शरवृष्टिभिः॥<br><br>5119: रणयज्ञे प्रवितते सुभीमे लोमहर्षणे। दीक्षितं चिररात्राय श्रुत्वा तत्र युधिष्ठिरः॥<br><br>5120: किमब्रवीन्महाबाहुः सर्वशस्त्रभृतां वरः। भीमसेनार्जुनो वापि कृष्णो वा प्रत्यभाषत॥<br><br>5121: वैशम्पायन उवाच आपद्धर्मार्थकुशलो महाबुद्धियुधिष्ठिरः। सर्वान् भ्रातृन् समानीय वासुदेवं च शाश्वतम्॥<br><br>5122: उवाच वदतां श्रेष्ठः सान्त्वपूर्वमिदं वचः। पर्याक्रामत सैन्यानि यत्तास्तिष्ठत दंशिताः॥<br><br>5123: पितामहेन वो युद्धं पूर्वमेव भविष्यति। तस्मात् सप्तसु सेनासु प्रणेतॄन् मम पश्यत॥<br><br>5124: कृष्ण उवाच यथार्हति भवान् वक्तुमस्मिन् काले झुपस्थिते। तथेदमर्थवद् वाक्यमुक्तं ते भरतर्षभ॥<br><br>5125: रोचते मे महाबाहो क्रियतां यदनन्तरम्। नायकास्तव सेनायां क्रियन्तामिह सप्त वै॥<br><br>5126: वैशम्पायन उवाच ततो दुपदमानाय्य विराटं शिनिपुङ्गवम्। धृष्टद्युम्नं च पाञ्चाल्यं धृष्टकेतुं च पार्थिव॥<br><br>5127: शिखण्डिनं च पाञ्चाल्यं सहदेवं च मागधम्। एतान् सप्त महाभागान् वीरान् युद्धाभिकांक्षिणः॥<br><br>5128: सेनाप्रणेतन् विधिवदभ्यषिञ्चद् युधिष्ठिरः। सर्वेसेनापतिं चात्र धृष्टद्युम्नं चकार ह॥<br><br>5129: द्रोणान्तहेतोरुत्पन्नो य इद्धाज्जातवेदसः। सर्वेषामेव तेषां तु समस्तानां महात्मनाम्॥<br><br>5130: सेनापतिपतिं चक्रे गुडाकेशं धनंजयम्। अर्जुनस्यापि नेता च संयन्ता चैव वाजिनाम्॥<br><br>5131: संकर्षणानुजः श्रीमान् महाबुद्धिर्जनार्दनः। तद् दृष्ट्वोपस्थितं युद्धं समासन्नं महात्ययम्॥<br><br>5132: प्राविशद् भवनं राजन् पाण्डवानां हलायुधः। सहाक्रूरप्रभृतिभिर्गदसाम्बोद्धवादिभिः॥<br><br>5133: रौक्मिणेयाहुकसुतैश्चारुदेष्णपुरोगमैः। वृष्णिमुख्यैरधिगतैर्व्याधैरिव बलोत्कटैः॥<br><br>5134: अभिगुप्तो महाबाहुर्मरुद्भिरिव वासवः। नीलकौशेयवसनः कैलासशिखरोपमः॥<br><br>5135: सिंहखेलगतिः श्रीमान् मदरक्तान्तलोचनः। तं दृष्ट्वा धर्मराजश्च केशवश्च महाद्युतिः॥<br><br>5136: उदतिष्ठत् ततः पार्थो भीमकर्मा वृकोदरः। गाण्डीवधन्वा ये चान्ये राजानस्तत्र केचन॥<br><br>5137: पूजयांचक्रिरे ते वै समायान्तं हलायुधम्। ततस्तं पाण्डवो राजा करे पस्पर्श पाणिना॥<br><br>5138: वासुदेवपुरोगास्तं सर्व एवाभ्यवादयन्। विराटद्रुपदौ वृद्धावभिवाद्य हलायुधः॥<br><br>5139: युधिष्ठिरेण सहित उपाविशदरिंदमः। ततस्तेषुपविष्टेषु पार्थिवेषु समन्ततः। वासुदेवमभिप्रेक्ष्य रौहिणेयोऽभ्यभाषतः॥<br><br>5140: भविताऽयं महारौद्रो दारुणः पुरुषक्षयः। दिष्टमेतद् ध्रुवं मन्ये न शक्यमतिवर्तितुम्॥<br><br>5141: तस्माद् युद्धात् समुत्तीर्णानपि वः ससुहृज्जनान्। अरोगानक्षतैर्देष्टाऽस्मीति मतिर्ममा॥<br><br>5142: समेतं पार्थिवं क्षत्रं कालपक्कमसंशयम्। विमर्दश्च महान् भावी मांसशोणितकर्दमः॥<br><br>5143: उक्तो मया वासुदेवः पुनः पुनरुपह्वरे। सम्बन्धिषु समां वृत्तिं वर्तस्व मधुसूदनः॥<br><br>5144: पाण्डवा हि यथाऽस्माकं तथा दुर्योधनो नृपः। तस्यापि क्रियतां साह्यं स पर्येति पुनः पुनः॥<br><br>5145: तच मे नाकरोद् वाक्यं त्वदर्थं मधुसूदनः। निर्विष्टः सर्वभावेन धनंजयमवेक्ष्य ह॥<br><br>5146: ध्रुवो जयः पाण्डवानामिति मे निश्चिता मतिः। तथा ह्यभिनिवेशोऽयं वासुदेवस्य भारत। ॥<br><br>5147: न चाहमुत्सहे कृष्णमृते लोकमुदीक्षितुम्। ततोऽहमनुवामि केशवस्य चिकीर्षितम्॥<br><br>5148: उभौ शिष्यौ हि मे वीरौ गदायुद्धविशारदौ। दुल्यस्नेहोऽस्म्यतो भीमे तथा दुर्योधने नृपे॥<br><br>5149: तस्माद् यास्यामि तीर्थानि सरस्वत्या निषेवितुम्। न हि शक्ष्यामि कौरव्यान् नश्यमानानुपेक्षितुम्॥<br><br>5150: एवमुक्त्वा महाबाहुरनुज्ञातश्च पाण्डवैः। तीर्थयात्रां ययौ रामो निर्वर्त्य मधुसूदनम्॥<br><br>5151: वैशम्पायन उवाच एतस्मिन्नेव काले तु भीष्मकस्य महात्मनः। हिरण्यरोम्णो नृपतेः साक्षादीन्द्रसखस्य वै॥<br><br>5152: आकृतीनामधिपतिर्भोजस्यातियशस्विनः। दाक्षिणात्यपतेः पुत्रो दिक्षु रुक्मीति विश्रुतः॥<br><br>5153: यः किंपुरुषसिंहस्य गन्धमादनवासिनः। कृत्स्नं शिष्यो धनुर्वेदं चतुष्पादमवाप्तवान्॥<br><br>5154: यो माहेन्द्रं धनुलेंभे तुल्यं गाण्डीवतेजसा। शाङ्गेण च महाबाहुः सम्मितं दिव्यलक्षणम्॥<br><br>5155: त्रीण्येवैतानि दिव्यानि धनूंषि दिविचारिणाम्। वारुणं गाण्डिवं तत्र माहेन्द्रं विजयं धनुः। शाएं तु वैष्णवं प्राहुर्दिव्यं तेजोमयं धनुः॥<br><br>5156: धारयामास तत् कृष्णः परसेनाभयावहम्। गाण्डीवं पावकाल्लेभे खाण्डवे पाकशासनिः॥<br><br>5157: द्रुमाद् रुक्मी महातेजा विजयं प्रत्यपद्यत। संछिद्य मौरवान् पाशान् निहत्य मुरमोजसा॥<br><br>5158: निर्जित्य नरकं भौममाहृत्य मणिकुण्डले। षोडश स्त्रीसहस्राणि रत्नानि विविधानि च॥<br><br>5159: प्रतिपेदे हृषीकेशः शार्ङ्ग च धनुरुत्तमम्। रुक्मी तु विजयं लब्ध्वा धनुर्मेघनिभस्वनम्॥<br><br>5160: विभीषयन्निव जगत् पाण्डवानभ्यवर्तत। नामृष्यत पुरा योऽसौ स्वबाहुबलगर्वितः॥<br><br>5161: रुक्मिण्या हरणं वीरो वासुदेवेन धीमता। कृत्वा प्रतिज्ञा नाहत्वा निवर्तिष्ये जनार्दनम्॥<br><br>5162: ततोऽन्वधावद् वार्ष्णेयं सर्वशस्त्रभृतां वरः। सेनया चतुरङ्गिण्या महत्या दूरपातया॥<br><br>5163: विचित्रायुधवर्मिण्या गङ्गयेव प्रवृद्धया। स समासाद्य वार्ष्णेयं योगानामीश्वरं प्रभुम्॥<br><br>5164: व्यंसितोव्रीडितो राजन् नाजगाम स कुण्डिनम्। यत्रैव कृष्णेन रणे निर्जितः परवीरहा॥<br><br>5165: तत्र भोजकटं नाम कृतं नगरमुत्तमम्। तेनं प्रभूतगजवाजिना॥<br><br>5166: पुरं तद् भुवि विख्यातं नाम्ना भोजकटं नृप। स भोजराजः सैन्येन महता परिवारितः॥<br><br>5167: अक्षौहिण्या महावीर्यः पाण्डवान् क्षिप्रमागमत्। ततः स कवची धन्वी तली खड़ी शरासनी॥<br><br>5168: ध्वजेनादित्यवर्णेन विदितः पाण्डवेयानां वासुदेवप्रियेप्सया॥<br><br>5169: युधिष्ठिरस्तु तं राजा प्रत्युद्गम्याभायपूजयत्। स पूजितः पाण्डुपुत्रैर्यथान्यायं सुसंस्तुतः॥<br><br>5170: प्रविवेश महाचमूम्। प्रतिगृह्य तु तान् सर्वान् विश्रान्तः सहसैनिकः। उवाच मध्य वीराणां कुन्तीपुत्रं धनंजयम्॥<br><br>5171: सहायोऽस्मि स्थितोयुद्धे यदि भीतोऽसि पाण्डवा करिष्यामि रणे साह्यमसह्यं तव शत्रुभिः॥<br><br>5172: हि मे विक्रमे तुल्यः पुमानस्तीह कश्चन। हनिष्यामि रणे भागं यन्मे दास्यसि पाण्डवा॥<br><br>5173: अपि द्रोणकृपौ वीरौ भीष्मकर्णावथो पुनः। अथवा सर्व एवैते तिष्ठन्तु वसुधाधिपाः॥<br><br>5174: निहत्य समरे शत्रूस्तव दास्यामि मेदिनीम्। इत्युक्तो धर्मराजस्य केशवस्य च संनिधौ। ॥<br><br>5175: शृण्वतां पार्थिवेन्द्राणामन्येषां चैव सर्वशः। वासुदेवमभिप्रेक्ष्य धर्मराजं च पाण्डवम्॥<br><br>5176: उवाच धीमान् कौन्तेयः प्रहस्य सखिपूर्वकम्। कौरवाणां कुले जातः पाण्डोः पुत्रो विशेषतः॥<br><br>5177: द्रोणं व्यपदिशशिष्यो वासुदेवसहायवान्। भीतोऽस्मीति कथं ब्रूयां दधानो गाण्डिवं धनुः॥<br><br>5178: युध्यमानस्य मे वीर गन्धर्वैः सुमहाबलैः। सहायो घोषयात्रायां कस्तदाऽऽसीत् सखा मम॥<br><br>5179: तथा प्रतिभये तस्मिन् देवदानवसंकुले। खाण्डवे युध्यमानस्य कः सहायस्तदाऽवत्॥<br><br>5180: निवातकवचैर्युद्धे कालकेयैश्च दानवैः। तत्र मे युध्यमानस्य कः सहायस्तदाऽवत्॥<br><br>5181: तथा विराटनगरे कुरुभिः सह संगरे। युध्यतो बहुभिस्तत्र कः सहायोऽभवन्मम॥<br><br>5182: उपजीव्य रणे रुद्रं शक्रं वैश्रवणं यमम्। वरुणं पावकं चैव कृपं द्रोणं च माधवम्॥<br><br>5183: धारयन् गाण्डिवं दिव्यं धनुस्तेजोमयं दृढम्। अक्षय्यशरसंयुक्तो दिव्यास्त्रपरिबृहितः॥<br><br>5184: कथमस्मद्विधो ब्रूयाद् भीतोऽस्मीति यशोहरम्। वचनं नरशार्दूल वज्रायुधमपि स्वयम्॥<br><br>5185: नास्मि भीतो महाबाहो सहायार्थश्च नास्ति मे। यथाकामं यथायोगं गच्छ वाऽन्यत्र तिष्ठ वा॥<br><br>5186: विनिवर्त्य ततो रुक्मी सेनां सागरसंनिभाम्। दुर्योधनमुपागच्छत् तथैव भरतर्षभ॥<br><br>5187: तथैव चाभिगम्यैनमुवाच वसुधाधिपः प्रत्याख्यातश्च तेनापि स तदा शूरमानिना॥<br><br>5188: द्वावेव तु महाराज तस्माद् युद्धादपेयतुः। रौहिणेयश्च वार्ष्णेयो रुक्मी च वसुधाधिपः॥<br><br>5189: गते रामे तीर्थयात्रां भीष्मकस्य सुते तथा। उपाविशन् पाण्डवेया मन्त्राय पुनरेव च॥<br><br>5190: समितिधर्मराजस्य सा पार्थिवसमाकुला। शुशुभे तारकैश्चित्रा द्यौश्चन्द्रेणेव भारत॥<br><br>5191: जनमेजय उवाय तथा व्यूढेष्वनीकेषु कुरुक्षेत्रे द्विजर्षभ। किमकुर्वश्च कुरवः कालेनाभिप्रचोदिताः॥<br><br>5192: वैशम्पायन उवाच तथा व्यूढेष्वनीकेषु यत्तेषु भरतर्षभ। धृतराष्ट्रो महाराज संजयं वाक्यमब्रवीत्॥<br><br>5193: एहि संजय सर्वं मे आचक्ष्वानवशेषतः। सेनानिवेशे यद् वृत्तं कुरुपाण्डवसेनयोः॥<br><br>5194: दिष्टमेव परं मन्ये पौरुषं चाप्यनर्थकम्। यदहं बुद्ध्यमानोऽपियुद्धदोषान् क्षयोदयान्॥<br><br>5195: तथापि निकृतिप्रज्ञं पुत्रं दुर्दूतदेविनम्। न शक्नोमि नियन्तुं वा कर्तुं वा हितमात्मनः॥<br><br>5196: भवत्येव हि मे सूत बुद्धिर्दोषानुदर्शिनी। दुर्योधनं समासाद्य पुनः सा परिवर्तते॥<br><br>5197: एवं गते वै यद् भावि तद् भविष्यति संजय। क्षत्रधर्मः किल रणे तनुत्यागो हि पूजितः॥<br><br>5198: संजय उवाच त्वद्युक्तोऽयमनुप्रश्नो महाराज यथेच्छसि। न तु दुर्योधने दोषमिममाधातुमर्हसि॥<br><br>5199: शृणुष्वानवशेषेण वदतो मम पार्थिवा य आत्मनो दुश्चरितादशुभं प्राप्नुयानरः। न स कालं न वा देवानेनसा गन्तुमर्हति॥<br><br>5200: महाराज मनुष्येषु निन्द्यं यः सर्वमाचरेत्। स बध्यः सर्वलोकस्य निन्दितानि समाचरन्॥<br><br>5201: निकारा मनुजश्रेष्ठ पाण्डवैस्त्वत्प्रतीक्षया। अनुभूताः सहामात्यैनिकृतैरधिदेवने॥<br><br>5202: हयानां च गजानां च राज्ञां चामिततेजसाम्। वैशसं समरे वृत्तं यत् तन्मे शृणु सर्वशः॥<br><br>5203: स्थिरो भूत्वा महाप्राज्ञ सर्वलोकक्षयोदयम्। यथाभूतं महायुद्धे श्रुत्वा चैकमना भव॥<br><br>5204: न ह्येव कर्ता पुरुषः कर्मणोः शुभपापयोः। अस्वतन्त्रो हि पुरुषः कार्यते दारुयन्त्रवत्॥<br><br>5205: केचिदीश्वरनिर्दिष्टाः केचिदेव यदृच्छया। पूर्वकर्मभिरष्यन्ये तेरैधमेतत् प्रदृश्यते। तस्मादनर्थमापन्नः स्थिरो भूत्वा निशामय॥<br><br>5206: संजय उवाच हिरण्वत्यां निविष्टेषु पाण्डवेषु महात्मसु। न्यविशन्त महाराज कौरवेया यथाविधि। । । । तत्र दुर्योधनो राजा निवेश्य बलमोजसा। सम्मानयित्वा नृपतीन् यस्य गुल्मांस्तथैव च॥<br><br>5207: आरक्षस्य विधिं कृत्वा योधानां तत्र भारत। कर्णं दुःशासनं चैव शकुनिं चापि सौबलम्॥<br><br>5208: आनाय्य नृपतिस्तत्र मन्त्रयामास भारत। तत्र दुर्योधनो राजा कर्णेन सह भारत॥<br><br>5209: सम्भाषित्वा च कर्णेन भ्रात्रा दुःशासनेन च। सौबलेन च राजेन्द्र मन्त्रयित्वा नरर्षभ। ॥<br><br>5210: आहूयोपह्वरे राजन्नुलूकमिदमब्रवीत्। उलूक गच्छ कैतव्य पाण्डवान् सहसोमकान्॥<br><br>5211: गत्वा मम वचो ब्रूहि वासुदेवस्य शृण्वतः। इदं तत् समनुप्राप्तं वर्षपूगाभिचिन्तितम्॥<br><br>5212: पाण्डवानां कुरूणां व युद्ध लोकभयंकरम्। यदेतत् कत्थनावाक्यं संजयो महदब्रवीत्॥<br><br>5213: वासुदेवसहायस्य गर्जतः सानुजस्य ते। मध्ये कुरूणां कौन्तेय तस्य कालोऽयमागतः॥<br><br>5214: यथा वः सम्प्रतिज्ञातं तत् सर्वं क्रियतामिति। ज्येष्ठं तथैव कौन्तेयं ब्रूयास्त्वं वचनान्मम॥<br><br>5215: भ्रातृभिः सहितः सर्वैः सोमकैश्च सकेकयैः। कथं वा धार्मिको भूत्वा त्वमधर्मे मनः कृथाः॥<br><br>5216: य इच्छसि जगत् सर्वं नश्यमानं नृशंसवत्। अभयं सर्वभूतेभ्यो दाता त्वमिति मे मतिः॥<br><br>5217: श्रूयते हि पुरा गीतः श्लोकोऽयं भरतर्षभ। प्रह्लादेनाथ भद्रं ते हृते राज्ये तु दैवतैः॥<br><br>5218: यस्य धर्मध्वजो नित्यं सुरा ध्वज इवोच्छ्रितः। प्रच्छन्नानि च पापानि बैडालं नाम तद् व्रतम्॥<br><br>5219: अत्र ते वर्तयिष्यामि आख्यानमिदमुत्तमम्। कथितं नारदेनेह पितुर्मम नराधिप॥<br><br>5220: मार्जारः किल दुष्टात्मा निश्चेष्टः सर्वकर्मसु। ऊर्ध्वबाहुः स्थितो राजन् गङ्गातीरे कदाचन॥<br><br>5221: कृत्वा मनःशुद्धिं प्रत्ययार्थं शरीरिणाम्। करोमि धर्ममित्याह सर्वानेव शरीरिणः॥<br><br>5222: तस्य कालेन महता विश्रम्भं जग्मुरण्डजाः। समेत्य च प्रशंसन्ति मार्जारं तं विशाम्पते॥<br><br>5223: पक्षिभिः पक्षिभोजनः। आत्मकार्यं कृतं मेने चर्यायाश्च कृतं फलम्॥<br><br>5224: अथ दीर्घस्य कालस्य तं देशं मूषिका ययुः। ददृशुस्तं च ते तत्र धार्मिकं व्रतचारिणम्॥<br><br>5225: पूज्यमानस्तु तैः सर्वैः कार्येण महता युक्तं दम्भयुक्तेन भारत। तेषां मतिरियं राजन्नासीत् तत्र विनिश्चये॥<br><br>5226: बहुमित्रा वयं सर्वे तेषां नो मातुलो ह्ययम्। रक्षां करोतु सततं वृद्धबालस्य सर्वशः॥<br><br>5227: उपगम्य तु ते सर्वे बिडालमिदमब्रुवन्। भवत्प्रसादादिच्छामश्चर्तं चैव यथासुखम्॥<br><br>5228: भवान् नो गतिरव्यग्रा भवान् नः परमः सुहृत्। ते वयं सहिताः सर्वे भवन्तं शरणं गताः॥<br><br>5229: भवान् धर्मपरो नित्यं भवान् धर्मे व्यवस्थितः। स नो रक्ष महाप्रज्ञ त्रिदशानिव वज्रभृत्॥<br><br>5230: एवमुक्तस्तु तैः सर्वैर्मूषिकैः स विशाम्पते। प्रत्युवाच ततः सर्वान् मूषिकान् मूषिकान्तकृत्॥<br><br>5231: द्वयोर्योगं न पश्यामि तपसो रक्षणस्य च। अवशयं तु मया कार्यं वचनं भवतां हितम्॥<br><br>5232: युष्माभिरपि कर्तव्यं वचनं मम नित्यशः। तपसाऽस्मि परिश्रान्तो दृढं नियममास्थितः॥<br><br>5233: न चापि गमने शक्ति काश्चित् पश्यामि चिन्तयन्। सोऽस्मि नेयः सदा ताता नदीकूलमितः परम्॥<br><br>5234: तथेति तं प्रतिज्ञाय मूषिका भरतर्षभ। वृद्धबालमथो सर्वं मार्जाराय न्यवेदयन्॥<br><br>5235: ततः स पापो दुष्टात्मा मूषिकानथ भक्षयन्। पीवरश्च सुवर्णश्च दृढबन्धश्च जायते॥<br><br>5236: मूषिकाणां गणश्चात्र भृशं संक्षीयतेऽथ सः। मार्जारो वर्धते चापि तेजोबलसमन्वितः॥<br><br>5237: ततस्ते मूषिकाः सर्वे समेत्यान्योऽन्यमब्रुवन्। मातुलो वर्धते नित्यं वयं क्षीयामहे भृशम्॥<br><br>5238: ततः प्राज्ञतमः कश्चिड्डिण्डिको नाम मूषिकः। अब्रवीद् वचनं राजन् मूषिकाणां महागणम्॥<br><br>5239: गच्छतां वो नदीतीरं सहितानां विशेषतः। पृष्ठतोऽहं गमिष्यामि सहैव मातुलेन तु॥<br><br>5240: साधु साध्वति ते सर्वे पूजयांचक्रिरे तदा। चक्रुश्चैव यथान्यायं डिण्डिकस्य वचोऽर्थवत्॥<br><br>5241: अविज्ञानात् ततः सोऽथ डिण्डिकं [पभुक्तवान्। ततस्ते सहिताः सर्वे मन्त्रयामासुरञ्जसा॥<br><br>5242: तत्र वृद्धतमः कश्चित् कोलिको नाम मूषिकः। अब्रवीद् वचनं राजन् ज्ञातिमध्ये यथातथम्॥<br><br>5243: न मातुलो धर्मकामश्छद्ममात्रं कृता शिखा। न मूलफलभक्षस्य विष्ठा भवति लोमशा॥<br><br>5244: अस्य गात्राणि वर्धन्ते गणश्च परिहीयते। अद्य सप्ताष्टदिवसान् डिण्डिकोऽपि न दृश्यते॥<br><br>5245: एतच्छ्रुत्वा वचः सर्वे मूषिका विप्रदुद्रुवुः। बिडालोऽपि स दुष्टात्मा जगामैव यथागतम्॥<br><br>5246: तथा त्वमपि दुष्टात्मन् न बैडालं व्रतमास्थितः। चरसि ज्ञातिषु सदा बिडालो मूषिकेष्विव॥<br><br>5247: अन्यथा किल ते वाक्यमन्यथा कर्म दृश्यते। दम्भनार्थाय लोकस्य वेदाधोपशमश्च ते॥<br><br>5248: त्यक्त्वा छा त्विदं राजन् क्षत्रधर्मं समाश्रितः। कुरु कार्याणि सर्वाणि धर्मिष्ठोऽसि नरर्षभ॥<br><br>5249: बाहुवीर्येण पृथिवीं लब्वा भरतसत्तम। देहि दानं द्विजातिभ्यः पितृभ्यश्च यथोचितम्॥<br><br>5250: क्लिष्टाया वर्षपूगांश्च मातुर्मातृहिते स्थितः। प्रमार्जाश्रु रणे जित्वा सम्मान परमावह॥<br><br>5251: पञ्च ग्रामा वृता यत्नान्नास्माभिरपवर्जिताः। युध्यामहे कथं संख्ये कोपयेव च पाण्डवान्॥<br><br>5252: त्वत्कृते दुष्टभावस्य संत्यागो विदुरस्य च। जातुषे च गृहे दाहं स्मर तं पुरुषो भव॥<br><br>5253: यच्च कृष्णमवोचस्त्वमायान्तं कुरुसंसदि। अयमस्मि स्थितो राजन् शमाय समराय च॥<br><br>5254: एतदर्थं मया सर्वं कृतमेतद् युधिष्ठिर॥<br><br>5255: किं नु युद्धात् परं लाभं क्षत्रियो बहु मन्यते। किं च त्वं क्षत्रियकुले जातः सम्प्रथितो भुवि॥<br><br>5256: द्रोणादस्त्राणि संप्राप्य कृपाच्च भरतर्षभ। तुल्ययोनौ समबले वासुदेवं समाश्रितः॥<br><br>5257: ब्रूयास्त्वं वासुदेवं च पाण्डवानां समीपतः। आत्मार्थं पाण्डवार्थं च यत्ता मां प्रति योधय॥<br><br>5258: सभामध्ये च यद् रूपं मायया कृतवानसि। तत् तथैव पुनः कृत्वा सार्जुनो मामभिद्रव॥<br><br>5259: इन्द्रजालं च माया वै कुहका वाऽपि मीषणा। आत्तशस्त्रस्य संग्रामे वहन्ति प्रतिगर्जनाः॥<br><br>5260: वयमप्युत्सहेम द्यां खं च गच्छेम मायया। रसातलं विशामोऽपि ऐन्द्र वा पुरमेव तु॥<br><br>5261: दर्शयेम च रूपाणि स्वशरीरे बहून्यपि। न तु पर्यायतः सिद्धिर्बुद्धिमाप्नोति मानुषीम्॥<br><br>5262: मनसैव हि भूतानि धातैव कुरुते वशे। यद् ब्रवीषि च वार्ष्णेय धार्तराष्ट्रानहं रणे॥<br><br>5263: घातयित्वा प्रदास्यामि पार्थेभ्यो राज्यमुत्तमम्। आचचक्षे च मे सर्वं संजयस्तव भाषितम्॥<br><br>5264: स सत्यसंगरो भूत्वा पाण्डवार्थं पराक्रमी॥<br><br>5265: युध्यस्वाद्य रणे यत्तः पश्यामः पुरुषो भव। यस्तु शत्रुमभिज्ञाय शुद्धं पौरुषमास्थितः॥<br><br>5266: करोति द्विषतां शोकं स जीवति सुजीवितम्। अकस्माच्चैव ते कृष्ण ख्यातं लोके महद् यशः॥<br><br>5267: अद्येदानीं विजानीमः सन्ति षण्ढाः सशृङ्गकाः। मद्विधो नापि नृपतिस्त्वयि युक्तः कथञ्चन॥<br><br>5268: संनाहं संयुगे कर्तुं कंसभृत्ये विशेषतः। तं च तूबरकं बालं बह्वाशिनमविद्यकम्॥<br><br>5269: उलूक मद्वचो ब्रूहि असकृद्भीमसेनकम्। विराटनगरे पार्थ यस्त्वं सूदो ह्यभूः पुरा॥<br><br>5270: बल्लवो नाम विख्यातस्तन्ममैव हि पौरुषम्। प्रतिज्ञातं सभामध्ये न तन्मिथ्या त्वया पुरा॥<br><br>5271: दुःशासनस्य रुधिरं पीयतां यदि शक्यते। यद् ब्रीवीषि च कौन्तेय धार्तराष्ट्रानहं रणे॥<br><br>5272: निहनिष्यामि तरसा तस्य कालोऽयमागतः। त्वं हि भोज्ये पुरस्कार्यो भक्ष्ये पेये च भारत॥<br><br>5273: क्वं युद्धं क्वं च भोक्तव्यं युध्यस्व पुरुषो भव। शयिष्यसे हतो भूमौ गदामालिङ्ग्य भारत॥<br><br>5274: तद् वृथा च सभामध्ये वल्गितं ते वृकोदर। उलूक नकुलं ब्रूहि वचनान्मम भारत॥<br><br>5275: युद्धयस्वाद्य स्थिरो भूत्वा पश्यामस्तव पौरुषम्। युधिष्ठिरानुरागं च द्वेषं च मयि भारत। कृष्णायाश्च परिक्लेशं स्मरेदानीं यथातथम्॥<br><br>5276: ब्रूयास्त्वं सहदेवं च राजमध्ये वचो मम। युद्ध्येदानीं रणे यत्तः क्लेशान् स्मर च पाण्डव॥<br><br>5277: विराटद्रुपदौ चोभौ ब्रूयास्त्वं वचनान्मम। न दृष्टपूर्वा भर्तारो भृत्यैरपि महागुणैः॥<br><br>5278: तथाऽर्थपतिभिर्भूत्या यतः सृष्टाः प्रजास्ततः। अश्लाध्योऽयं नरपतिर्युवयोरिति चागतम्॥<br><br>5279: ते यूयं संहता भूत्वा तद्वधार्थं ममापि च। आत्मार्थं पाण्डवार्थं च प्रयुद्ध्यध्वं मया सह॥<br><br>5280: धृष्टद्युम्नं च पाञ्चाल्यं ब्रूयास्त्वं वचनान्मम। एष ते समयः प्राप्तो लब्धव्यश्च त्वयाऽपि सः॥<br><br>5281: द्रोणमासाद्य समरे ज्ञास्यसे हितमुत्तमम्। युध्यस्व ससुहृत् पापं कुरु कर्म सुदुष्करम्॥<br><br>5282: शिखण्डिनमथो ब्रूहि उलूक वचनान्मम। स्त्रीति मत्वा महाबाहुर्न हनिष्यति कौरवः॥<br><br>5283: गाङ्गेयो धन्विनां श्रेष्ठो युद्ध्येदानीं सुनिर्भयः। कुरु कर्म रणे यत्तः पश्यामः पौरुषं तव॥<br><br>5284: एवमुक्त्वा ततो राजा प्रहस्योलूकमब्रवीत्। धनंजयं पुनर्बुहि वासुदेवस्य शृण्वतः॥<br><br>5285: अस्मान् वा त्वं पराजित्य प्रशाधि पृथिवीमिमाम्। अथवा निर्जितोऽस्माभी रणे वीर शयिष्यसि॥<br><br>5286: राष्ट्रनिर्वासनक्लेशं वनवासं च पाण्डव। कृष्णायाश्च परिक्लेशं संस्मरन् पुरुषो भव॥<br><br>5287: यदर्थं क्षत्रिया सूते सर्वं तदिदमागतम्। बलं वीर्यं च शौर्यं च परं चाप्यस्त्रलाघवम्॥<br><br>5288: पौरुषं दर्शयन् युद्धे कोपस्य कुरु निष्कृतिम्। परिक्लिष्टस्य दीनस्य दीर्घकालोषितस्य च। हृदयं कस्य न स्फोटेदैश्वर्याद् भ्रंशितस्य च॥<br><br>5289: कुले जातस्य शूरस्य परवित्तेष्वगृध्यतः। आस्थितं राज्यमाक्रम्य कोपं कस्य न दीपयेत्॥<br><br>5290: यत् तदुक्तं महद् वाक्यं कर्मणा तद् विभाव्यताम्। अकर्मणा कत्थितेन सन्तः कुपुरुषं विदुः॥<br><br>5291: अमित्राणां वशे स्थानं राज्यं च पुनरुद्धर। द्वावौँ युद्धकामस्य तस्मात् तत् कुरु पौरुषम्॥<br><br>5292: पराजितोऽसि द्यूतेन कृष्णा चानायिता सभाम्। शक्योऽमर्षो मनुष्येण कर्तुं पुरुषमानिना॥<br><br>5293: द्वादशैव तु वर्षाणि वने धिष्ण्याद् विवासितः। संवत्सरं विराटस्य दास्यमास्थाय चोषितः॥<br><br>5294: राष्ट्रनिर्वासनक्लेशं वनवासं च पाण्डव। कृष्णायाश्च परिक्लेशं संस्मरन् पुरुषो भव॥<br><br>5295: अप्रियाणां च वचनं प्रब्रुवत्सु पुनः पुनः। अमर्ष दर्शयस्व त्वममर्षो ह्येव पौरुषम्॥<br><br>5296: क्रोधो बलं तथा वीर्यं ज्ञानयोगोऽस्त्रलाघवम्। इह ते दृश्यतां पार्थं युद्ध्यस्व पुरुषो भव॥<br><br>5297: लोहाभिसारो निर्वृत्तः कुरुक्षेत्रमकर्दमम्। पुष्टास्तेऽश्वा भृता योधाः श्वो युद्ध्यस्व सकेशवः॥<br><br>5298: ९३। असमागम्य भीष्मेण संयुगे किं विकत्यसे। आरुरुक्षुर्यथा मन्दः पर्वतं गन्धमादनम्॥<br><br>5299: एवं कत्थसि कौन्तेय अकत्थन् पुरुषो भव। सूतपुत्रं सुदुर्धर्षं शल्यं च बलिनां वरम्॥<br><br>5300: द्रोणं च बलिनां श्रेष्ठं शचीपतिसमं युधि। अजित्वा संयुगे पार्थ राज्यं कथमिहेच्छसि॥<br><br>5301: ब्राह्मे धनुषि चाचार्य वेदयोरन्तगं द्वयोः। युधि धुर्यमविक्षोभ्यमनीकचरमच्युतम्॥<br><br>5302: द्रोणं महाद्युतिं पार्थं जेतुमिच्छसि तन्मृषा। न हि शुश्रुम वातेन मेरुमुन्मथितं गिरिम्॥<br><br>5303: अनिलो वा वहेन्मेरुं द्यौर्वापि निपतेन्महीम्। युगं वा परिवर्तेन यद्येवं स्याद् यथाऽऽत्य माम्॥<br><br>5304: को ह्यस्ति जीविताकाक्षी प्राप्येममरिमर्दनम्। पार्थो वा इतरो वापि कोऽन्यः स्वस्ति गृहान् व्रजेत्॥<br><br>5305: कथमाभ्यामभिध्यातः संस्पृष्टो दारुणेन वा। रणे जीवन् प्रमुच्येत पदा भूमिमुपस्पृशन्॥<br><br>5306: किं दर्दुरः कूपशयो यथेमा न बुध्यसे राजचमूं समेताम्। दुराधर्षां देवचमूप्रकाशां गुप्तां नरेन्द्रस्त्रिदशैरिव द्याम्॥<br><br>5307: काम्बोजशकैः खशैश्च। शाल्वैः समत्स्यैः कुरुमध्यदेश्यैम्लेंच्छैः पुलिन्दैईविडान्ध्रकाच्यैः॥<br><br>5308: नानाजनौघं युधि सम्प्रवृद्धं गाङ्गं यथा वेगपारणीयम्। मां च स्थितं नागबलस्य मध्ये युयुत्ससे मन्द किमल्पबुद्धे॥<br><br>5309: अक्षय्याविषुधी चैव अग्निदत्तं च ते रथम्। जानीमो हि रणे पार्थं केतुं दिव्यं च भारत॥<br><br>5310: अकत्थमानो युद्ध्यस्व कत्यसेऽर्जुन किं बहु। पर्यायात् सिद्धिरेतस्य नैतत् सिध्यति कत्थनात्॥<br><br>5311: यदीदं कत्थनाल्लोके सिध्येत् कर्म धनंजय। सर्वे भवेयुः सिद्धार्थाः कत्थने को हि दुर्गतः॥<br><br>5312: जानामि ते वासुदेवं सहायं जानामि ते गाण्डिव तालमात्रम्। जानाम्यहं त्वादृशो नास्ति योद्धा जानानस्ते राज्यमेतद्धरामि॥<br><br>5313: न तु पर्यायधर्मेण सिद्धि प्राप्नोति मानवः। मनसैवानुकूलानि धातैव कुरुते वशे॥<br><br>5314: त्रयोदश समा भुक्तं राज्यं विलपतस्तव। भूयश्चैव प्रशासिष्ये त्वां निहत्य सबान्धवम्॥<br><br>5315: क्वं तदा गाण्डिवं तेऽभूद् यत् त्वं दासपणैर्जितः। क्वं तदा भीमसेनस्य बलमासीच्च फाल्गुन॥<br><br>5316: सगदाद् भीमसेनाद् वा फाल्गुनाद् वा सगाण्डिवात्। न वै मोक्षस्तदाभूद् वो विना कृष्णमनिन्दृिताम्॥<br><br>5317: सा वो दास्ये समापन्नान् मोचयामास पार्षती। अमानुष्यं समापन्नान् दासकर्मण्यवस्थितान्॥<br><br>5318: अवोचं यत् षण्ढतिलानहं वस्तथ्यमेव तत्। धृता हि वेणि पार्थेन विराटनगरे तदा॥<br><br>5319: सूदकर्मणि विश्रान्तं विराटस्य महानसे। भीमसेनेन कौन्तेय यत् तु तन्मम पौरुषम्॥<br><br>5320: एवमेव सदा दण्डं क्षत्रियाः क्षत्रिये दधुः। वेणी कृत्वा षण्ढवेषः कन्यां नर्तितवानसि। । ११६। न भयाद् वासुदेवस्य न चापि तव फाल्गुन। राज्यं प्रतिप्रदास्यामि युद्ध्यस्व सहकेशवः॥<br><br>5321: न माया हीन्द्रजालं वा कुहका वापि भीषणा। आत्तशस्त्रस्य संग्रामे वहन्ति प्रतिगर्जनाः॥<br><br>5322: वासुदेवसहस्रं वा फाल्गुनानां शतानि वा। आसाद्य माममोघेषु द्रविष्यन्ति दिशो दश॥<br><br>5323: संयुगं गच्छ भीष्मेण भिन्धि वा शिरसा गिरिम्। तरस्व वा महागाधं बाहुभ्यां पुरुषोदधिम्॥<br><br>5324: शारद्वतमहामीनं विविंशतिमहोरगम्। बृहद्वलमहोद्वेलं सौमदत्तितिमिङ्गिलम्॥<br><br>5325: भीष्मवेगमपर्यन्तं द्रोणग्राहदुरासदम्। कर्णशल्यझषावर्तं काम्बोजवडवामुखम्॥<br><br>5326: दुःशासनौघं शलशल्यमत्स्यं सुषेणचित्रायुधनागनक्रम्। जयद्रथाद्रिं पुरुमित्रगाधं दुर्मर्षणोदं शकुनिप्रपातम्॥<br><br>5327: शस्त्रौघमक्षय्यमभिप्रवृद्धं यदावगाह्य श्रमनष्टचेताः। भविष्यसि त्वं हतसर्वबान्धवस्तदा मनस्ते परितापमेष्यति॥<br><br>5328: तदा मन्सते त्रिदिवादिवाशुचे निवर्तिता पार्थ महाप्रशासनात्। प्रशाम्य राज्यं हि सुदुर्लभं त्वया बुभूषितः स्वर्ग इवातपस्विना॥<br><br>5329: संजय उवाच सेनानिवेशं सम्प्राप्त: कैतव्यः पाण्डवस्य ह। समागत: पाण्डवेयैयुधिष्ठिरमभाषत॥<br><br>5330: अभिज्ञो दूतवाक्यानां यथोक्तं ब्रूवतो मम। दुर्योधनसमादेशं श्रुत्वा न क्रोद्भुमर्हसि॥<br><br>5331: युधिष्ठिर उवाच उलूकं न भयं तेऽस्ति ब्रूहि त्वं विगतज्वरः। यन्मतं धार्तराष्ट्रस्य लुब्धस्यादीर्घदर्शिनः॥<br><br>5332: ततो द्युतिमतां मध्ये पाण्डवानां महात्मनाम्। सृञ्जयानां च मत्स्यानां कृष्णस्य च यशस्विनः॥<br><br>5333: दुपस्य सपुत्रस्य विराटस्य च संनिधौ। भूमिपानां च सर्वेषां मध्ये वाक्यं जगाद ह॥<br><br>5334: उलूक उवाच इदं त्वामब्रवीद् राजा धार्तराष्ट्रो महामनाः। शृण्वतां कुरुवीराणां तन्निबोध युधिष्ठिर॥<br><br>5335: पराजितोऽसि द्यूतेन कृष्णा चानायिता सभाम्। शक्योऽमर्षो मनुष्येण कर्तुं पुरुषमानिना॥<br><br>5336: द्वादशैव तु वर्षाणि वने धिष्ण्याद् विवासितः। संवत्सरं विराटस्य दास्यमास्थाय चोषितः॥<br><br>5337: अमर्षं राज्यहरणं वनवासं च पाण्डव। द्रौपद्याश्च परिक्लेशं संस्मरन् पुरुषो भव॥<br><br>5338: अशक्तेन च यच्छप्तं भीमसेनेन पाण्डव। दुःशासनस्य रुधिरं पीयतां यदि शक्यते॥<br><br>5339: लोहाभिसारो निर्वृत्तः कुरुक्षेत्रमकर्दमम्। समः पन्था भृतास्तेऽश्वाः श्वो युध्यस्व सकेशवः॥<br><br>5340: असमागम्य भीष्मेण संयुगे किं विकत्यसे। आरुरुक्षुर्यथा मन्दः पर्वतं गन्धमादनम्॥<br><br>5341: एवं कत्थसि कौन्तेय अकत्थन् पुरुषो भव। सूतपुत्रं सुदुर्धर्षं शल्यं च बलिनां वरम्॥<br><br>5342: द्रोणं च बलिनां श्रेष्ठं शचीपतिसमं युधि। अजित्वा संयुगे पार्थ राज्यं कथमिहेच्छसि॥<br><br>5343: ब्राह्मे धनुषि चाचार्य वेदयोरन्तगं द्वयोः। युधि धुर्यमविक्षोभ्यमनीकचरमच्युतम्॥<br><br>5344: द्रोणं महाद्युति पार्थ जेतुमिच्छसि तन्मृषा। न हि शुश्रुम वातेन मेरुमुन्मथितं गिरिम्॥<br><br>5345: अलिनो वा वहेन्मेरु द्यौर्वापि निपतेन्महीम्। युगं वा परिवर्तेन यद्येवं स्याद् यथाऽऽत्य माम्॥<br><br>5346: काक्षी प्राप्येममरिमर्दनम्। गजो वाजी रथो वाऽपि पुनः स्वस्ति गृहान् व्रजेत्॥<br><br>5347: कथमाभ्यामभिध्यातः संस्पृष्टो दारुणेन वा। रणेः जीवन् विमुच्येत पदा भूमिमुपस्पृशन्॥<br><br>5348: किं दर्दुरः कूपशयो यथेमां न बुध्यसे राजचमूं समेताम्। दुराधर्षां देवचमूप्रकाशां गुप्तां नरेन्द्रस्त्रिदशैरिव द्याम्॥<br><br>5349: काम्बोजशकैः खशैश्च। म्लेंच्छैः पुलिन्दैईविडान्ध्रकाश्च्यैः॥<br><br>5350: नानाजनौघं युधि सम्प्रवृद्धं गाङ्गं यथा वेगमपारणीयम्। मां च स्थितं नागबलस्य मध्ये युयुत्ससे मन्द किमल्पबुद्धे॥<br><br>5351: इत्येवमुक्त्वा राजानं धर्मपुत्रं युधिष्ठिरम्। अभ्यावृत्य पुनर्जिष्णुमुलूकः प्रत्यभाषत॥<br><br>5352: अकत्यमानो युध्यस्व कत्थसेऽर्जुन कि बहु। पर्यायात् सिद्धिरेतस्य नैतत् सिध्यति कत्यनात्॥<br><br>5353: यदीदं कत्थनाल्लोके सिध्येत् कर्म धनंजय। सर्वे भवेयुः सिद्धार्थाः कत्थने को हिं दुर्गतः॥<br><br>5354: जानामि ते वासुदेवं सहायं जानामि ते गाण्डिवं तालमात्रम्। जानाम्येतत् त्वादृशो नास्ति योद्धा जानानस्ते राज्यमेतद्धरामि॥<br><br>5355: न तु पर्यायधर्मेण राज्यं प्राप्नोति मानुषः। मनसैवानुकूलानि विधाता कुरुते वशे॥<br><br>5356: त्रयोदश समा भुक्तं राज्यं विलपतस्तवा भूयश्चैव प्रशासिष्ये निहत्य त्वां सबान्धवम्॥<br><br>5357: क्व तदा गाण्डिवं तेऽभूद् यत् त्वं दास पणैर्जितः। क्व तदा भीमसेनस्य बलमासीच्च फाल्गुन। ॥<br><br>5358: सगदाद् भीमसेनाद् वा पार्थाद् वापि सगाण्डिवात्। न वै मोक्षस्तदा वोऽभूद् विना कृष्णामनिन्दिताम्॥<br><br>5359: सा वो दास्ये समापन्नान् मोक्षयामास पार्षती। अमानुष्यं समापन्नान् दासकर्मण्यवस्थितान्॥<br><br>5360: अवोचं यत् षण्ढतिलानहं वस्तथ्यमेव तत्। धृता हि वेणी पार्थेन विराटनगरे तदा। ॥<br><br>5361: सूदकर्मणि च श्रान्तं विराटस्य महानसे। भीमसेनेन कौन्तेय यच्च तन्मम पौरुषम्॥<br><br>5362: एवमेतत् सदा दण्डं क्षत्रियाः क्षत्रिये दधुः। वेणीं कृत्वा घण्ढवेषः कन्यां नर्तितवानसि॥<br><br>5363: न भयाद् वासुदेवस्य न चापि तव फाल्गुन। राज्यं प्रतिप्रदास्यामि युद्ध्यस्व सहकेशवः॥<br><br>5364: न माया हीन्द्रजालं वा कुहका वाऽपि भीषणा। आत्तशस्त्रस्य मे युद्ध वहन्ति प्रतिगर्जनाः॥<br><br>5365: वासुदेवसहस्रं वा फाल्गुनानां शतानि वा। आसाद्य माममोघेणुं द्रविष्यन्ति दिशो दश॥<br><br>5366: संयुगं गच्छ भीष्मेण भिन्धि वा शिरसा गिरिम्। तरेमं वा महागाधं बाहुभ्यां पुरुषोदधिम्॥<br><br>5367: शारद्वतमहामीनं विविंशतिमहोरगम्। बृहदलमहोद्वेलं सौमदत्तितिमिङ्गिलम्॥<br><br>5368: भीष्मवेगमपर्यन्तं द्रोणग्राहदुरासदम्। कर्णशल्यझषावर्त काम्बोजवडवामुखम्॥<br><br>5369: दुःशासनौघं शलशल्यमत्स्यं सुषेणचित्रायुधनागनक्रम् जयद्रथाद्रिं पुरुमित्रगाधं दुर्मर्षणोदं शकुनिप्रपातम्॥<br><br>5370: शस्त्रौघमक्षय्यमपिप्रवृद्धं यदावगाह्य श्रमनष्टचेताः। स्तदा मनस्ते परितापमेष्यति॥<br><br>5371: तदा मनस्ते त्रिदिवादिवाशुचे निवर्तिना पार्थमहीप्रशासनात्। प्रशाम्य राज्यं हि सुदुर्लभ त्वया बुभूषितः स्वर्ग इवातपस्विना॥<br><br>5372: संजय उवाच दुर्योधनस्य तद् वाक्य निशम्य भरतर्षभ। नेत्राभ्यामतिताम्राभ्यां कैतव्य समुदैक्षत॥<br><br>5373: स केशवमभिप्रेक्ष्य गुडाकेशो महायशाः। अभ्याभाषत कैतव्यं प्रगृह्य विपुलं भुजम्॥<br><br>5374: स्ववीर्यं यः समाश्रित्य समाह्वयति वै परान्। अभीतो युध्यते शत्रून् स वै पुरुष उच्यते॥<br><br>5375: परवीर्यं समाश्रित्य यः समाह्वयते परान्। क्षत्रबन्धुरशक्तत्वाल्लोके स पुरुषाधमः॥<br><br>5376: स त्वं परेषां वीर्येण मन्यसे वीर्यमात्मनः। स्वयं कापुरुषो मूढ परांश्च क्षेप्तुमिच्छसि॥<br><br>5377: यस्त्वं वृद्धं सर्वराज्ञां हितबुद्धिं जितेन्द्रियम्। मरणाय महाप्रज्ञं दीक्षयित्वा विकत्थसे॥<br><br>5378: भावस्ते विदितोऽस्माभिर्दुर्बुद्धे कुलपांसन। न हनिष्यन्ति गाङ्गेयं पाण्डवा घृणयेति हि॥<br><br>5379: यस्य वीर्यं समाश्रित्य धार्तराष्ट्र विकत्यसे। हन्तास्मि प्रथमं भीष्मं मिषतां सर्वधन्विनाम्॥<br><br>5380: कैतव्य गत्वा भरतान् समेत्य सुयोधनं धार्तराष्ट्रं वदस्व। तथेत्युवाचार्जुनः सव्यसाची निशाव्यपाये भविता विमर्दः॥<br><br>5381: यद् वाब्रवीद् वाक्यमदीनसत्त्वं मध्ये कुरून् हर्षयन् सत्यसंघः। अहं हन्ता सृञ्जयानामनीकं शाल्वेयकांचेति ममैष भारः॥<br><br>5382: हन्यामहं द्रोणमृतेऽपि लोकं न ते भयं विद्यते पाण्डवेभ्यः। ततो हि ते लब्धतमं च राज्यमापद्गताः पाण्डवाश्चेति भावः॥<br><br>5383: मात्मन्यपि वर्तमानम्। तस्मादहं ते प्रथमं समूहे हन्ता समक्षं कुरुवृद्धमेव॥<br><br>5384: सूर्योदये युक्तसेनः प्रतीक्ष्य द्वजी रथी रक्ष तं सत्यसंधम्। अहं हि वः पश्यतां द्वीपमेनं भीष्मं रथात् पातयिष्यामि बाणैः॥<br><br>5385: श्वोभूते कत्थनावाक्यं विज्ञास्यति सुयोधनः। आचितं शरजालेन मया दृष्ट्वा पितामहम्॥<br><br>5386: यदुक्तश्च सभामध्ये पुरुषो ह्रस्वदर्शनः। क्रुद्धेन भीमसेनेन भ्राता दुःशासनस्तव॥<br><br>5387: अधर्मज्ञो नित्यवैरी पापबुद्धिर्नृशंसवत्। सत्यां प्रतिज्ञामचिराद् द्रक्ष्यसे तां सुयोधन॥<br><br>5388: अभिमानस्य दर्पस्य क्रोधपारुष्ययोस्तथा। नैष्ठुर्यस्यावलेपस्य आत्मसम्भावनस्य च॥<br><br>5389: नृशंसतायास्तैक्ष्ण्यस्य धर्मविद्वेषणस्य च। अधर्मस्यातिवादस्य वृद्धातिक्रमणस्य च॥<br><br>5390: दर्शनस्य च चक्रस्य कृत्स्नस्यापनयस्य च। द्रक्ष्यसि त्वं फलं तीव्रमचिरेण सुयोधन॥<br><br>5391: वासुदेवद्वितीये हि मयि क्रुद्धे नराधमा आशा ते जीविते मूढ राज्ये वा केन हेतुना। ॥<br><br>5392: शान्ते भीष्मे तथा द्रोणे सूतपुत्रे च पातिते। निराशो जीविते राज्ये पुत्रेषु च भविष्यसि॥<br><br>5393: भ्रातृणां निधनं श्रुत्वा पुत्राणां च सुयोधन। भीमसेनेन निहतो दुष्कृतानि स्मरिष्यसि॥<br><br>5394: न द्वितीयां प्रतिज्ञां हि प्रतिजानामि कैतव। सत्यं ब्रवीम्यहं ह्येतत् सर्वं सत्यं भविष्यति॥<br><br>5395: युधिष्ठिरोऽपि कैतव्यमुलूकमिदमब्रवीत्। उलूक मद्वचो ब्रूहि गत्वा तात सुयोधनम्॥<br><br>5396: स्वेन वृत्तेन मे वृत्तं नाधिगन्तुं त्वमर्हसि। उभयोरन्तरं वेद सूनृतानृतयोरपि॥<br><br>5397: न चाहं कामये पापमपि कीटपिपीलयोः। किं पुनर्जातिषु वधं कामयेयं कथंचन॥<br><br>5398: एतदर्थं मया तात पञ्च ग्रामा वृताः पुरा। कथं तव सुदुर्बुद्धे न प्रेक्ष्ये व्यसनं महत्॥<br><br>5399: स त्वं कामपरीतात्मा मूढभावाच्च कत्थसे। तथैव वासुदेवस्य न गृह्णासि हितं वचः॥<br><br>5400: किं चेदानी बहूक्तेन युध्यस्व सह बान्धवैः। मम विप्रियकर्तारं कैतव्य ब्रूहि कौरवम्॥<br><br>5401: श्रुतं वाक्यं गृहीतोऽर्थो मतं यत् ते तथास्तु तत्। भीमसेनस्ततो वाक्यं भूय आह नृपात्मजम्॥<br><br>5402: उलूक मद्वचो ब्रूहि दुर्मति पापपूरुषम्। शठं नैकृतिकं पापं दुराचारं सुयोधनम्॥<br><br>5403: गृध्रोदरे वा वस्तव्यं पुरे वा नागसाह्वये। प्रतिज्ञातं मया तच्च सभामध्ये नराधम॥<br><br>5404: कर्ताह तद् वचः सत्यं सत्येनैव शपामि ते। दुःशासनस्य रुधिरं हत्वा पास्याम्यहं मृधे॥<br><br>5405: सक्थिनी तव भक्त्वैव हत्वा हि तव सोदरान्। सर्वेषां धार्तराष्ट्राणामहं मृत्युः सुयोधन॥<br><br>5406: । सर्वेषां राजपुत्राणामभिमन्युरसंशयम्। कर्मणाः तोषयिष्यामि भूयश्चैव वचः शृणु॥<br><br>5407: हत्वा सुयोधन त्वां वै सहितं सर्वसोदरैः। आक्रमिष्ये पदा मूर्ध्नि धर्मराजस्य पश्यतः॥<br><br>5408: नकुलस्तु ततो वाक्यमिदमाह महीपते। उलूक ब्रूहि कौरव्यं धार्तराष्ट्र सुयोधनम्॥<br><br>5409: श्रुतं ते गदतो वाक्यं सर्वमेव यथातथम्। तथा कर्तास्मि कौरव्य यथा त्वमनुशासि माम्॥<br><br>5410: सहदेवोऽपि नृपते इदमाह वचोऽर्थवत्। सुयोधन मतिर्या ते वृथैषा ते भविष्यति॥<br><br>5411: शोचिष्यसे महाराज सपुत्रज्ञातिबान्धवः। इमं च क्लेशमस्माकं हृष्टो यत् त्वं विकत्थसे॥<br><br>5412: विराटदुपदौ वृद्धावुलूकमिदमूचतुः। दासभावं नियच्छेव साधोरिति मतिः सदा। तौ च दासावदासौ वा पौरुषं यस्य यादृशम्॥<br><br>5413: शिखण्डी तु ततो वाक्यमुलूकमिदमब्रवीत्। वक्तव्यो भवता राजा पापेष्वभिरतः सदा॥<br><br>5414: पृश्य त्वं मां राजन् कुर्वाणं कर्म दारुणम्। यस्य वीर्यं समासाद्य मन्यसे विजयं युधि॥<br><br>5415: तमहं पातयिष्यामि रथात् तव पितामहम्। अहं भीष्मवधात् सृष्टो नूनं धात्रा महात्मना॥<br><br>5416: सोऽहं भीष्मं हनिष्यामि मिषतां सर्वधन्विनाम्। धृष्टद्युम्नोऽपि कैतव्यमुलूकमिदमब्रवीत्॥<br><br>5417: सुयोधनो मम वचो वक्तव्यो नृपतेः सुतः। अहं द्रोणं हनिष्यामि सगणं सहबान्धवम्॥<br><br>5418: अवश्यं च मया कार्य पूर्वेषां चरितं महत्। कर्ता चाहं तथा कर्म यथा नान्यः करिष्यति॥<br><br>5419: तमब्रवीद् धर्मराजः कारुण्यार्थं वचो महत्। नाहं ज्ञातिवधं राजन् कामयेयं कथंचन॥<br><br>5420: तवैव दोषाद् दुर्बुद्धे सर्वमेतत् त्वनावृतम्। स गच्छ मा चिरं तात उलूक यदि मन्यसे॥<br><br>5421: इह वा तिष्ठ भद्रं ते वयं हि तव बान्धवाः। उलूकस्तु ततो राजन् धर्मपुत्रं युधिष्ठिरम्॥<br><br>5422: आमन्त्र्य प्रययौ तत्र यत्र राजा सुयोधनः। उलूकस्तत आगम्य दुर्योधनममर्षणम्॥<br><br>5423: अर्जुनस्य समादेशं यथोक्तं सर्वमब्रवीत्। वासुदेवस्य भीमस्य धर्मराजस्य पौरुषम्॥<br><br>5424: नकुलस्य विराटस्य द्रुपदस्य च भारत। सहदेवस्य च वचो धृष्टद्युम्नशिखण्डिनोः। केशवार्जुनयोर्वाक्यं यथोक्तं सर्वमब्रवीत्॥<br><br>5425: कैतव्यस्य तु तद् वाक्यं निशम्य भरतर्षभः। दुःशासनं च कर्णं च शकुनि चापि भारत॥<br><br>5426: आज्ञापयत राज्ञश्च बलं मित्रबलं तथा। यथा प्रागुदयात् सर्वेयुक्तास्तिष्ठन्त्यनीकिनः॥<br><br>5427: ततः कर्णसमादिष्टा दूताः संत्वरिता रथैः। उष्ट्रवामीभिरप्यन्ये सदश्चैश्च महाजवैः॥<br><br>5428: तूर्णं परिययुः सेनां कृत्स्ना कर्णस्य शासनात्। आज्ञापयन्तो राज्ञश्च योग: प्रागुदयादिति॥<br><br>5429: संजय उवाच उलूकस्यः वचः श्रुत्वा कुन्तीपुत्रो युधिष्ठिरः। सेनां निर्यापयामास धृष्टद्युम्नपुरोगमाम्॥<br><br>5430: पदातिनी नागवती रथिनीमश्ववृन्दिनीम्। चतुर्विधबलां भीमामकम्पां पृथिवीमिव॥<br><br>5431: भीमसेनादिभिर्गुप्ता सार्जुनैश्च महारथैः। धृष्टद्युम्नवशां दुर्गा सागरस्तिमितोपमाम्॥<br><br>5432: तस्यास्त्वग्रे महेष्वासः पाञ्चाल्यो युद्धदुर्मदः। द्रोणप्रेप्सुरनीकानि धृष्टद्युम्नो व्यकर्षत॥<br><br>5433: यथावलं यथोत्साहं रथिनः समुपादिशत्। अर्जुनं सूतपुत्राय भीमं दुर्योधनाय च॥<br><br>5434: धृष्टकेतुं च शल्याय गौतमायोत्तमौजसम्। अश्वत्थाम्ने च नकुलं शैब्यं च कृतवर्मणे॥<br><br>5435: सैन्धवाय च वार्ष्णेयं युयुधानं समादिशत्। शिखण्डिनं च भीष्माय प्रमुख समकल्पयत्॥<br><br>5436: सहदेवं शकुनये चेकितानं शलाय वै। द्रौपदेयांस्तथा पञ्च त्रिगर्तेभ्यः समादिशत्॥<br><br>5437: वृषसेनाय सौभद्रं शेषाणां च महीक्षिताम्। स समर्थं हि तं मेने पार्थादभ्यधिकं रणे॥<br><br>5438: एवं विभज्य योधास्तान् पृथक् च सह चैव ह। ज्वालावर्णो महेष्वासो द्रोणमंशमकल्पयत्॥<br><br>5439: धृष्टद्युम्नो महेष्वासः सेनापतिपतिस्ततः। विधिवद् व्यूह्य मेधावी युद्धाय धृतमानसः॥<br><br>5440: यथोद्दिष्टानि सैन्यानि पाण्डवानामयोजयत्। जयाय पाण्डुपुत्राणां यत्तस्तस्थौ रणाजिरे॥<br><br>5441: धृतराष्ट्र उवाच प्रतिज्ञाते फाल्गुनेन वधे भीष्मस्य संयुगे। किमकुर्वत मे मन्दाः पुत्रा दुर्योधनादयः॥<br><br>5442: हतमेव हि पश्यामि गाङ्गेयं पितरं रणे। वासुदेवसहायेन पार्थेन दृढधन्वना॥<br><br>5443: स चापरिमितप्रज्ञस्तच्छ्रुत्वा पार्थभाषितम्। किमुक्तवान् महेष्वासो भीष्मः प्रहरतां वरः॥<br><br>5444: सैनापत्यं च सम्प्राप्य कौरवाणां धुरन्धरः। किमचेष्टत गाङ्गेयो महाबुद्धिपराक्रमः॥<br><br>5445: वैशम्पायन उवाच ततस्ततं संजयस्तस्मै सर्वमेव न्यवेदयत्। यथोक्तं कुरुवृद्धेन भीष्मेणामिततेजसा॥<br><br>5446: संजय उवाच सैनापत्यमनुप्राप्य भीष्मः शान्तनवो नृप। दुर्योधनमुवाचेदं वचनं हर्षयन्निव॥<br><br>5447: नमस्कृत्य कुमाराय सेनान्ये शक्तिपाणये। अहं सेनापतिस्तेऽद्य भविष्यामि न संशयः॥<br><br>5448: सेनाकर्मण्यभिज्ञोऽस्मि व्यूहेषु विविधेषु च। कर्म कारयितुं चैव भृतानप्यभृतांस्तथा॥<br><br>5449: यात्रायाने च युद्धे च तथा प्रशमनेषु च। भृशं वेद महाराज यथा वेद बृहस्पतिः॥<br><br>5450: व्यूहानां च समारम्भान् दैवगान्धर्वमानुषान्। तैरहं मोहयिष्यामि पाण्डवान् व्येतु ते ज्वरः॥<br><br>5451: सोऽहं योत्स्यामि तत्त्वेन पालयंस्तव वाहिनीम्। यथावच्छास्त्रतो राजन् व्येतु ते मानसो ज्वरः॥<br><br>5452: दुर्योधन उवाच विद्यते मे न गाङ्गेय भयं देवासुरेष्वपि। समस्तेषु महाबाहो सत्यमेतद् ब्रवीमि ते॥<br><br>5453: किं पुनस्त्वयि दुर्धर्षे सैनापत्ये व्यवस्थिते। द्रोणे च पुरुषव्याने स्थिते युद्धाभिनन्दिनि॥<br><br>5454: भवद्भ्यां पुरुषाग्याभ्यां स्थिताभ्यां विजये मम। न दुर्लभं कुरुश्रेष्ठ देवराज्यमपि ध्रुवम्॥<br><br>5455: रथसंख्यां तु कात्स्न्येन परेषामात्मनस्तथा। तथैवातिरथानां च वेत्तुमिच्छामि कौरव॥<br><br>5456: पितामहो हि कुशलः परेषामात्मनस्तथा। श्रोतुमिच्छाम्यहं सर्वैः सहैभिर्वसुधाधिपैः॥<br><br>5457: भीष्म उवाच गान्धारे शृणु राजेन्द्र रथसंख्यां स्वके बले। ये रथाः पृथिवीपाल तथैवातिरथाश्च ये॥<br><br>5458: बहूनीह सहस्राणि प्रयुतान्यर्बुदानि च। स्थानां तव सेनायां यथामुख्यं तु मे शृणु॥<br><br>5459: भवानग्रे रथोदारः सह सर्वैः सहोदरैः। दुःशासनप्रभृतिभिर्धातृभिः शतसम्मितैः॥<br><br>5460: सर्वे कृतप्रहरणाश्छेदभेदविशारदाः। रथोपस्थे गजस्कन्धे गदाप्रासासिचर्मणि॥<br><br>5461: संयन्तारः प्रहर्तारः कृतास्त्रा भारसाधनाः। इष्वस्त्रे द्रोणशिष्याश्च कृपस्य च शरद्वतः॥<br><br>5462: एते हनिष्यन्ति रणे पञ्चालान् युद्धदुर्मदान्। कृतकिल्बिषाः पाण्डवेयैर्धार्तराष्ट्रा मनस्विनः॥<br><br>5463: तथाहं भरतश्रेष्ठ सर्वसेनापतिस्तव। शत्रून् विध्वंसयिष्यामि कद कृत्य पाण्डवान्॥<br><br>5464: न त्वात्मनो गुणान् वक्तुमर्हामि विदितोऽस्मि ते। कृतवर्मा त्वतिरथो भोजः शस्त्रभृतां वरः॥<br><br>5465: अर्थसिद्धिं तव रणे करिष्यति न संशयः। शस्त्रविद्भिरनाधृष्यो दूरपाती दृढायुधः॥<br><br>5466: हनिष्यति चमूं तेषां महेन्द्रो दानवानिव। मद्रराजो महेष्वासः शल्यो मेऽतिरथो मतः॥<br><br>5467: स्पर्धते वासुदेवेन नित्यं यो वै रणे रणे। भागिनेयान् निजांस्त्यक्त्वा शल्यस्तेऽतिरथो मतः। एष योत्स्यति संग्रामे पाण्डवांश्च महारथान्॥<br><br>5468: सागरोमिसमैर्बाणैः प्लावयन्निव शात्रवान्। भूरिश्रवाः कृतास्त्रश्च तव चापि हितः सुहृत्॥<br><br>5469: सौमदत्तिर्महेष्वासो रथयूथपयूथपः। बलक्षयममित्राणां सुमहान्तं करिष्यति॥<br><br>5470: सिन्धुराजो महाराज मतो मे द्विगुणो रथः। योत्स्यते समरे राजन् विक्रान्तो रथसत्तमः॥<br><br>5471: द्रौपदीहरणे राजन् परिक्लिष्टश्च पाण्डवैः। संस्मरंस्तं परिक्लेशं योत्स्यते परवीरहा। ॥<br><br>5472: एतेन हि तदा रांजस्तप आस्थाय दारुणम्। सुदुर्लभो वरो लब्धः पाण्डवान् योद्धमाहवे। ॥<br><br>5473: स एष रथशार्दूलस्तद् वैरं संस्मरन् रणे। योत्स्यते पाण्डवस्तात प्राणांस्त्यक्त्वा सुदुस्त्यजान्॥<br><br>5474: भीष्म उवाच सुदक्षिणस्तु काम्बोजो रथ एकगुणो मतः तवार्थसिद्धिमाकाङ्क्षन् योत्स्यते समरे परैः॥<br><br>5475: एतस्य रथसिंहस्य तवार्थं राजसत्तम। पराक्रमं यथेन्द्रस्य द्रक्ष्यन्ति कुरवो युधि॥<br><br>5476: एतस्य रथवंशे हि तिग्मवेगप्रहारिणः। काम्बोजानां महाराज शलभानामिवायतिः॥<br><br>5477: नीलो माहिष्मतीवासो नीलवर्मा रथस्तव। रथवंशेन कदनं शत्रूणां वै करिष्यति॥<br><br>5478: कृतवैरः पुरा चैव सहदेवेन मारिष। योत्स्यते सततं राजंस्तवार्थं कुरुनन्दन॥<br><br>5479: विन्दानुविन्दावावन्त्यौ संमतौ रथसत्तमौ। कृतिनौ समरे तात दृढवीर्यपराक्रमौ॥<br><br>5480: एतौ तौ पुरुषव्याघ्रौ रिपुसैन्यं प्रधक्ष्यतः। गदाप्रासासिनाराचैस्तोमरैश्च करच्युतैः॥<br><br>5481: युद्धाभिकामौ समरे क्रीडन्ताविव यूथपौ। यूथमध्ये महाराज विचरन्तौ कृतान्तवत्॥<br><br>5482: त्रिगर्ता भ्रातरः पञ्च रथोदारा मता मम। कृतवैराश्च पार्थस्ते विराटनगरे तदा॥<br><br>5483: मकरा इव राजेन्द्र समुद्धततरङ्गिणीम्। गङ्गा विक्षोभयिष्यन्ति पार्थानां युधि वाहिनीम्॥<br><br>5484: ते रथाः पञ्च राजेन्द्र येषां सत्यरथो मुखम्। एते योत्स्यन्ति संग्रामे संस्मरन्तः पुराकृतम्॥<br><br>5485: व्यलीकं पाण्डवेयेन भीमसेनानुजेन ह। दिशो विजयता राजन् श्वेतवाहेन भारत॥<br><br>5486: ते हनिष्यन्ति पार्थानां तानासाद्य महारथान्। वरान् वरान् महेष्वासान् क्षत्रियाणां धुरन्धरान्॥<br><br>5487: लक्ष्मणस्तव पुत्रश्च तथा दुःशासनस्य च। उभौ तौ पुरुषव्याघ्रौ संग्रामेष्वपलायिनौ॥<br><br>5488: तरुणौ सुकुमारौ च राजपुत्रौ तरस्विनौ। युद्धानां च विशेषज्ञौ प्रणेतारौ च सर्वशः॥<br><br>5489: रथौ तौ कुरुशार्दूल मतौ मे रथसत्तमौ। क्षत्रधर्मरतौ वीरौ महत् कर्म करिष्यतः॥<br><br>5490: दण्डधारौ महाराज रथ एको नरर्षभ। योत्स्यते तव संग्रामे स्वेन सैन्येन पालितः॥<br><br>5491: बृहद्बलस्तथा राजा कौसल्यो रथसत्तमः। रथो मम मतस्तात महावेगपराक्रमः॥<br><br>5492: एष योत्स्यति संग्रामे स्वान् बन्धून् सम्प्रहर्षयन्। उग्रायुधो महेष्वासो धार्तराष्ट्रहिते रतः॥<br><br>5493: कृपः शारद्वतो राजन् रथयूथपयूथपः। प्रियान् प्राणान् परित्यज्य प्रधक्ष्यति रिपूंस्तव॥<br><br>5494: गौतमस्य महर्षर्य आचार्यस्य शरद्वतः। कार्तिकेय इवाजेयः शरस्तम्बात् सुतोऽभवत्॥<br><br>5495: एष सेना: सुबहुला विविधायुधकार्मुकाः। अग्निवत् समरे तात चरिष्यति विनिर्दहन्॥<br><br>5496: भीष्म उवाच शकुनिर्मातुलस्तेऽसौ रथ एको नराधिप। प्रयुज्य पाण्डवैर्वैरं योत्स्यते नात्र संशयः॥<br><br>5497: एतस्य सेना दुर्धर्षा समरे प्रतियायिनः। विकृतायुधभूयिष्ठा वायुवेगसमा जवे॥<br><br>5498: द्रोणपुत्रो महेष्वासः सर्वानेवाति धन्विनः। समरे चित्रयोधी च दृढास्त्रश्च महारथः॥<br><br>5499: एतस्य हि महाराज यथा गाण्डीवधन्वनः। शरासनविनिर्मुक्ताः संसक्ता यान्ति सायकाः॥<br><br>5500: नैष शक्यो मया वीरः संख्यातुं रथसत्तमः। निर्दहेदपि लोकांस्त्रीनिच्छन्नेष महारथः॥<br><br>5501: क्रोधस्तेजश्च तपसा सम्भृतोऽऽश्रमवासिनाम्। द्रोणैनानुगृहीतश्च दिव्यैरस्त्रैरुदारधीः॥<br><br>5502: दोषस्त्वस्य महानेको येनैव भरतर्षभ। न मे रथो नातिरथो मतः पार्थिवसत्तमः॥<br><br>5503: जीवितं प्रियमत्यर्थमायुष्कामः सदा द्विजः। न ह्यस्य सदृशः कश्चिदुभयोः सेनयोरपि॥<br><br>5504: हन्यादेकरथेनैव देवानामपि वाहिनीम्। वपुष्मांस्तलघोषेण स्फोटयेदपि पर्वतान्॥<br><br>5505: असंख्येयगुणो वीरः प्रहर्ता दारुणद्युतिः। दण्डपाणिरिवासह्यः कालवत् प्रचरिष्यति। ॥<br><br>5506: युगान्ताग्निसमः क्रोधात् सिंहग्रीवो महाद्युतिः। एष भारतयुद्धस्य पृष्ठः संशमयिष्यति॥<br><br>5507: पिता त्वस्य महातेजा वृद्धोऽपि युवभिर्वरः। रणे कर्म महत् कर्ता अत्र मे नास्ति संशयः॥<br><br>5508: अस्त्रवेगानिलोद्भूतः सेनाकक्षेन्धनोत्थितः। पाण्डुपुत्रस्य सैन्यानि प्रधक्ष्यति रणे धृतः॥<br><br>5509: रथयूथपयूथानां यूथपोऽयं नरर्षभः। भारद्वाजात्मजः कर्ता कर्म तीवं हितं तव॥<br><br>5510: सर्वपूर्धाभिषिक्तानामाचार्य: स्थविरो गुरुः। गच्छेदन्तं संजयानां प्रियस्त्वस्य धनंजयः॥<br><br>5511: नैष जातु महेष्वासः पार्थमक्लिष्टकारिणम्। हन्यादाचार्यक दीप्तं संस्मृत्य गुणनिर्जितम्॥<br><br>5512: श्लाघतेऽयं सदा वीर पार्थस्य गुणविस्तरैः। पुत्रादभ्यधिकं चैनं भारद्वाजोऽनुपश्यति॥<br><br>5513: हन्यादेकरथेनैव देवगन्धर्वमानुषान्। एकीभूतानपि रणे दिव्यैरस्त्रैः प्रजापवान्॥<br><br>5514: पौरवो राजशार्दूलस्तव राजन् महारथः। मतो मम रथोदारः परवीररथारुजः॥<br><br>5515: स्वेन सैन्येन महता प्रतपन् शत्रुवाहिनीम्। प्रधक्ष्यति स पञ्चालान् कक्षमग्निगतिर्यथा॥<br><br>5516: सत्यश्रवा रथस्त्वेको राजपुत्रो बृहद्बलः। तव राजन् रिपुबले कालवत् प्रचरिष्यति॥<br><br>5517: एतस्य योधा राजेन्द्र विचित्रकवचायुधाः। विचरिष्यन्ति संग्रामे निघ्नन्तः शात्रवांस्तव॥<br><br>5518: वृषसेनो रथस्तेऽग्यः कर्णपुत्रो महारथः । प्रधक्ष्यति रिपूणां ते बलं तु बलिनां वरः॥<br><br>5519: जलसंधो महातेजो राजन् रथवरस्तव। त्यक्ष्यते समरे प्राणान् माधवः परवीरहा॥<br><br>5520: एष योत्स्यति संग्रामे गजस्कन्धविशारदः। रथेन वा महाबाहुः क्षपयन् शत्रुवाहिनीम्॥<br><br>5521: रथ एष महाराज मतो मे राजसत्तम। त्वदर्थं त्यक्ष्यते प्राणान् सहसैन्यो महारणे॥<br><br>5522: एष विक्रान्तयोधी च चित्रयोधी च सङ्गरे। वीतभीश्चापि ते राजन् शत्रुभिः सह योत्स्यते॥<br><br>5523: बाह्रीकोऽतिरथश्चैव समरे चानिवर्तनः। मम राजन् मतो युद्धे शूरो वैवस्वतोपमः॥<br><br>5524: न ह्येष समरं प्राप्य निवर्तेत कथञ्चन। यथा सततगो राजन् स हि हन्यात् परान् रणे॥<br><br>5525: सेनापतिर्महाराज सत्यवांस्ते महारथः। रणेष्वद्भुतकर्मा च रथी पररथारुजः॥<br><br>5526: एतस्य समरं दृष्ट्वा न व्यथास्ति कथञ्चन) उत्स्मयन्नुत्पत्येषु परान् रथप स्थितान्॥<br><br>5527: एष चारिषु विक्रान्तः कर्म सत्पुरुषोचितम्। कर्ता विमर्दै सुमहत् त्वदर्थं पुरुषोतमः॥<br><br>5528: अलम्बुषो राक्षसेन्द्रः क्रूरकर्मा महारथः। हनिष्यति परान् राजन् पूर्ववैरमनुस्मरन्॥<br><br>5529: एष राक्षससैन्यानां सर्वेषां रथसत्तमः। मायावी दृढयैरश्च समरे विचरिष्यति॥<br><br>5530: प्राग्ज्योतिषाधिपो वीरो भगदत्तः प्रतापवान्। गजाङ्कुशधरश्रेष्ठी रथे चैव विशारदः॥<br><br>5531: एतेन युद्धमभवत् पुरा गाण्डीवधन्वनः। दिवसान् सुबहून् राजन्नुभयोर्जयगृद्धिनोः॥<br><br>5532: ततः सखायं गान्धारे मानयन् पाकशासनम्। अकरोत् संविदं तेन पाण्डवेन महात्मना। ॥<br><br>5533: एष योत्स्यति संग्रामे गजस्कन्धविशारदः। ऐरावतगतो राजा देवानामिव वासवः॥<br><br>5534: भीष्म उवाच अचलो वृषकश्चैव सहितौ भ्रातरावुभौ। रथौ तव दुराधर्षी शत्रून् विध्वंसयिष्यतः॥<br><br>5535: बलवन्तौ नरव्याघ्रौ दृढक्रोधौ प्रहारिणौ। गान्धारमुख्यौ तरुणौ दर्शनीयौ महाबलौ॥<br><br>5536: सखा ते दयितो नित्यं य एष रणकर्कशः। उत्साहयति राजंस्त्वां विग्रहे पाण्डवैः सह॥<br><br>5537: परुषः कत्थनो नीचः कर्णो वैकर्तनस्तव। मन्त्री नेता च बन्धुश्च मानी चात्यन्तमुच्छ्रितः॥<br><br>5538: एष कर्णो न चाप्यतिरथो रणे। वियुक्तः कवचेनैष सहजेन विचेतनः॥<br><br>5539: कुण्डलाभ्यां च दिव्याभ्यां वियुक्तः सततं घृणी। अभिशापाच्च रामस्य ब्राह्मणस्य च भाषणात्॥<br><br>5540: करणानां वियोगाच्च तेन मेऽर्धरथो मतः। नैष फाल्गुनमासाद्य पुनर्जीवन् विमोक्ष्यसे॥<br><br>5541: ततोऽब्रवीत् पुनर्दोणः सर्वशस्त्रभृतां वरः। एवमेतद् यथाऽऽत्य त्वं न मिथ्यास्ति कदाचन॥<br><br>5542: नैव रथः रणे रणेऽभिमानी च विमुखश्चापि दृश्यते। घृणी कर्णः प्रमादी च तेन मेऽर्धरथो मतः॥<br><br>5543: एतच्चछ्रुत्वा तु राधेयः क्रोधादुत्फाल्य लोचने। उवाच भीष्मं राधेयस्तुदन् वाग्भिः प्रतोदवत्॥<br><br>5544: पितामह यथेष्टं मां वाक्शरैरुपकृन्तसि। अनागसं सदा द्वेषादेवमेव पदे पदे॥<br><br>5545: मर्षयामि च तत् सर्वं दुर्योधनकृतेन वै। त्वं तु मां मन्यसे मन्दं यथा कापुरुषं तथा॥<br><br>5546: भवानर्धरथो मह्यं मतो वै नात्र संशयः। सर्वस्य जगतश्चैव गाङ्गेयो न मृषा वदेत्॥<br><br>5547: कुरूणामहितो नित्यं न च राजाऽवबुध्यते। को हि नाम समानेषु राजसूदारकर्मसु॥<br><br>5548: तेजोवधमिमं कुर्याद् विभेदयिषुराहवे। यथा त्वं गुणविद्वेषादपरागं चिकीर्षसि॥<br><br>5549: न हायनैर्न पलितैर्न वित्तैर्न च बन्धुभिः। महारथत्वं संख्यातुं शक्यं क्षत्रस्य कौरव॥<br><br>5550: बलज्येष्ठं स्मृतं क्षत्रं मन्त्रज्येष्ठा द्विजातयः। धनज्येष्ठाः स्मृता वैश्याः शूद्रास्तु वयसाधिकाः॥<br><br>5551: यथेच्छकं स्वयं ब्रूया रथानतिरथांस्तथा। कामद्वेषसमायुक्तो मोहात् प्रकुरुते भवान्॥<br><br>5552: दुर्योधन महाबाहो साधु सम्यगवेक्ष्यताम्। त्यज्यतां दुष्टभावोऽयं भीष्मः किल्बिषकृत् तव॥<br><br>5553: भिन्ना हि सेना नृपते दुःसंधेया भवत्युत। मौला हि पुरुषव्याघ्र किमु नानासमुत्थिताः॥<br><br>5554: एषां द्वैधं समुत्पन्नं योधानां युधि भारत। तेजोवधो नः क्रियते प्रत्यक्षेण विशेषतः॥<br><br>5555: रथानां क्क च विज्ञानं क्व च भीष्मोऽल्पचेतनः। अहमावारयिष्यामि पाण्डवानामनीकिनीम्॥<br><br>5556: आसाद्य माममोधेषु गमिष्यन्ति दिशो दश। पाण्डवाः सहपञ्चालाः शार्दूलं वृषभा इव॥<br><br>5557: क्व च युद्धं विमर्दो वा मन्त्रे सुव्याहतानि च। क्व च भीष्मो गतवया मन्दात्मा कालचोदितः॥<br><br>5558: एकाकी स्पर्धते नित्यं सर्वेण जगत सह। न चान्यं पुरुषं कंचिन्मन्यते मोघदर्शनः॥<br><br>5559: श्रोतव्यं खलु वृद्धानामिति शास्त्रनिदर्शनम्। न त्वेव ह्यतिवृद्धानां पुनर्बाला हि ते मताः॥<br><br>5560: अहमेको हनिष्यामि पाण्डवानामनीकिनीम्। सुयुद्धे राजशार्दूल यशो भीष्मं गमिष्यति॥<br><br>5561: कृतः सेनापतिस्त्वेष त्वया भीष्मो नराधिप। सेनापतौ यशो गन्ता न तु योधान् कथंचन॥<br><br>5562: नाहं जीवति गाङ्गेये योत्स्ये राजन् कथंचन। हते भीष्मे तु योद्धास्मि सर्वैरेव महारथैः॥<br><br>5563: भीष्म उवाच समुद्यतोऽयं भारो मे सुमहान् सागरोपमः। धार्तराष्ट्रस्य संग्रामे वर्षपूगाभिचिन्तितः॥<br><br>5564: तस्मिन्नभ्यागते काले प्रतप्ते लोमहर्षणे। मिथो भेदो न मे कार्यस्तेन जीवसि सूतज॥<br><br>5565: न ह्यहं त्वद्य विक्रम्य स्थविरोऽपि शिशोस्तव। युद्धश्रद्धामहं छिन्द्यां जीवितस्य च सूतज॥<br><br>5566: जामदग्न्येन रामेण महास्त्राणि विमुञ्चता। न मे व्यथा कृता काचित् त्वं तु मे किं करिष्यसि॥<br><br>5567: कामं नैतत् प्रशंसन्ति सन्तः स्वबलसंस्तवम्। वक्ष्यामि तु त्वां संतप्तो निहीनकुलपांसन। ॥<br><br>5568: समेतं पार्थिवं क्षत्रं काशिराजस्वयंवरे। निर्जित्यैकरथेनैव याः कन्यास्तरसा हृताः॥<br><br>5569: ईदृशानां सहस्राणि विशिष्टानामथो पुनः। मयैकेन निरस्तानि ससैन्यानि रणाजिरे॥<br><br>5570: त्वां प्राप्य वैरपुरुषं कुरूणामनयो महान्। उपस्थितो विनाशाय यतस्व पुरुषो भव॥<br><br>5571: युद्ध्यस्व समरे पार्थं येन विस्पर्धसे सहा द्रक्ष्यामि त्वां विनिर्मुक्तमस्माद् युद्धात् सुदुर्मते॥<br><br>5572: तमुवाच ततो राजा धार्तराष्ट्रः प्रतापवान्। मां समीक्षस्व गाङ्गेय कार्यं हि महदुद्यतम्॥<br><br>5573: चिन्त्यतामिदमेकाग्रं मम निःश्रेयसं परम्। उभावपि भवन्तौ मे महत् कर्म करिष्यतः॥<br><br>5574: भूयश्च श्रोतुमिच्छामि परेषां रथसत्तमान्। ये चैवातिरथास्तत्र ये चैव रथयूथपाः॥<br><br>5575: बलाबलममित्राणां श्रोतुमिच्छामि कौरव। प्रभातायां रजन्यां वै इदं युद्धं भविष्यति॥<br><br>5576: भीष्म उवाच एते रथास्तवाख्यातास्तथैवातिरथा नृप। ये चाप्यर्धरथा राजन् पाण्डवानामत: शृणु। ॥<br><br>5577: यदि कौतूहलं तेऽद्य पाण्डवानां बले नृप। रथसंख्यां शृणुष्व त्वं सहैभिर्वसुधाधिपः॥<br><br>5578: स्वयं राजा रथोदारः पाण्डवः कुन्तिनन्दनः। अग्निवत् समरे तात चरिष्यति न संशयः॥<br><br>5579: भीमसेनस्तु राजेन्द्र रथोऽष्टगुणसम्मितः। न तस्यास्ति समो युद्धे गदया सायकैरपि। ॥<br><br>5580: नागायुतबलो मानी तेजसा न स मानुषः। माद्रीपुत्रौ च रथिनौ द्वावेष पुरुषर्षभौ॥<br><br>5581: अश्विनाविव रूपेण तेजसा च समन्वितौ। एते चमूमुपगताः स्मरन्तः क्लेशमुत्तमम्॥<br><br>5582: रुद्रवत् प्रचरिष्यन्ति तत्र मे नास्ति संशयः। सर्व एव महात्मानः शालस्तम्भा इवोद्गताः॥<br><br>5583: प्रादेशेनाधिकाः पुम्भिरन्यैस्ते च प्रमाणतः। सिंहसंहननाः सर्वे पाण्डुपुत्रा महाबलाः॥<br><br>5584: चरितब्रह्मचर्याश्च सर्वे तात तपस्विनः। ह्रीमन्तः पुरुषव्याघ्रा व्याघ्रा इव बलोत्कटाः॥<br><br>5585: जवे प्रहारे सम्म सर्व एवातिमानुषाः। सर्वैर्जिता महीपाला दिग्जये भरतर्षभ॥<br><br>5586: न चैषां पुरुषाः केचिदायुधानि गदाः शरान्। विषहन्ति सदा कर्तुमधिज्यान्यपि कौरव॥<br><br>5587: उद्यन्तं वा गदा गुर्वीः शरान् वा क्षेप्तुमाहवे। जवे लक्ष्यस्य हरणे भोज्ये पांसुविकर्षणे॥<br><br>5588: बालैरपि भवन्तस्तैः सर्व एव विशेषिताः। एतत् सैन्यं समासाद्य सर्व एव बलोत्कटाः॥<br><br>5589: विध्वंसयिष्यन्ति रणे मा स्म तैः सह सङ्गमः। एकैकशस्ते सम्पर्दे हन्युः सर्वान् महीक्षितः॥<br><br>5590: प्रत्यक्षं तव राजेन्द्र राजसूये यथाऽभवत्। द्रौपद्याश्च परिक्लेश द्युते च परुषा गिरः॥<br><br>5591: ते स्मरन्तश्च संग्रामे चरिष्यन्ति च रुद्रवत्। लोहिताक्षो गुडाकेशो नारायणसहायवान्॥<br><br>5592: उभयोः सेनयोर्वीरो रथो नास्तीति तादृशः। न हि देवेषु वा पूर्वं मनुष्ये पूरगेषु च॥<br><br>5593: राक्षसेष्वथ यक्षेषु नरेषु कुत एव तु। भूतोऽथवा भविष्यो वा रथः कश्चिन्मया श्रुतः॥<br><br>5594: समायुक्तो महाराज स्थः पार्थस्य धीमतः। वासुदेवश्च संयन्ता योद्धा चैव धनंजयः॥<br><br>5595: गाण्डीवं च धनुर्दिव्यं ते चाश्वा वातरंहसः। अभेद्यं कवचं दिव्यमक्षय्यौ च महेषुधी॥<br><br>5596: अस्त्रग्रामश्च माहेन्द्रो रौद्रः कौबेर एव च। याम्यश्च वारुणश्चैव गदाचोग्रप्रदर्शनाः॥<br><br>5597: वज्रादीनि च मुख्यानि नानाप्रहरणानि च। दानवानां सहस्राणि हिरण्यपुरवासिनाम्॥<br><br>5598: हतान्येकरथेनाजौ कस्तस्य सदृशो रथः। एष हन्याद्धि संरम्भी बलवान् सत्यविक्रमः॥<br><br>5599: तव सेनां महाबाहुः स्वां चैव परिपालयन्। अहं चैनं प्रत्युदियामाचार्यो वा धनंजयम्॥<br><br>5600: न तृतीयोऽस्ति राजेन्द्र सेनयोरुभयोरपि। य एनं शरवर्षाणि वर्षन्तमुदियाद् रथी। ॥<br><br>5601: जीमूत इव धर्मान्ते महावातसमीरितः। समायुक्तस्तु कौन्तेयो वासुदेवसहायवान्। तरुणश्च कृती चैव जीर्णावावामुभावपि॥<br><br>5602: वैशम्पायन उवाच एतच्छ्रुत्वा तु भीष्मस्य राज्ञां दध्वंसिरे तदा। काञ्चनाङ्गदिन: पीना भुजाश्चन्दनरूषिताः॥<br><br>5603: मनोभिः सह संवेगैः संस्मृत्य च पुरातनम्। सामर्थ्यं पाण्डवेयानां यथा प्रत्यक्षदर्शनात्॥<br><br>5604: भीष्म उवाच द्रौपदेया महाराज सर्वे पञ्च महारथाः। वैराटिरुत्तरचैव रथोदारो मतो मम॥<br><br>5605: अभिमन्युर्महाबाहू रथयूथपयूथपः। समः पार्थेन समरे वासुदेवेन चारिहा॥<br><br>5606: लब्धास्त्रश्चित्रयोधी च मनस्वी च दृढव्रतः। संस्मरन् वै परिक्लेशं स्वपितुर्विक्रमिष्यति॥<br><br>5607: सात्यकिर्माधवः शूरो रथयूथपयूथपः। एष वृष्णिप्रवीराणाममर्षी जितसाध्वसः॥<br><br>5608: उत्तमौजास्तथा राजन् रथोदारो मतो मम। युधामन्युश्च विक्रान्तो रतोदारो मतो मम॥<br><br>5609: एतेषां बहुसाहस्रा रथा नागा हयास्तथा। योत्स्यन्ते तनुंस्त्यक्त्वा कुन्तीपुत्रप्रियेप्सया॥<br><br>5610: पाण्डवैः सह राजेन्द्र तव सेनासु भारत। अग्निमारुतवद् राजन्नाह्वयन्तः परस्परम्॥<br><br>5611: अजेयौ समरे वृद्धौ विराटदुपदौ तथा। महारथौ महावीर्यो मतौ मे पुरुषर्षभौ॥<br><br>5612: वयोवृद्धावपि हि तौ क्षत्रधर्मपरायणौ। यतिष्येते परं शक्त्या स्थितौ वीरगते पथि। ॥<br><br>5613: सम्बन्धकेन राजेन्द्र तौ तु वीर्यबलान्वयात्। आर्यवृत्तौ महेष्वासौ स्नेहवीर्यसितावुभौ॥<br><br>5614: कारणं प्राप्य तु नरा: सर्व एव महाभुजाः। शूरा वा कातरा वापि भवन्ति कुरुपुङ्गव॥<br><br>5615: एकायनगतावेतौ पार्थिवौ दृढधन्विनौ। प्राणांस्त्यक्त्वा परं शक्त्या घट्टितारो परंतप॥<br><br>5616: पृथगक्षौहिणीभ्यां तावुभौ संयति दारुणौ। सम्बन्धिभावं रक्षन्तौ महत् कर्म करिष्यतः॥<br><br>5617: लोकवीरौ महेष्वासौ त्यक्तात्मानौ च भारत। प्रत्ययं परिरक्षन्तौ महत् कर्म करिष्यतः॥<br><br>5618: भीष्म उवाच पञ्चालराजस्य सुतो राजन् परपुरंजयः। शिखण्डि रथमुख्यो मे मतः पार्थस्य भारत॥<br><br>5619: एष योत्स्यति संग्रामे नाशयन् पूर्वसंस्थितम्। परं यशो विप्रथयंस्तव सेनासु भारत॥<br><br>5620: एतस्य बहुलाः सेनाः पञ्चालाश्च प्रभद्रकाः। तेनासौ रथवंशेन महत् कर्म करिष्यति॥<br><br>5621: धृष्टद्युम्नश्च सेनानीः सर्वसेनासु भारत। मतो मेऽतिरथो राजन् द्रोणशिष्यो महारथः॥<br><br>5622: एष योत्स्यति संग्रामे सूदयन् वै परान् रणे। भगवानिव संक्रुद्धः पिनाकी युगसंक्षये॥<br><br>5623: एतस्य तदु स्थानीकं कथयन्ति रणाप्रियाः। बहुत्वात् सागरप्रख्यं देवानामिव संयुगे॥<br><br>5624: क्षत्रधर्मा तु राजेन्द्र मतो मेऽर्धरथो नृप। धृष्टद्युम्नस्य तनयो बाल्यानातिकृतश्रमः॥<br><br>5625: शिशुपालसुतो वीश्चेदिराजो महारथः। धृष्टकेतुर्महेष्वासः सम्बन्धी पाण्डवस्य ह॥<br><br>5626: एष चेदिपतिः शूरः सह पुत्रेण भारत। महारथानां सुकरं महत् कर्म करिष्यति॥<br><br>5627: क्षत्रधर्मरतो मह्यं मतः परपुरंजयः। क्षत्रदेवस्तु राजेन्द्र पाण्डवेषु रथोत्तमः॥<br><br>5628: जयन्तश्चामितौजाश्च सत्यजिच्च महारथः। महारथा महात्मानः सर्वे पाञ्चालसत्तमाः॥<br><br>5629: योत्स्यन्ते समरे तात संरब्धा इव कुञ्जराः। अजो भोजश्च विक्रान्तौ पाण्डवार्थं महारथौ॥<br><br>5630: योत्स्येते बलिनौ शूरौ परं शक्त्या क्षयिष्यतः। शीघ्रास्त्राश्चित्रयोद्धारः कृतिनो दृढविक्रमाः॥<br><br>5631: केकयाः पञ्च राजेन्द्रः भ्रातरो दृढविक्रमाः। सर्वे चैव रथोदाराः सर्वे लोहितकध्वजाः॥<br><br>5632: काशिकः सुकुमारश्च नीलो यश्चापरो नृप। सूर्यदत्तश्च शङ्खश्च मदिराश्वश्च नामतः॥<br><br>5633: सर्व एव रथोदाराः सर्वे चाहवलक्षणाः। सर्वास्त्रविदुषः सर्वे महात्मानो मता मम॥<br><br>5634: वार्धक्षेमिर्महाराज मतो मम महारथः। चित्रायुधश्च नृपतिर्मतो मे रथसत्तमः॥<br><br>5635: स हि संग्रामशोभी च भक्तश्चापि किरीटिनः। चेकितानः सत्यधृति पाण्डवानां महारथौ। द्वाविमौ पुरुषव्याघ्रौ रथोदारौ मतौ मम॥<br><br>5636: व्याघ्रदत्तश्च राजेन्द्र चन्द्रसेनश्च भारत। मतौ मम रथोदारौ पाण्डवानां न संशयः॥<br><br>5637: सेनाबिन्दुश्च राजेन्द्र क्रोधहन्ता च नामतः। यः समो वासुदेवेन भीमसेनेन वा विभो॥<br><br>5638: स योत्स्यति हि विक्रम्य समरे तव सैनिकैः। मां च द्रोणं कृपं चैव यथा सम्मन्यते भवान्॥<br><br>5639: तथा स समरश्लाघी मन्तव्यो रथसत्तमः। काश्यः परमशीघ्रास्त्रः श्लाघनीयो नरोत्तमः॥<br><br>5640: रथ एकगुणो मह्यं ज्ञेयः परपुरंजयः। अयं च युधि विक्रान्तो मन्तव्योऽष्टगुणो रथः॥<br><br>5641: सत्यजित् समरश्लाघी दुपदस्यात्मजो युवा। गतः सोऽतिरथत्वं हि धृष्टद्युम्नेन सम्मितः॥<br><br>5642: पाण्डवानां यशस्कामः परं कर्म करिष्यति। अनुरक्तश्च शूरच रथोऽयमपरो महान्। ॥<br><br>5643: पाण्ड्यराजो महावीर्यः पाण्डवानां धुरंधरः। दृढधन्वा महेष्वासः पाण्डवानां महारथः॥<br><br>5644: श्रेणिमान् कौरवश्रेष्ठ वसुदानश्च पार्थिवः। उभावेतावतिरथौ मतौ परपुरंजयौ॥<br><br>5645: भीष्म उवाच रोचमानो महाराज पाण्डवानां महारथः। योत्स्यतेऽमरवत् संख्ये परसैन्येषु भारत॥<br><br>5646: पुरुजित् कुन्तिभोजश्च महेष्वासो महाबलः। मातुलो भीमसेनस्य स च मेऽतिरथो मतः॥<br><br>5647: एष वीरो महेष्वासः कृती च निपुणश्च ह। चित्रयोधी च शक्तश्च मतो मे रथपुङ्गवः॥<br><br>5648: स योत्स्यति हि विक्रम्य मघवानिव दानवैः। योधा ये चास्य विख्याताः सर्वे युद्धविशारदाः॥<br><br>5649: भागिनेयकृते वीरः स करिष्यति संगरे। सुमहत् कर्म पाण्डूनां स्थितः प्रियहिते रतः॥<br><br>5650: भैमसेनिर्महाराज हैडिम्बो राक्षसेश्वरः। मतो मे बहुमायावी रथयूथपयूथपः॥<br><br>5651: योत्स्यते समरे तात मायावी समरप्रियः। ये चास्य राक्षसा वीराः सचिवा वशवर्तिनः॥<br><br>5652: एते चान्ये च बहवो नानाजनपदेश्वराः। समेताः पाण्डवस्यार्थं वासुदेवपुरोगमाः॥<br><br>5653: एते प्राधान्यतो राजन् पाण्डवस्य महात्मनः। स्थाश्चातिस्थाश्चैव ये चान्येऽर्धरथा नृप॥<br><br>5654: नेष्यन्ति समरे सेनां भीमा यौधिष्ठिरी नृप। महेन्द्रेणेव वीरेण पाल्यमानां किरीटिना॥<br><br>5655: तैरहं समरे वीर मायाविद्भिर्जयैषिभिः। योत्स्यामि जयमाकाङ्क्षनथवा निधनं रणे॥<br><br>5656: वासुदेवं च पार्थं च चक्रगाण्डीवधारिणौ। संध्यागताविवार्केन्दू समेष्येते रथोत्तमौ॥<br><br>5657: ये चैव ते रथोदाराः पाण्डुपुत्रस्य सैनिकाः। सहसैन्यानहं तांश्च प्रतीयां रणमूर्धनि॥<br><br>5658: एते स्थाश्चातिरथाश्च तुभ्यं यथाप्रधानं नृप कीर्तिता मया। तथापरे येऽर्धरथाश्च केचित् तथैव तेषामपि कौरवेन्द्र॥<br><br>5659: अर्जुनं वासुदेवं च ये चान्ये तत्र पार्थिवाः। सर्वांस्तान् वारयिष्यामि यावद् द्रक्ष्यामि भारत॥<br><br>5660: पाञ्चाल्यं तु महाबाहो नाहं हन्यां शिखण्डिनम्। उद्यतेषुमथो दृष्ट्वा प्रतियुध्यन्तमाहवे॥<br><br>5661: लोकस्तं वेद यदहं पितुः प्रियचिकीर्षया। प्राप्तं राज्यं परित्यज्य ब्रह्मचर्यव्रते स्थितः॥<br><br>5662: चित्राङ्गदं कौरवाणामाधिपत्येऽभ्यषेचयम्। विचित्रवीर्यं च शिशुं यौवराज्येऽभ्यषेचयम्॥<br><br>5663: देवव्रतत्वं विज्ञाप्य पृथिवीं सर्वराजसु! नैव हन्यां स्त्रियं जातु न स्त्रीपूर्वं कदाचन॥<br><br>5664: स हि स्त्रीपूर्वको राजन् शिखण्डी यदि ते कन्या भूत्वा पुमान् जातो न योत्स्ये तेन भारत। ॥<br><br>5665: श्रुतः। सर्वांस्त्वन्यान् हनिष्यामि पार्थावान् भरतर्षभ यान् समेष्यामि समरे न तु कुन्तीसुतान् नृप॥<br><br>5666: दुर्योधन उवाच किमर्थं भरतश्रेष्ठ नैव हन्याः शिखण्डिनम्। उद्यतेषुमथो दृष्ट्वा समरेष्वाततायिनम्॥<br><br>5667: पूर्वमुक्त्वा महाबाहो पञ्चालान् सह सोमकैः। हनिष्यामीति गाङ्गेय तन्मे ब्रूहि पितामहः॥<br><br>5668: भीष्म उवाच शृणु दुर्योधन कथां सहैभिर्वसुधाधिपः। यदर्थं युधि सम्प्रेक्ष्य नाहं हन्यां शिखण्डिनम्॥<br><br>5669: ३। महाराजो मम पिता शान्तनुर्लोकविश्रुतः। दिष्टान्तमाप धर्मात्मा समये भरतर्षभ॥<br><br>5670: ततोऽहं भरतश्रेष्ठ प्रतिज्ञां परिपालयन्। चित्राङ्गदं भ्रातरं वै महाराज्येऽभ्यषेचयम्॥<br><br>5671: तस्मिंश्च निधनं प्राप्ते सत्यवत्या मते स्थितः। विचित्रवीर्यं राजानमभ्यषिञ्च यथाविधि॥<br><br>5672: मयाभिषिक्तो राजेन्द्र यवीयानपि धर्मतः। विचित्रवीर्यो धर्मात्मा मामेव समुदैक्षत॥<br><br>5673: तस्य दारक्रियां तात चिकीर्षुरहमप्युत। अनुरूपादिव कुलादित्येव च मनो दधे॥<br><br>5674: तथाऽश्रौषं महाबाहो तिस्रः कन्याः स्वयंवराः। रूपेणाप्रतिमाः सर्वाः काशिराजसुतास्तदा। अम्बां चैवाम्बिकां चैव तथैवाम्बालिकामपि॥<br><br>5675: राजानश्च समाहूताः पृथिव्यां भरतर्षभ। अम्बा ज्येष्ठाभवत् तासामम्बिकात्वथ मध्यमा॥<br><br>5676: अम्बालिका च राजेन्द्र राजकन्या यवीयसी। सोऽहमेकरथेनैव गतः काशिपतेः पुरीम्॥<br><br>5677: अपश्यं ता महाबाहो तिस्रः कन्या: स्वलंकृताः। राज्ञश्चैव समाहूतान् पार्थिवान् पृथिवीपते॥<br><br>5678: ततोऽहं तान् नृपान् सर्वानाहूय समरे स्थितान्। रथमारोपयांचने कन्यास्ता भरतर्षभ॥<br><br>5679: वीर्यशुल्काश्च ता ज्ञात्वा समारोप्य रथं तदा। अवोचं पार्थिवान् सर्वानहं तत्र समागतान्। भीष्मः शान्तनवः कन्या हरतीति पुनः पुनः॥<br><br>5680: ये यतध्वं परं शक्त्या सर्वे मोक्षाय पार्थिवाः। प्रसह्य हि हराम्येष मिषतां वो नरर्षभाः॥<br><br>5681: ततस्ते पृथिवीपालाः समुत्पेतुरुदायुधाः। योगो योग इति क्रुद्धाः सारथीनभ्यचोदयन्॥<br><br>5682: ते स्थैर्गजसंकाशैर्गजैश्च गजयोधिनः। पुष्टैश्चाश्चैर्महीपालाः समुत्पेतुरुदायुधाः॥<br><br>5683: ततस्ते मां महीपाला: सर्व एवं विशाम्पते। रथवातेन महता सर्वतः पर्यवारयन्॥<br><br>5684: तानहं शरवर्षेण समन्तात् पर्यवारयम्। सर्वान् नृपांश्चाप्यजयं देवराडिव दानवान्॥<br><br>5685: अपातयं शरैर्दीप्तैः प्रहसन् भरतर्षभ। तेषामापततां चित्रान् ध्वजान् हेमपरिष्कृतान्॥<br><br>5686: एकैकेन हि बाणेन भूमौ पातितवानहम्। हयांस्तेषां गजांश्चैव सारथींचाप्यहं रणे॥<br><br>5687: ते निवृत्ताश्च भग्नाश्च दृष्ट्वा तल्लाघवं मम। अथाहं हास्तिनपुरमायां जित्वा महीक्षितः॥<br><br>5688: ततोऽहं ताश्च कन्या वै भ्रातुरर्थाय भारत। तच्च कर्म महाबाहो सत्यवत्यै न्यवेदयम्॥<br><br>5689: भीष्म उवाच ततोऽहं भरतश्रेष्ठ मातरं वीरमातरम्। अभिगम्योपसंगृह्य दाशेयीमिदमब्रुवम्॥<br><br>5690: इमाः काशिपतेः कन्या मया निर्जत्य पार्थिवान्। विचित्रवीर्यस्य कृते वीर्यशुल्का हृता इति। ॥<br><br>5691: ततो मूर्धन्युपाघ्राय पर्यश्रुनयना नृप। आह सत्यवती हृष्टा दिष्ट्या पुत्र जितं त्वया। ॥<br><br>5692: सत्यवत्यास्त्वनुमते विवाहे समुपस्थिते। उवाच वाक्यं सव्रीडा ज्येष्ठा काशिपतेः सुता॥<br><br>5693: भीष्म त्वमसि धर्मज्ञः सर्वशास्त्रविशारदः। श्रुत्वा च वचनं धर्म्यं मह्यं कर्तुमिहार्हसि॥<br><br>5694: मया शाल्वपतिः पूर्वं मनसाऽभिवृतो वरः। तेन चास्मि वृता पूर्वं रहस्यविदिते पितुः॥<br><br>5695: कथं माम न्यकामां त्वं राजधर्ममतीत्य वै। वासयेथा गृहे भीष्म कौरवः सन् विशेषतः॥<br><br>5696: एतद् बुद्ध्या विनिश्चित्य मनसा भरतर्षभ। यत् क्षमं ते महाबाहो तदिहारब्धुमर्हसि॥<br><br>5697: स मां प्रतिक्षते व्यक्तं शाल्वराजो विशाम्पते। तस्मान्मां त्वं कुरुश्रेष्ठ समनुज्ञातुमर्हसि॥<br><br>5698: कृपां कुरु महाबाहो मयि धर्मभृतां वर। त्वं हि सत्यव्रतो वीर पृथिव्यामित नः श्रुतम्॥<br><br>5699: भीष्म उवाच ततोऽहं समनुज्ञाप्य काली गन्धवतीं तदा। मन्त्रिणचर्विजश्चैव तथैव च पुरोहितान्॥<br><br>5700: समनुज्ञासिषं कन्यामम्बां ज्येष्ठां नराधिप। अनुज्ञाता ययौ सा तु कन्या शाल्वपतेः पुरम्॥<br><br>5701: वृद्धैर्द्विजातिभिर्गुप्ता धात्र्या चानुगता तदा। अतीत्य च तमध्वानमासाद्य नृपति तथा॥<br><br>5702: सा तमासाद्य राजानं शाल्वं वचनमब्रवीत्। आगताऽहं महाबाहो त्वामुद्दिश्य महामते॥<br><br>5703: तामब्रवीच्छाल्वपतिः स्मयन्निव विशाम्पते। त्वयान्यपूर्वया नाहं भार्यार्थी वरवर्णिनि॥<br><br>5704: गच्छ भद्रे पुनस्तत्र सकाशंभीष्मकस्य वै। नाहमिच्छामि भीष्मेण गृहीतां त्वां प्रसह्य वै॥<br><br>5705: त्वं हि भीष्मेण निर्जित्य नीता प्रीतिमती तदा। परामृश्य महायुद्धे निर्जित्य पृथिवीपतीन्॥<br><br>5706: नाहं त्वय्यन्यपूर्वायां भार्यार्थी वरवर्णिनि। कथमस्मद्विधो राजा परपूर्वां प्रवेशयेत्॥<br><br>5707: नारी विदितविज्ञानः परेषां धर्ममादिशन्। यथेष्टं गम्यतां भद्रे मा त्वां कालोऽत्यगादयम्॥<br><br>5708: अम्बा तमब्रवीद् राजन्ननङ्गशरपीडिता। नैवं वद महीपाल नैतदेवं कथंचन॥<br><br>5709: नास्मि प्रीतिमती नीता भीष्मेणामित्रकर्शन। बलान्नीताऽस्मि रुदती विद्राव्य पृथिवीपतीन्॥<br><br>5710: भजस्व मां शाल्वपते भक्ता बालामनागसम्। भक्तानां हि परित्यागो न धर्मेषु प्रशस्यते॥<br><br>5711: साऽहमामन्त्र्य गाङ्गेयं समरेष्वनिवर्तिनम्। अनुज्ञाता च तेनैव ततोऽहं भृशमागता॥<br><br>5712: न स भीष्मो महाबाहुर्मामिच्छति विशाम्पते। भ्रातृहेतोः समारम्भो भीष्मस्येति श्रुतं मया॥<br><br>5713: भगिन्यौ मम ये नीते अम्बिकाम्बालिके नृप। प्रादाद् विचित्रवीर्याय गाङ्गेयो हि यवीयसे॥<br><br>5714: यथा शाल्वपते नान्यं वरं व्यामि कथंचन। त्वामृते पुरुषव्याघ्र तथा मूर्धानमालभे॥<br><br>5715: न चान्यपूर्वा राजेन्द्र त्वामहं समुपस्थिता। सत्यं ब्रवीमि शाल्वैतत् सत्येनात्मानमालभे॥<br><br>5716: भजस्व मां विशालाक्ष स्वयं कन्यामुपस्थिताम्। अनन्यपूर्वां राजेन्द्र त्वत्प्रसादाभिकाक्षिणीम्॥<br><br>5717: तामेवं भाषमाणां तु शाल्व: काशिपते: सुताम्। अत्यजद् भरतश्रेष्ठ जीर्णां त्वचमिवोरगः॥<br><br>5718: एवं बहुविधैर्वाक्यैर्याच्यमानस्तया नृपः। नाश्रद्दधच्छाल्वपतिः कन्यायां भरतर्षभ। ॥<br><br>5719: ततः सा मन्युनाऽऽविष्टा ज्येष्ठा काशिपतेः सुता। अब्रवीत् साश्रुनयना बाष्यविप्लुतया गिरा। ॥<br><br>5720: त्वया त्यक्ता गमिष्यामि यत्र तत्र विशाम्पते। तत्र मे गतयः सन्तु सन्तः सत्यं यथा ध्रुवम्॥<br><br>5721: एवं तां भाषमाणां तु कन्यां शाल्वपतिस्तदा। परितत्याज कौरव्य करुणं परिदेवतीम्॥<br><br>5722: गच्छ गच्छेति तां शाल्वः पुनः पुनरभाषत। बिभेमि भीष्मात् सुश्रोणि त्वं च भीष्मपरिग्रहः॥<br><br>5723: एवमुक्ता तु सा तेन शाल्वेनादीर्घदर्शिना। निश्चक्राम पुराद् दीना रुदती कुररी यथा॥<br><br>5724: भीष्म उवाच निष्क्रामन्ती तु नगराच्चिन्तयामास दुःखिता। पृथिव्यां नास्ति युवतिर्विषमस्थतरा मया॥<br><br>5725: बन्धुभिर्विप्रहीणास्मि शाल्वेन च निराकृता। न च शक्यं पुनर्गन्तुं मया वारणसाह्वयम्॥<br><br>5726: अनुज्ञाता तु भीष्मेण शाल्वमुद्दिश्य कारणम्। किं नु गर्हाम्यथात्मानमथ भीष्मं दुरासदम्॥<br><br>5727: अथवा पितरं मूढं यो मेऽकार्षीत् स्वयंवरम्। मयाऽयं स्वकृतो दोषो याऽहं भीष्मरथात् तदा॥<br><br>5728: प्रवृत्ते दारुणे युद्धे शाल्वार्थं नापतं पुरा। तस्येयं । ननिर्वृत्तिर्यदापन्नाऽस्मि मूढवत्॥<br><br>5729: धिग् भीष्मं धिक् च मे मन्दं पितरं मूढचेतसम्। येनाहं वीर्यशुल्केन पण्यस्त्रीव प्रचोदिता॥<br><br>5730: धिमां धिक् शाल्वराजानं धिग् धातारमथापि वा। येषां दुर्नीतभावे प्राप्ताऽस्यापदमुत्तमाम्॥<br><br>5731: सर्वथा भागधेयानि स्वानि प्राप्नोति मानवः। अनयस्यास्य तु मुखं भीष्मः शान्तनवो मम॥<br><br>5732: सा भीष्मे प्रतिकर्तव्यमहं पश्यामि साम्प्रतम्। तपसा वा युधा वाऽपि दुःखहेतुः स मतः॥<br><br>5733: को नु भीष्मं युधा चेदुमुत्सहेत महीपतिः। एवं सा परिनिश्चित्य जगाम नगराद् बहिः॥<br><br>5734: आश्रमं पुण्यशीलानां तापसानां महात्मनाम्। ततस्तामवसद् रात्रिं तापसैः परिवारिता॥<br><br>5735: मे आचख्यौ च यथावृत्तं सर्वमात्मनि भारत। विस्तरेण महाबाहो निखिलेन शुचिस्मिता। हरणं च विसर्गं च शाल्वेन च विसर्जनम्॥<br><br>5736: ततस्तत्र महानासीद् ब्राह्मणः संशितव्रतः। शैखावत्यस्तपोवृद्धः शास्त्रे चारण्यके गुरुः॥<br><br>5737: आर्ती तामाह स मुनिः शैखावत्यो महातपाः। निःश्वसन्ती सती बालां दुःखशोकपरायणाम्॥<br><br>5738: एवं गते तु किं भद्रे शक्यं कर्तुं तपस्विभिः। आश्रमस्थैर्महाभागे तपोयुक्तर्महात्मभिः॥<br><br>5739: सा त्वेनमब्रवीद् राजन् क्रियतां मदनुग्रहः। प्राव्राज्यमहमिच्छामि तपस्तप्स्यामि दुश्चरम्॥<br><br>5740: मयैव यानि कर्माणि पूर्वदेहे तु मूढया। कृतानि नूनं पापानि तेषामेतत् फलं ध्रुवम्॥<br><br>5741: नोत्सहे तु पुनर्गन्तुं स्वजनं प्रति तापसाः। प्रत्याग्याता निरानन्दा शाल्वेन च निराकृता॥<br><br>5742: उपदिष्टमिहेच्छामि तापस्यं वीतकल्मषाः। युष्माभिर्देवसंकाशैः कृपा भवतु वो मयि॥<br><br>5743: स तामाश्वासयत् कन्यां दृष्टान्तागमहेतुभिः। सान्त्वयामास कार्यं च प्रतिजज्ञे द्विजैः सह॥<br><br>5744: भीष्म उवाच ततस्ते तपासाः सर्वे कार्यवन्तोऽभवंस्तदा। तां कन्यां चिन्तयन्तस्ते किं कार्यमिति धर्मिणः॥<br><br>5745: केचिदाहुः पितुर्वेश्म नीयतामिति तापसाः। केचिदस्मदुपालम्भे मतिं चक्रुर्हि तापसाः॥<br><br>5746: केचिच्छाल्वपतिं गत्वा नियोज्यमिति मेनिरे। नेति केचिद् व्यवस्यन्ति प्रत्याख्याता हि तेन सा॥<br><br>5747: एवं गते तु किं शक्यं भद्रे कर्तुं मनीषिभिः। पुनरूचुश्च तां सर्वे तापसाः संशितव्रताः॥<br><br>5748: अलं प्रव्रजितेनेह भद्रे शृणु हितं वचः। इतो गच्छस्व भनं ते पितुरेव निवेशनम्॥<br><br>5749: प्रतिपत्स्यति राजा स पिता ते यदनन्तरम्। तत्र वत्स्यसि कल्याणि सुखं सर्वगुणान्विता॥<br><br>5750: न च तेऽन्या गतिाय्या भवेद् भद्रे यथा पिता। पतिर्वापि गतिर्नार्याः पिता वा वरवर्णिनि॥<br><br>5751: गतिः पतिः समस्थाया विषमे च पिता गतिः। प्रव्रज्या हि सुदुःखेयं सुकुमार्या विशेषतः॥<br><br>5752: राजपुत्र्याः प्रकृत्या च कुमार्यास्तव भामिनि। भद्रे दोषा हि विद्यन्ते बहवो वरवर्णिनि॥<br><br>5753: आश्रमे वै वसन्त्यास्ते न भवेयुः पितुर्गुहे। ततस्त्वन्येऽब्रुवन् वाक्यं तापसास्तां तपस्विनीम्॥<br><br>5754: त्वामिहैकाकिनी दृष्ट्वा निर्जने गहने वने। प्रार्थयिष्यन्ति राजानस्तस्मान्मैवं मनः कृथाः॥<br><br>5755: अम्बोवाच न शक्यं काशिनगरं पुनर्गन्तुं पितुर्ग्रहान्। अवज्ञाता भविष्यामि बान्धवानां न संशयः॥<br><br>5756: उषिताऽस्मि तथा बाल्ये पितुर्वेश्मनि तापसाः। नाहं गमिष्ये भद्रं वस्तत्र यत्र पिता मम। तपस्तप्तुमभीप्सामि तापसैः परिरक्षिता॥<br><br>5757: यथा परेऽपि मे लोके न स्यादेवं महात्ययः। दौर्भाग्यं तापसश्रेष्ठास्तस्मात् तप्स्याम्यहं तपः॥<br><br>5758: भीष्म उवाच इत्येवं तेषु विप्रेषु चिन्तयत्सु यथातथम्। राजर्षिस्तद् वनं प्राप्तस्तपस्वी होत्रवाहनः॥<br><br>5759: ततस्ते तापसाः सर्वे पूजयन्ति स्म तं नृपम्। पूजाभिः स्वागताधाभिरासनेनोदकेन च॥<br><br>5760: तस्योपविष्टस्य सतो विश्रान्तस्योपशृण्वतः। पुनरेव कथां चक्रुः कन्यां प्रति वनौकसः॥<br><br>5761: अम्बायास्तां कथां श्रुत्वा काशिराज्ञश्च भारत। राजर्षिः स महातेजा बभूवोद्विग्नमानसः॥<br><br>5762: पिता तदा। तां तथावादिनीं श्रुत्वा दृष्ट्वा च स महातपाः। राजर्षिः कृपयाऽऽविष्टो महात्मा होत्रवाहनः॥<br><br>5763: स वेपमान उत्थाय मातुस्तस्याः तां कन्यामङ्कमारोप्य पर्यश्वासयत् प्रभो॥<br><br>5764: स तामपृच्छत् कात्स्येन व्यसनोत्पत्तिमादितः। सा च तस्मै यथावृत्तं विस्तरेण न्यवेदयत्॥<br><br>5765: ततः स राजर्षिरभूद् दुःखशोकसमन्वितः। कार्यः च प्रतिपेदे तन्मनसा सुमहातपाः॥<br><br>5766: अब्रवीद् वेषमानश्च कन्यामाः सुदुःखितः। मा गाः पितुर्गृहं भद्रे मातुस्ते जनको ह्यहम्॥<br><br>5767: दुःखं छिन्द्यामहं ते वै मयि वर्तस्व पुत्रिके। पर्याप्तं ते मनो वत्से यदेवं परिशुष्यसि॥<br><br>5768: गच्छ मद्वचनाद् रामं जामदग्न्यं तपस्विनम्। रामस्ते सुमहद् दुःखं शोकं चैवापनेष्यति॥<br><br>5769: हनिष्यति रणे भीष्मं न करिष्यति चेद् वचः। तं गच्छ भार्गवश्रेष्ठं कालाग्निसमतेजसम्॥<br><br>5770: प्रतिष्ठापयिता स त्वां समे पथि महातपाः। ततस्तु सुखरं बाष्पमुत्सृजन्ती पुनः पुनः॥<br><br>5771: अब्रवीत् पितरं मातुः सा तदा होत्रवाहनम्। अभिवादयित्वा शिरसा गमिष्ये तव शासनात्॥<br><br>5772: अपि नामाद्य पश्येयमार्यं तं लोकविश्रुतम्। कथं च तीव्र दुःखं मे नाशयिष्यति भार्गवः। एतदिच्छाम्यहं ज्ञातुं यथा यास्यामि तत्र वै॥<br><br>5773: होत्रवाहन उवाच रामं द्रक्ष्यसि भद्रे त्वं जामदग्न्यं महावने। उग्रे तपसि वर्तन्तं सत्यसंधं महाबलम्॥<br><br>5774: महेन्द्रं वै गिरिश्रेष्ठं रामो नित्यमुपास्ति ह। ऋषयो वेदविद्वांसो गन्धर्वाप्सरसस्तथा। । तत्र गच्छस्व भद्रं ते ब्रूयाश्चैनं वचो मम। अभिवाद्य च तं मूर्धां तपोवृद्धं दृढव्रतम्॥<br><br>5775: ब्रूयाचैनं पुनर्भद्रे यत् ते कार्यं मनीषितम्। मयि संकीतिते रामः सर्वं तत् ते करिष्यति॥<br><br>5776: मम रामः सखा वत्से प्रीतियुक्तः सुहृच्च मे। जमदग्निसुतो वीरः सर्वशस्त्रभृतां वरः॥<br><br>5777: एवं ब्रुवति कन्यां तु पार्थिवे होत्रवाहने। अकृतव्रणः प्रादुरासीद् रामस्यानुचरः प्रियः॥<br><br>5778: ततस्ते मुनयः सर्वे समुत्तस्थुः सहस्रशः। स च राजा वयोवृद्धः सृञ्जयो होत्रवाहनः॥<br><br>5779: ततो दृष्ट्वा कृतातिथ्यमन्योन्यं ते वनौकसः। सहिता भरतश्रेष्ठ निषेदुः परिवार्य तम्॥<br><br>5780: ततस्ते कथयामासुः कथास्तास्ता मनोरमाः। धन्या दिव्याश्च राजेन्द्र प्रीतिहर्षमुदा युताः॥<br><br>5781: ततः कथान्ते राजर्षिर्महात्मा होत्रवाहनः। राम श्रेष्ठं महर्षीणामपृच्छदकृतव्रणम्॥<br><br>5782: क्व सम्प्रति महाबाहो जामदग्न्यः प्रतापवान्। अकृतव्रण शक्यो वै दुष्टुं वेदविदां वरः॥<br><br>5783: अकृतव्रण उवाच भवन्तमेव सततं रामः कीर्तयति प्रभो। सृञ्जयो मे प्रियसखो राजर्षिरिति पार्थिव॥<br><br>5784: इह रामः प्रभाते श्वो भवितेति मतिर्मम। द्रष्टास्येनमिहायान्तं तवं दर्शनकाझ्या॥<br><br>5785: इयं च कन्या राजर्षे किमर्थं वनमागता। कस्य चेयं तव च का भवतीच्छामि वेदितुम्॥<br><br>5786: होत्रवाहन उवाच दौहित्रीयं मम विभो काशिराजसुता प्रिया। ज्येष्ठा स्वयंवरे तस्थौ भगिनीभ्यां सहानघ॥<br><br>5787: इयमम्बेति विख्याता ज्येष्ठा काशिपतेः सुता। अम्बिकाम्बालिके कन्ये कनीयस्यौ तपोधन॥<br><br>5788: समेतं पार्थिवं क्षत्रं काशिपूर्यां ततोऽभवत्। कन्यानिमित्तं विप्रर्षे तत्रासीदुत्सवो महान्॥<br><br>5789: ततः किल महावीर्यो भीष्मः शान्तनवो नृपान्। अधिक्षिप्य महातेजास्तिस्रः कन्या जहारताः॥<br><br>5790: निर्जित्य पृथिवीपालानथं भीष्मो गजाह्वयम्। आजगाम विशुद्धात्मा कन्याभिः सह भारतः॥<br><br>5791: सत्यवत्यै निवेद्याथ विवाहं समनन्तरम्। भ्रातुर्विचित्रवीर्यस्य समाज्ञापयत प्रभुः॥<br><br>5792: तं तु वैवाहिकं दृष्ट्वा कन्येयं समुपार्जितम्। अब्रवीत् तत्र गाङ्गेयं मन्त्रिमध्ये द्विजर्षभ॥<br><br>5793: मया शाल्वपतिर्वीरो मनसाभिवृतः पतिः। न मामर्हसि धर्मज्ञ दातुं भ्रात्रेऽन्यमानसाम्॥<br><br>5794: तच्छ्रुत्वा वचनं भीष्मः सम्मन्त्र्य सह मन्त्रिभिः। निश्चित्य विससर्जेमां सत्यवत्या मते स्थितः॥<br><br>5795: अनुज्ञाता तु भीष्मेण शाल्वं सौभपतिं ततः। कन्येयं मुदिता तत्र काले वचनमब्रवीत्॥<br><br>5796: विसर्जिताऽस्मि भीष्मेण धर्मं मां प्रतिपादय। मनसाभिवृतः पूर्वं मया त्वं पार्थिवर्षभ॥<br><br>5797: प्रत्याचख्यौ च शाल्वोऽस्याश्चारित्रस्याभिशङ्कितः। सेयं तपोवनं प्राप्ता तापस्येऽभिरता भृशम्॥<br><br>5798: मया च प्रत्यभिज्ञाता वंशस्य परिकीर्तनात्। अस्य दुःखस्य चोत्पत्तिं भीष्ममेवेह मन्यते॥<br><br>5799: अम्बोवाच भगवन्नेवमेवेह यथाऽऽह पृथिवीपतिः। शरीरकर्ता मातुर्मे सृञ्जयो होत्रवाहनः॥<br><br>5800: न झुत्सहे स्वनगरं प्रतियातुं तपोधन। अपमानभयाच्चैव व्रीडया च महामुने॥<br><br>5801: यत् तु मां भगवान् रामो वक्ष्यति द्विजसत्तम। तन्मे कार्यतमं कार्यमिति मे भगवन् मतिः॥<br><br>5802: अकृतव्रण उवाच दुःखद्वयमिदं भद्रे कतरस्य चिकीर्षसि। प्रतिकर्तव्यमबले तत् त्वं वत्से वदस्व मे॥<br><br>5803: यदि सौभपतिर्भद्र नियोक्तव्यो मतस्तव नियोक्ष्यति महात्मा स रामस्त्वद्धितकाम्यया। ॥<br><br>5804: अथापगेयं भीष्मं त्वं रामेणेच्छसि धीमता। रणे विनिर्जितं द्रष्टुं कुर्यात् तदपि भार्गवः॥<br><br>5805: सृञ्जयस्य वचः श्रुत्वा तव चैव शुचिस्मिते। यदत्र ते भृशं कार्यं तदद्यैव विचिन्त्यताम्॥<br><br>5806: अम्बोवाच अपनीताऽस्मि भीष्मेण भगवन्नविजानता। नाभिजानाति मे भीष्मो ब्रह्मन् शाल्वगतं मनः॥<br><br>5807: एतद् विचार्य मनसा भवानेतद् विनिश्चयम्। विचिनोतु यथान्यायं विधानं क्रियतां तथा॥<br><br>5808: भीष्मे वा कुरुशार्दूले शाल्वराजेऽथवा पुनः। उभयोरेव वा ब्रह्मन् युक्त यत् तत् समाच॥<br><br>5809: निवेदितं मया ह्येतद् दुःखमूलं यथातथम्। विधानं तत्र भगवन् कर्तुमर्हसि युक्तितः॥<br><br>5810: अकृतव्रण उवाच उपपन्नमिदं भद्रे यदेवं वरवर्णिनि। धर्मं प्रति वचो ब्रूयाः शृणु चेदं वचो मम॥<br><br>5811: यदि त्वामापगेयो वै न नयेद् गजसाह्वयम्। शाल्वस्त्वां शिरसा भीरु गृह्णीयाद् रामचोदितः॥<br><br>5812: तेन त्वं निर्जिता भद्रे यस्मानीताऽसि भाविनि। संशयः शाल्वराजस्य तेन त्वयि सुमध्यमे॥<br><br>5813: भीष्मः पुरुषमानी च जितकाशी तथैव च। युक्ता भीष्मे कारयितुं तव॥<br><br>5814: अम्बोवाच ममाप्येष सदा ब्रह्मन् हृदि कामोऽमिवर्तते। घातयेयं यदि रणे भीष्ममित्येव नित्यदा॥<br><br>5815: भीष्मं वा शाल्वराजं वा यं वा दोषेण गच्छसि। प्रशाधि तं महाबाहो यत्कृतेहं सुदुःखिता॥<br><br>5816: भीष्म उवाच एवं कथयतामेव तेषां स दिवसो गतः। रात्रिश्च भरतश्रेष्ठ सुखशीतोष्णमारुता॥<br><br>5817: ततो रामः प्रादुरासीत् प्रज्वलन्निव तेजसा। शिष्यैः परिवृतो राजन् जटाचीरधरो मुनिः॥<br><br>5818: धनुष्पाणिरदीनात्मा खङ्गं बिभ्रत् परश्वधी। विरजा राजशार्दूल सृञ्जयं सोऽभ्ययानृपम्॥<br><br>5819: ततस्तं तापसा दृष्ट्वा स च राजा महातपाः। तस्थुः प्राञ्चलयो राजन् सा च कन्या तपस्विनी॥<br><br>5820: पूजयामासुरव्यचा मधुपर्केण भार्गवम्। अर्चितश्च यथान्यायं न पिसाद सहैव तैः॥<br><br>5821: ततः पूर्वव्यतीतानि कथयन्तौ स्म तावुभौ। आसातां जामदग्न्यश्च सृञ्जयश्चैव भारत॥<br><br>5822: तथा कथान्ते राजर्षि गुश्रेष्ठं महाबलम्। उवाच मधुरं काले रामं वचनमर्थवत्॥<br><br>5823: रामेयं मम दौहित्री काशिराजसुता प्रभो। अस्याः शृणु यथातत्त्वं कार्यं कार्यविशारद॥<br><br>5824: परमं कथ्यतां चेति तां रामः प्रत्यभाषत। तत: साभ्यगमद् रामं ज्वलन्तमिव पावकम्॥<br><br>5825: ततोऽभिवाद्य चरणौ रामस्य शिरसा शुभौ। स्पृष्ट्वा पद्मदलामाभ्यां पाणिभ्यामग्रतः स्थिता॥<br><br>5826: सरोद सा शोकवती बाष्पव्याकुललोचना। प्रपेदे शरणं चैव शरण्यं भृगुनन्दनम्॥<br><br>5827: राम उवाच यथा त्वं सृञ्जयस्यास्य तथा मे त्वं नृपात्मजे। ब्रूहि यत् ते मनोदुःखं करिष्ये वचनं तव॥<br><br>5828: अम्बोवाच भगवशरणं त्वाद्य प्रपन्नाऽस्मि महाव्रतम्। शोकपङ्कार्णवान्मग्नां घोरादुद्धर मां विभो॥<br><br>5829: भीष्म उवाच तस्याश्च दृष्ट्वा रूपं च वपुश्चाभिनवं पुनः। सौकुमार्यं परं चैव रामश्चिन्तापरोऽभवत्॥<br><br>5830: किमियं वक्ष्यतीत्येवं विममर्श भृगूद्वहः। इति दध्यौ चिरं रामः कृपयाभिपरिप्लुतः॥<br><br>5831: कथ्यतामिति सा भूयो रामेणोक्ता शुचिस्मिता। सर्वमेव यथातत्त्वं कथयामास भार्गवे॥<br><br>5832: तच्छ्रुत्वा जामदग्न्यस्तु राजपुत्र्या वचस्तदा। उवाच ता वरारोहां निश्चित्यार्थविनिश्चयम्॥<br><br>5833: राम उवाच प्रेषयिष्यामि भीष्माय कुरुश्रेष्ठाय भाविनि। करिष्यति वचो मह्यं श्रुत्वा च स नराधिपः॥<br><br>5834: न चेत् करिष्यति वचो मयोक्तं जाह्नवीसुतः। धक्ष्याम्यहं रणे भद्रे सामात्यं शस्त्रतेजसा॥<br><br>5835: अथवा ते मतिस्तत्र राजपुत्रि न वर्तते। यावच्छाल्वपतिं वीरं योजनयाम्यत्र कर्माणि॥<br><br>5836: अम्बोवाच विसर्जिताऽहं भीष्मेण श्रुत्वैव भृगुनन्दन। शाल्वराजगतं भावं मम पूर्वं मनीषितम्॥<br><br>5837: सौमराजमुपेत्याहमवोचं दुर्वचं वचः। न च मां प्रत्यगृह्णात् स चारित्र्यपरिशङ्कितः॥<br><br>5838: एतत् सर्वं विनिश्चित्य स्वबुद्ध्या भृगुनन्दन। यदत्रौपयिकं कार्यं तच्चिन्तयितुमर्हसि॥<br><br>5839: मम तु व्यसनस्यास्य भीष्मो मूलं महाव्रतः। येनाहं वशमानीता समुक्षिप्य बलात् तदा॥<br><br>5840: भीष्मं जहि महाबाहो यत्कृते दुःखमीदृशम्। प्राप्ताहं भृगुशार्दूल चराम्यप्रियमुत्तमम्॥<br><br>5841: स हि लुब्धश्च नीचश्च जितकाशी च भार्गव। तस्मात् प्रतिक्रिया कर्तुं युक्ता तस्मै त्वयाऽघ॥<br><br>5842: एष मे क्रियमाणाया भारतेन तदा विभो। अभवद्भदि संकल्पो घातयेयं महाव्रतम्॥<br><br>5843: तस्मात् कामं ममायेमं राम सम्पादयानघ। जहि भीष्मं महाबाहो यथा वृत्रं पुरंदरः॥<br><br>5844: भीष्म उवाच एवमुक्तस्तदा रामो जहि भीष्ममिति प्रभो। उवाच रुदती कन्यां चोदयन्तीं पुनः पुनः॥<br><br>5845: काश्ये न कामं गृह्णामि शस्त्रं वै वरवर्णिनि। ऋते ब्रह्मविदां हेतोः किमन्यत् करवाणि ते॥<br><br>5846: वाचा भीष्मश्च शाल्वश्च मम राज्ञि वसानुगौ। भविष्यतोऽनवद्याङ्गि तत् करिष्यामि मा शुचः॥<br><br>5847: न तु शस्त्रं ग्रहीष्यामि कथंचिदपि भाविनि। ऋते नियोगाद् विप्राणामेष मे समयः कृतः॥<br><br>5848: अम्बोवाच मम दुःखं भगवता व्यपनेयं यतस्ततः। तच्च भीष्मप्रसूतं मे तं जहीश्वर मा चिरम्॥<br><br>5849: राम उवाच काशिकन्ये पुनर्बंहि भीष्मस्ते चरणावुभौ। शिरसा वन्दना.ऽपि ग्रहीयष्यति गिरा मम॥<br><br>5850: अम्बोवाच जहि भीष्मं रणे राम गर्जन्तमसुरं यथा। समाहूतो रणे राम मम चेदिच्छसि प्रियम्। प्रतिश्रुतं च यदपि तत् सत्यं कर्तुमर्हसि॥<br><br>5851: भीष्म उवाच तयोः संवदतोरेवं राजन् रामाम्बयोस्तदा। ऋषिः परमधर्मात्मा इदं वचनमब्रवीत्॥<br><br>5852: शरणागतां महाबाहो कन्यां न त्यक्तुमर्हसि। यदि भीष्मो रणे राम समाहूतस्त्वया मृधे॥<br><br>5853: निर्जितोऽस्मीति वा ब्रूयात् कुर्याद् वा वचनं तव। कृतमस्या भवेत् कार्यं कन्याया भृगुनन्दन॥<br><br>5854: वाक्यं सत्यं च ते वीर भविष्यति कृतं विभो। इयं चापि प्रतिज्ञा ते तदा राम महामुने॥<br><br>5855: जित्वा वै क्षत्रियान् सर्वान् ब्राह्मणेषु प्रतिश्रुता। ब्राह्मणः क्षत्रियो वैश्यः शूद्रश्चैव रणे यदि॥<br><br>5856: ब्रह्मद्विड भविता तं वै हनिष्यामीति भार्गव। शरणार्थं प्रपन्नानां भीतानां शरणार्थिनाम्॥<br><br>5857: न शक्ष्यामि परित्यागं कर्तुं जीवन् कथंचन। यश्च कृत्स्नं रणे क्षत्रं विजेष्यति समागतम्॥<br><br>5858: दीप्तात्मानमहं तं च हनिष्यामीति भार्गव। स एवं विजयी राम भीष्मः कुरुकुलोद्वहः। तेन युध्यस्व संग्रामे समेत्य भृगुनन्दन। ॥<br><br>5859: राम उवाच स्मराम्यहं पूर्वकृतां प्रतिज्ञामृषिसत्तम। तथैव च चरिष्यामि यथा साम्नैव लप्स्यते॥<br><br>5860: कार्यमेतन्महद् ब्रह्मन् काशिकन्यामनोगतम्। गमिष्यामि स्वयं तत्र कन्यामादाय यत्र सः॥<br><br>5861: यदि भीष्मो रणश्लाघी न करिष्यति मे वचः। हनिष्याम्येनमुद्रिक्तमिति मे निश्चिता मतिः॥<br><br>5862: न हि बाणा मयोत्सृष्टाः सज्जन्तीह शरीरिणाम्। कायेषु विदितं तुभ्यं पुरा क्षत्रियसंगरे॥<br><br>5863: एवमुक्त्वा ततो रामः सह तैर्ब्रह्मवादिभिः। प्रयाणाय मतिं कृत्वा समुत्तस्थौ महातपाः॥<br><br>5864: ततस्ते तामुषित्वा तु रजनीं तत्र तापसाः। हुताग्नयो जप्तजप्याः प्रतस्थुर्मज्जिघांसया॥<br><br>5865: अभ्यगच्छत् ततो रामः सह तैब्रह्मवादिभिः। कुरुक्षेत्रं महाराज कन्यया सह भारत॥<br><br>5866: न्यविशन्त ततः सर्वे परिगृह्य सरस्वतीम्। तापसास्ते महात्मानो भृगुश्रेष्ठपुरस्कृताः॥<br><br>5867: भीष्म उवाच ततस्तृतीये दिवसे संदिदेश व्यवस्थितः। कुरु प्रियं स मे राजन् प्राप्तोऽस्मीति महाव्रतः॥<br><br>5868: तमागतमहं श्रुत्वा विषयान्तं महाबलम्। अभ्यगच्छं जवेनाशु प्रीत्या तेजोनिधिं प्रभुम्॥<br><br>5869: गां पुरस्कृत्य राजेन्द्रं ब्राह्मणैः परिवारितः। ऋत्विभिर्देवकल्पैश्च तथैव च पुरोहितैः॥<br><br>5870: स मामभिगतं दृष्ट्वा जामदग्न्यः प्रतापवान्। प्रतिजग्राह तां पूजां वचनं चेदमब्रवीत्॥<br><br>5871: राम उवाच भीष्म कां बुद्धिमास्थाय काशिराजसुता तदा। अकामेन त्वयाऽऽनीता पुनश्चैव विसर्जिता॥<br><br>5872: विभ्रंशिता त्वया हीयं धर्मादास्ते यशस्विनी। परामृष्टां त्वया हीमां को हि गन्तुमिहार्हति॥<br><br>5873: प्रत्याख्याता हि शाल्वेन त्वयाऽऽनीतेति भारत। तस्मादिमा मन्नियोगात् प्रतिगृह्णीष्व भारत॥<br><br>5874: स्वधर्मं पुरुषव्याघ्र राजपुत्री लभत्वियम्। न युक्तस्त्ववमानोऽयं राज्ञां कर्तुं त्वयानघ॥<br><br>5875: ततस्तं वै विमनसमुदीक्ष्याहमथाब्रुवम्। नाहमेनां पुनर्दद्यां ब्रह्मन् भ्रात्रे कथंचन॥<br><br>5876: शाल्वस्याहमिति प्राह पुरा मामेव भार्गव। मया चैवाभ्यनुज्ञाता गतेयं नगरं प्रति॥<br><br>5877: न भयान्नाप्यनुक्रोशान्नार्थलोभान्न काम्यया। क्षात्रं धर्ममहं जह्यामिति मे व्रतमाहितम्॥<br><br>5878: अथ मामब्रवीद् रामः क्रोधपर्याकुलेक्षणः। न करिष्यसि चेदेतद् वाक्यं मे नरपुङ्गव॥<br><br>5879: हनिष्यामि सहामात्यं त्वामद्येति पुनः पुनः। संरम्भादब्रवीद् रामः क्रोधपर्याकुलेक्षणः॥<br><br>5880: तमहं गीीरिष्टाभि पुनः पुनररिंदम। अयाचं भृगुशार्दूलं न चैव प्रशशाम सः॥<br><br>5881: प्रणम्य तमहं मूर्धा भूयो ब्राह्मणसत्तमम्। अब्रूवं कारणं किं तद् यत् त्वं युद्धं मयेच्छसि॥<br><br>5882: इष्वस्त्रं मम बालस्य भवतैव चतुर्विधम्। उपदिष्टं महाबाहो शिष्योऽस्मि तव भार्गव॥<br><br>5883: ततो मामब्रवीद् रामः क्रोधसंरक्तलोचनः। जानी मां गुरुं भीष्म गृह्णासीमां न चैव ह॥<br><br>5884: सुतां काश्यस्य कौरव्य मत्प्रियार्थं महामते। न हि ते विद्यते शान्तिरन्यथा कुरुनन्दन॥<br><br>5885: गृहाणेमां महाबाहो रक्षस्व कुलमात्मनः। त्वया विभ्रंशिता हीयं भर्तारं नाधिगच्छति॥<br><br>5886: तथा ब्रूवन्तं तमहं रामं पुरपुरंजयम्। नैतदेवं पुनर्भावि ब्रह्मर्षे किं श्रमेण ते॥<br><br>5887: गुरुत्वं त्वयि सम्प्रेक्ष्य जामदग्न्य पुरातनम्। प्रसादये त्वां भगवस्त्यक्तैषा तु पुरा मया॥<br><br>5888: को जातु परभावां हि नारी व्यालीमव स्थिताम्। वासयेत गृहे जानन् स्त्रीणां दोषो महात्ययः॥<br><br>5889: न भयाद् वासवस्यापि धर्म जह्यां महाव्रत। प्रसीद मा वा यद्वा ते कार्यं तत्कुरु मा चिरम्॥<br><br>5890: अयं चापि विशुद्धात्मन् पुराणे श्रूयते विभो। मरुत्तेन महाबुद्धे गीतः श्लोको महात्मना॥<br><br>5891: गुरोरप्यवलिप्तस्य कार्याकार्यमजानतः। उत्पथप्रतिपन्नस्य परित्यागो विधीयते॥<br><br>5892: स त्व गुरुरिति प्रेम्णा मया सम्मानितो भृशम्। गुरुवृत्तिं न जीनीघे तस्माद योत्स्यामि वै त्वया॥<br><br>5893: गुरुं न हन्यां समरे ब्राह्मणं च विशेषतः। विशेषतस्तपोवृद्धमेवं क्षान्तं मया तव॥<br><br>5894: उद्यतेषुमथो दृष्ट्वा ब्राह्मणं क्षत्रबन्धुवत्। यो हन्यात् समरे क्रुद्धं युध्यन्तमपलायिनम्॥<br><br>5895: ब्रह्महत्या न तस्य स्यादिति धर्मेषू निश्चयः। क्षत्रियाणां स्थितो धर्मं क्षत्रियोऽस्मि तपोधन॥<br><br>5896: यो यथा वर्तते यस्मिंस्तस्मिन्नेव प्रवयर्तयन्। नाधर्मं समवाप्नोति न चाश्रेयश्च विन्दति॥<br><br>5897: अर्थं वा यदि वा धर्म समर्थो देशकालवित्। अर्थसंशयमापन्नः श्रेयान्निः संशयो नरः॥<br><br>5898: यस्मात् संशयितेऽप्यर्थेऽयथान्यायं प्रवर्तसे। तस्माद् योत्स्यामि सहितस्त्वया राम महाहवे॥<br><br>5899: पश्य मे बाहुवीर्यं विक्रमं चातिमानुषम्। एवं गतेऽपि तु मया यच्छक्यं भृगुनन्दन। ॥<br><br>5900: तत् करिष्ये कुरुक्षेत्रे योत्स्ये विप्र त्वया सह। द्वन्द्वे राम यथेष्टं मे सज्जीभव महाद्युते॥<br><br>5901: तत्र त्वं निहतो राम मया शरशतार्दितः। प्राप्स्यसे निर्जिताँल्लोकान् शस्त्रपूतो महारणे॥<br><br>5902: स गच्छ विनिवर्तस्व कुरुक्षेत्रं रणप्रिय। तत्रैष्यामि महाबाहो युद्धाय त्वांत पोधन॥<br><br>5903: अपि तत्र त्वया राम कृतं शौचं पुरा पितुः। तत्राहमपि हत्वा त्वां शौचं कर्ताऽस्मि भार्गव॥<br><br>5904: तत्र राम समागच्छ त्वरितं युद्धदुर्मदा व्यपनेष्यामि ते दर्थं पौराणं ब्राह्मणब्रुव॥<br><br>5905: यच्चापि कत्थसे परिवत्सरे। निर्जिताः क्षत्रिया लोके मयैकेनेति तच्छृणु॥<br><br>5906: न तदा जातवान् भीष्मः क्षत्रियो वापि मद्विधः। पश्चाज्जातानि तेजांसि तृणेषु ज्वलितं त्वया। ॥<br><br>5907: यस्ते युद्धमयं दधैं कामं च व्यपनाशयेत्। सोऽहं जातो महाबाहो भीष्मः परपुरंजयः। व्यपनेष्यामि ते दर्प युद्धे राम न संशयः॥<br><br>5908: भीष्म उवाच ततो मामब्रवीद् रामः प्रहसन्निव भारत। दिष्ट्या भीष्म मया साधू योद्धुमिच्छसि संगरे॥<br><br>5909: अयं गच्छामि कौरव्य कुरुक्षेत्रं त्वया सह। भाषितं ते करिष्यामि तत्रागच्छ परंतप॥<br><br>5910: तत्र त्वां निहतं माता मया शरशताचितम्। जाह्नवी पश्यतां भीष्म गृध्रकङ्कबलाशनम्॥<br><br>5911: कृपणं त्वामभिप्रेक्ष्य सिद्धचारणसेविता। मया विनिहतं देवी रोदतामद्य पार्थिव॥<br><br>5912: अतदर्हा महाभागा भगीरथसुताऽधा। या त्वामजीजनन्मन्दं युद्धकामुकमातुरम्॥<br><br>5913: एहि गच्छ मया भीष्म युद्धकामुद दुर्मद। गृहाण सर्वं कौरव्य रथादि भरतर्षभ॥<br><br>5914: इति ब्रवाणां तमहं रामं परपुरंजयम्। प्रणम्य शिरसा राममेवमस्त्वित्यथाब्रुवम्॥<br><br>5915: एवमुक्त्वा ययौ रामः कुरुक्षेत्रं युयुत्सया। प्रविश्य नगरं चाहं सत्यवत्यै न्यवेदयम्॥<br><br>5916: ततः कृतस्वस्त्ययनो मात्रा च प्रतिनन्दितः। द्विजातीन् वाच्य पुण्याहं स्वस्ति चैव महाद्युते॥<br><br>5917: रथमास्थाय रुचिरं राजतं पाण्डुरैर्हयैः। सूपस्करं स्वधिष्ठानं वैयाघ्रपरिवारणम्॥<br><br>5918: उपपन्नं महाशस्त्रैः सर्वोपकरणान्वितम्। तत्कुलीनेन वीरेण हयशास्त्रविदाणे॥<br><br>5919: यत्तुं सूतेन शिष्टेन बहुशो दृष्टकर्मणा। दंशितः पाण्डुरेणाहं कवचेन वपुष्मता॥<br><br>5920: पाण्डुरं कार्मुकं गृह्य प्राया भरतसत्तम। पाण्डुरेणातपत्रेण ध्रियमाणेन मूर्धनि॥<br><br>5921: पाण्डुरैश्चापि व्यजनैर्वीज्यमानो नराधिप। शुक्लवासाः सितोष्णीषः सर्वशुक्लविभूषणः॥<br><br>5922: स्तूयमानो जयाशीभिनिष्क्रम्य गजसाह्वयात्। कुरुक्षेत्रं रणक्षेत्रमुपायां भरतर्षभ॥<br><br>5923: ते हयाश्चोदितास्तेन सूतेन परमाहवे। अवहन् मां भृशं राजन् मनोमारुतरंहसः॥<br><br>5924: गत्वाहं तत् कुरुक्षेत्रं स च रामः प्रतापवान्। युद्धाय सहसा राजन् पराक्रान्तौ परस्परम्॥<br><br>5925: ततः संदर्शनेऽतिष्ठं रामस्यातितपस्विनः। प्रगृह्य शङ्खप्रवरं ततः प्राधममुत्तमम्॥<br><br>5926: ततस्तत्र द्विजा राजंस्तापसाश्च वनौकसः। अपश्यन्त रणं दिव्यं देवाः सेन्द्रगणास्तदा॥<br><br>5927: ततो दिव्यानि माल्यानि प्रादुरासंस्ततस्ततः। वादित्राणि च दिव्यानि मेघवृन्दानि चैव ह॥<br><br>5928: ततस्ते तापसाः सर्वे भार्गवस्यानुयायिनः। प्रेक्षकाः समपद्यन्त परिवार्य रणाजिरम्॥<br><br>5929: ततो मामब्रवीद् देवी सर्वभूतहितैषिणी। माता स्वरूपिणी राजन् किमिदं ते चिकीर्षितम्॥<br><br>5930: गत्वाहं जामदग्न्यं तु प्रयाचिष्ये कुरूद्वह। भीष्मेण सह मा योत्सी: शिष्येणेति पुनः पुनः॥<br><br>5931: मा मैवं पुत्र निर्बन्धं कुरु विप्रेण पार्थिव। जामदग्न्येन समरे योद्धमित्येव भद्यत्॥<br><br>5932: किन्न वै क्षत्रियहणो हरतुल्यपराक्रमः। विदितः पुत्रः रामस्ते यतस्तं योद्भुमिच्छसि॥<br><br>5933: ततोऽहमब्रुवं देवीमभिवाद्य कृताञ्जलिः। सर्वं तद् भरतश्रेष्ठ यथावृत्तं स्वयंवरे॥<br><br>5934: यथा च रामो राजेन्द्र मया पूर्वं प्रचोदितः। काशिराजसुतायाश्च यथा कर्म पुरातनम्॥<br><br>5935: ततः सा राममभ्येत्य जननी मे महानदी। मदर्षं तमृर्षि वीक्ष्य क्षमयामास भार्गवम्॥<br><br>5936: भीष्मेण सह मा योत्सीः शिष्येणेति वचोऽब्रवीत्। स च तामाह याचन्तीं भीष्ममेव निवर्तय। न च मे कुरुते काममित्यहं तमुपागमम्॥<br><br>5937: वैशम्पायन उवाच ततो गङ्गा सुतस्नेहाद् भीष्मं पुनरुपागमत्। न चास्याश्चाकरोद् वाक्यं क्रोधपर्याकुलेक्षणः॥<br><br>5938: अथादृश्यत धर्मात्मा भृगुश्रेष्ठो महातपाः। आह्वयामास च तदा युद्धाय द्विजसत्तमः॥<br><br>5939: भीष्म उवाच तमहं स्मयन्निव रणे प्रत्यभाष व्यवस्थितम्। भूमिष्ठं नोत्सहे योद्धं भवन्तं रथमास्थितः॥<br><br>5940: आरोह स्यन्दनं वीर कवचं च महाभुजा बधान समरे राम यदि यो« मयेच्छसि॥<br><br>5941: ततो मामब्रवीद् रामः स्मयमानो रणाजिरे। रथो मे मेदिनी भीष्म वाहा वेदाः सदश्ववत्॥<br><br>5942: सूतश्च मातरिश्वा वै कवचं वेदमातरः। सुसंवीतो रणे ताभिर्योत्स्येऽहं कुरुनन्दन॥<br><br>5943: एवं ब्रुवाणो गान्धारे रामो मां सत्यविक्रमः। शरवातेन महता सर्वतः प्रत्यवारयत्॥<br><br>5944: ततोऽपश्यं जामदग्न्यं रथमध्ये व्यवस्थितम्। सर्वायुधवरे श्रीमत्यद्भुतोपमदर्शने॥<br><br>5945: मनसा विहते पुण्ये विस्तीर्णे नगरोपमे। दिव्याश्चयुजि संनद्धे काञ्चनेन विभूषिते॥<br><br>5946: कवचेन महाबाहो सोमार्ककृतलक्ष्मणा। धनुर्धरो बद्धतूणो बद्धगोधाङ्गलित्रवान्॥<br><br>5947: सारथ्यं कृतवांस्त्र युयुत्सोरकृतव्रणः। सखा वेदविदत्यन्तं दयितो भार्गवस्य ह॥<br><br>5948: आह्वयानः स मां युद्धे मनो हर्षयतीव मे। पुनः पुनरभिक्रोशन्नभियाहीति भार्गवः॥<br><br>5949: तमादित्यमिवोद्यन्तमनाधृष्यं महाबलम्। क्षत्रियान्तकरं राममेकमेकः समासदम्॥<br><br>5950: ततोऽहं बाणपातेषु त्रिषु वाहान् निगृह्य वै। अवतीर्यं धनुय॑स्य पदातिर्ऋषिसत्तमम्॥<br><br>5951: अभ्यागच्छं तदा राममर्चिष्यन् द्विजसत्तमम्। अभिवाद्य चैनं विधिवदब्रुवं वाक्यमुत्तमम्॥<br><br>5952: योत्स्ये त्वया रणे राम सदृशेनाधिकेन वा। गुरुणा धर्मशीलेन जयमाशास्व मे विभो॥<br><br>5953: राम उवाच एवमेतत् कुरुश्रेष्ठ कर्तव्य भूतिमिच्छता! धर्मो ह्येष महाबाहो विशिष्टैः सह युध्यताम्॥<br><br>5954: शपेयं त्वां न चेदेवमागच्छेथा विशाम्पते। युध्यस्व त्वं रणे यत्तो धैर्यमालम्ब्य कौरव॥<br><br>5955: न तु ते जयमाशासे त्वां विजेतुमहं स्थितः। गच्छ युध्यस्व धर्मेण प्रीतोऽस्मि चरितेन ते॥<br><br>5956: ततोऽहं तं नमस्कृत्य रथमारुह्य सत्वरः। प्राध्यापयं रणे शङ्ख पुनर्हेमपरिष्कृतम्॥<br><br>5957: ततो युद्धं समभवन्मम तस्य च भारत। दिवसान् सुबहून् राजन् परस्परजिगीषया। ॥<br><br>5958: स मे तस्मिन् रणे पूर्वं प्राहरत् कङ्कपत्रिभिः। षष्ट्या शतैश्च नवभिः शराणां नतपर्वणाम्॥<br><br>5959: चत्वारस्तेन मे वाहाः सूतश्चैव विशाम्पते। पर्तिरुद्धास्तथैवाहं समरे दंशितः स्थितः॥<br><br>5960: नमस्कृत्य च देवेभ्यो ब्राह्मणेभ्यो विशेषतः। तमहं स्मयन्निव रणे प्रत्यभाषं व्यवस्थितम्॥<br><br>5961: ते आचार्यता मानिता मे निर्मर्यादे ह्यपि त्वयि। भूयश्च शृणु मे ब्रह्मन् सम्पदं धर्मसंग्रह। ॥<br><br>5962: ये ते वेदाः शरीरस्था ब्राह्मण्यं यच्च ते महत्। तपश्च महत् तप्तं न तेभ्यः प्रहराम्यहम्॥<br><br>5963: प्रहरे क्षत्रधर्मस्य यं राम त्वं समाश्रितः। ब्राह्मणः क्षत्रियत्वं हि याति शस्त्रसमुद्यमात्॥<br><br>5964: पश्य मे धनुषो वीर्यं पश्य बाह्वोर्बलं मम। एष ते कार्मुकं वीर छिनधि निशितेषुणा॥<br><br>5965: तस्याहं निशितं मल्लं चिक्षेप भरतर्षभ। तेनास्य धनुषः कोटि छित्त्वा भूमावपातयम्॥<br><br>5966: तथैव च पृषत्कानां शतानि नतपर्वणाम्। चिक्षेप कङ्कपत्राणां जामदग्न्यरथं प्रति॥<br><br>5967: काये विषक्तास्तु तदा वायुना समुदीरिताः। चेलुः क्षरन्तो रुधिरं नागा इव च ते शराः॥<br><br>5968: क्षतजोक्षितसर्वाङ्गः क्षरन् स रुधिरं रणे। बभौ रामस्तदा राजन् मेरुातुमिवोत्सृजन्॥<br><br>5969: हेमन्तान्तेऽशोक एव रक्तस्तबकमण्डितः। बभौ रामस्तथा राजन् प्रफुल्ल इव किंशुकः॥<br><br>5970: ततोऽन्यद् धनुरादाय रामः क्रोधसमन्वितः। हेमपुङ्कान् सुनिशिताशरांस्तान् हि ववर्ष सः॥<br><br>5971: ते समासाद्य मां रौद्रा बहुधा मर्मभेदिनः। अकम्पयन् महावेगाः सर्पानलविषोपमाः॥<br><br>5972: तमहं समवष्टभ्य पुनरात्मानमाहवे। शतसंख्यैः शरैः क्रुद्धस्तदा राममवाकिरम्॥<br><br>5973: स तैरग्न्यर्कसंकाशैः शरैराशीविषोपमैः। शितैरभ्यर्दितो रामो मन्दचेता इवाभवत्॥<br><br>5974: ततोऽहं कृपयाऽऽविष्टो विष्टभ्यात्मानमात्मना। धिग्धिगित्यब्रुवं युद्धं क्षत्रधर्मं च भारत॥<br><br>5975: असकृच्चाब्रुवं राजन् शोकवेगपरिप्लुतः। अहो बत कृतं पापं मयेदं क्षत्रधर्मणा॥<br><br>5976: गुरुर्द्विजातिधर्मात्मा यदेवं पीडितः शरैः। ततो न प्राहरं भूयो जामदग्न्याय भारत॥<br><br>5977: अथावताप्य पृथिवीं पूषा दिवससंक्षये। जगामास्तं सहस्रांशुस्ततो युद्धमुपारमत्॥<br><br>5978: भीष्म उवाच आत्मनस्तु ततः सूतो हयानां च विशाम्पते। मम चापनयामास शल्यान् कुशलसम्मतः॥<br><br>5979: स्नातापवृत्तैस्तुरगैर्लब्धतोयैरविह्वलैः। प्रभाते चोदिते सूर्ये ततो युद्धमवर्तत॥<br><br>5980: दृष्ट्वा मां तूर्णमायान्तं दंशितं स्यन्दने स्थितम्। अकरोद् रथमत्यर्थं रामः सज्ज प्रतापवान्॥<br><br>5981: ततोऽहं राममायान्तं दृष्ट्वा समरकाक्षिणम्। धनुः श्रेष्ठं समुत्सृज्य सहसाऽवतरं स्थात्॥<br><br>5982: अभिवाद्य तथैवाहं रथमारुह्य भारत। युयुत्सुर्जामदग्न्यस्य प्रमुखे वीतभी: स्थितः॥<br><br>5983: ततोऽहं शरवर्षेण महता समवाकिरम्। स च मां शरवर्षेण वर्षन्तं समवाकिरत्॥<br><br>5984: संक्रुद्धो जामदग्न्यस्तु पुनरेव सुतेजितान्। सम्प्रेषीन्मे शरान् घोरान् दीप्तास्यानुरगानिवा॥<br><br>5985: ततोऽहं निशितैर्भल्लैः शतशोऽथ सहस्रशः। अच्छिदं सहसा राजन्नन्तरिक्षे पुनः पुनः॥<br><br>5986: ततस्त्वस्त्राणि दिव्यानि जामदग्न्यः प्रतापवान्। मयि प्रयोजयामास तान्यहं प्रत्यषेधयम्॥<br><br>5987: अस्त्रैरेव महाबाहो चिकीर्षनधिकां क्रियाम्। ततो दिवि महान् नादः प्रादुरासीत् समन्ततः॥<br><br>5988: ततोऽहमस्त्रं वायव्यं जामदग्न्ये प्रयुक्तवान्। प्रत्याजघ्ने च तद् रामो गुह्यकास्त्रेण भारत॥<br><br>5989: ततोऽहमस्त्रमाग्नेयमनुमन्त्र्य प्रयुक्तवान्। वारुणेनैव तद् रामो वारयामास मे विभुः॥<br><br>5990: एवमस्त्राणि दिव्यानि रामस्याहमवारयम्। रामश्च मम तेजस्वी दिव्यास्त्रविदरिंदमः॥<br><br>5991: ततो मां सव्यतो राजन् रामः कुर्वन् द्विजोत्तमः। उरस्यविध्यत् संक्रुद्धो जामदग्न्यः प्रतापवान्॥<br><br>5992: ततोऽहं भरतश्रेष्ठ संन्यषीदं रथोत्तमे। ततो मां कश्मलाविष्टं सूतस्तूर्णमुदावहत्॥<br><br>5993: ग्लायन्तं भरतश्रेष्ठ रामबाणप्रपीडितम्। ततो मामपयातं वै भृशं विद्धमचेतसम्॥<br><br>5994: रामस्यानुचरा हृष्टाः सर्वे दृष्ट्वा विचुक्रुशुः। अकृतव्रणप्रभृतयः काशिकन्या च भारत॥<br><br>5995: ततस्तु लब्धसंज्ञोऽहं ज्ञात्रा सूतमथाब्रुवम्। याहि सूत यतो राम; सज्जोऽहं गतवेदनः॥<br><br>5996: ततो मामवहत् सूतो हयैः परमशोभितैः। नृत्यद्भिरिव कौरव्य मारुतप्रतिमैर्गतौ॥<br><br>5997: ततोऽहं राममासाद्य बाणवर्षेच कौरव। अवाकिरं सुसंरब्धः संरब्धं च जिगीषया॥<br><br>5998: तानापतत एवासौ रामो बाणानजिह्मगान्। बाणैरेवाच्छिनत् तूर्णमेकैकं त्रिभिराहवे। ॥<br><br>5999: ततस्ते सूदिताः सर्वे मम बाणाः सुसंशिताः। रामबाणैर्द्विधा छिन्नाः शतशोऽथ सहस्रशः॥<br><br>6000: ततः पुनः शरं दीप्तं सुप्रभं कालसम्मितम्। असृजं जामदग्न्याय रामायाहं जिघांसया॥<br><br>6001: तेन त्वभिहतो गाढं बाणवेगवशं गतः। मुमोह समरे रामो भूमौ च निपपात ह॥<br><br>6002: ततो हाहाकृतं सर्वं रामे भूतलमाश्रिते। जगद् भारत संविग्नं यथार्कपतने भवेत्॥<br><br>6003: तत एनं समुद्विग्नाः सर्व एवाभिदुद्रुवुः। तपोधनास्ते सहसा काश्या च कुरुनन्दन॥<br><br>6004: तत एनं परिष्वज्य शनैराश्वासयंस्तदा। पाणिभिर्जलशीतैश्च जयाशीभिच कौरव॥<br><br>6005: ततः स विह्वलं वाक्यं राम उत्थाय चाब्रवीत्। तिष्ठ भीष्म हतोऽसीति बाणं संधाय कार्मुके। ॥<br><br>6006: स मुक्तो न्यपतत् तूर्णं सव्ये पार्श्वे महाहवे। येनाहं भृशमुद्विग्नो व्याघूर्णित इव दुमः॥<br><br>6007: हत्वा हयांस्ततो रामः शीघ्रास्त्रेण महाहवे। अवाकिरन्मां विस्रब्धो बाणैस्तैोमवाहिभिः॥<br><br>6008: ततोऽहमपि शीघ्रास्त्रं समरप्रतिवारणम्। अवासृज महाबाहो तेऽन्तराधिष्ठिता: शराः॥<br><br>6009: रामस्य मम चैवाशु व्योमावृत्य समन्ततः। न स्म सूर्यः प्रतपति शरजालसमावृतः॥<br><br>6010: मातरिश्वा ततस्तस्मिन् मेघरुद्ध इवाभवत्। ततो वायोः प्रकम्पाच्च सूर्यस्य च गभस्तिभिः॥<br><br>6011: अभिघातप्रभावाच्च पावकः समजायत। शराः स्वसमुत्थेन प्रदीप्ताचित्रभानुना॥<br><br>6012: भूमौ सर्वे तदा राजन् भस्मभूताः प्रपेदिरे। तदा शतसहस्राणि प्रयुतान्यर्बुदानि च॥<br><br>6013: अयुतान्यथ खर्वाणि निखर्वाणि च कौरव। रामः शराणां संक्रुद्धो मयि तूर्णं न्यपातयत्॥<br><br>6014: ततोऽहं तानपि रणे शरैराशीविषोपमैः। संछिद्य भूमौ नृपते पातयेयं नगानिव॥<br><br>6015: एवं तदभवद् युद्धं तदा भरतसत्तम। संध्याकाले व्यतीते तु व्यपायात् स च मे गुरुः॥<br><br>6016: भीष्म उवाच समागतस्य रामेण पुनरेवातिदारुणम्। अन्येधुस्तुमुलं युद्धं तदा भरतसत्तम॥<br><br>6017: ततो दिव्यास्त्रविच्छूरो दिव्यान्यस्त्राण्यनेकशः। अयोजयत् स धर्मात्मा दिवसे दिवसे विभुः॥<br><br>6018: तान्यहं तत्प्रतीघातैरस्त्रैरस्त्राणि भारत। व्यधमं तुमुले युद्धे प्राणांस्त्यक्त्वा सुदुस्त्यजान्॥<br><br>6019: अस्त्रैरस्त्रेषु बहुधा हतेष्वेव च भारत। अक्रुध्यत महातेजास्त्यक्तप्राणः स संयुगे॥<br><br>6020: ततः शक्तिं प्राहिणोद् घोरूपामस्त्रे रुद्ध जामदग्न्यो महात्मा। कालोत्सृष्टां प्रज्वलितामिवोल्का संदीप्तानां तेजसा व्याप्य लोकम्॥<br><br>6021: ततोऽहं तामिषुभिर्दीप्यमानां समायान्तीमन्तकालार्कदीप्ताम्। छित्त्वा त्रिधा पातयामास भूमौ ततो ववौ पवनः पुण्यगन्धिः॥<br><br>6022: तस्यां छिन्नायां क्रोधदीप्तोऽथ रामः शक्ती?राः प्राहिणोद् द्वादशान्याः। तासां रूपं भारत नोत शक्यं तेजस्वित्वाल्लाघवाच्चैव वक्तुम्॥<br><br>6023: किं त्वेवाहं विह्वलः सम्प्रदृश्य दिग्भ्यः सर्वास्ता महोल्का इवाग्नेः। नानारूपास्तेजसोग्रेण दीप्ता यथाऽऽदित्या द्वादश लोकसंक्षये॥<br><br>6024: ततो जालं बाणमयं विवृत्तं संदृश्य भित्त्वा शरजालेन राजन्। द्वादशेषून् प्राहिणवं रणेऽहं ततः शक्तीरप्यधमं घोररूपाः॥<br><br>6025: ततो राजञ्जामदग्न्यो महात्मा शक्ती?रा व्याक्षिपद्धेमदण्डाः। विचित्रिताः काञ्चनपट्टनद्धा यथा महोल्का ज्वलितास्तथा ताः॥<br><br>6026: ताश्चाप्युचाश्चमर्णा वारयित्वा खड्ड्रेनाजौ पातयित्वा नेरन्द्र। बाणैर्दिव्यैर्जामदग्न्यस्य संख्ये दिव्यानश्वानभ्यवर्ष ससूतान्॥<br><br>6027: निर्मुक्तानां पन्नागानां सरूपा दृष्ट्वा शक्तीहेमचित्रा निकृत्ताः। प्रादुश्चक्रे दिव्यमस्त्रं महात्मा क्रोधाविष्टो हैहयेशप्रमाथी॥<br><br>6028: ततः श्रेण्यः शलभानामिवोग्राः समापेतुर्विशिखाना प्रदीप्ताः। समाचिनोच्चापि भृशं शरीरं हयान् सूतं सरथं चैव मह्यम्॥<br><br>6029: रथः शरैर्मे निचितः सर्वतोऽभूत् तथा वाहाः सारथिश्चैव राजन्। युगं रथेषां च तथैव चक्रे तथैवाक्षः शरकृत्तोऽथ भग्नः॥<br><br>6030: ततस्तस्मिन् बाणवर्षे व्यतीते शरौघेण प्रत्यवर्षं गुरुं तम्। स विक्षतो मार्गणैर्ब्रह्मराशिदेहादसक्तं मुमुचे भूरि रक्तम्॥<br><br>6031: स्तथैवाहं सुभृशं गाढविद्धः। ततो युद्धं व्यरमच्चापरावे भानावस्तं प्रति याते महीध्रम्॥<br><br>6032: भीष्म उवाच ततः प्रभाते राजेन्द्र सूर्ये विमलतां गते। भार्गवस्य मया सार्धं पुनयुद्धमवर्तत॥<br><br>6033: ततोऽभ्रान्ते रथे तिष्ठन् रामः प्रहरतां वरः। ववर्ष शरजालानि मयि मेघ इवाचले॥<br><br>6034: ततः सूतो मम सुहच्छरवर्षेण ताडितः। अपयातो रथोपस्थान्मनो मम विषादयन्॥<br><br>6035: ततः सूतो ममात्यर्थं कश्मलं प्राविशन्महत्। पृथिव्यां च शराघातानिपपात मुमोह च॥<br><br>6036: ततः सूतोऽजहात् प्राणान् रामबाणप्रपीडितः। मुहूर्तादिव राजेन्द्र मां च भीराविशत् तदा॥<br><br>6037: ततः सूते हते तस्मिन् क्षिपतस्तस्य मे शरान्। प्रमत्तमनसो रामः प्राहिणोन्मृत्युसम्मितम्॥<br><br>6038: ततः सूतव्यसनिनं मां स भार्गवः। शरेणाभ्यहनन् गाढं विकृष्य बलवद्धनुः॥<br><br>6039: स मे भुजान्तरे राजन् निपत्य रुधिराशनः। मयैव सह राजेन्द्र जगाम वसुधातलम्॥<br><br>6040: मत्वा तु निहतं रामस्ततो मां भरतर्षभ। मेघवद् विननादोच्चैहषे च पुनः पुनः॥<br><br>6041: तथा तु पतिते राजन् मयि रामो मुदा युतः। उदक्रोशन्महानादं सह तैरनुयायिभिः॥<br><br>6042: मम तत्राभवन् ये तु कुरवः पार्श्वतः स्थिताः। आगता अपि युद्धं तज्जनास्तत्र दिदृक्षवः। आर्तिं परमिकां जग्मुस्ते तदा पतिते मयि॥<br><br>6043: ततोऽपश्यं पतितो राजसिहं द्विजानष्टौ सूर्यहुताशनाभान्। परिवार्य तस्थुः स्वबाहुभिः परिधार्याजिमध्ये॥<br><br>6044: रक्ष्यमाणश्च तैविप्रैर्नाहं भूमिमुपास्पृशम्। अन्तरिक्षे धृतो ह्यस्मि तैर्विप्रैर्बान्धवैरिव॥<br><br>6045: श्वसन्निवान्तरिक्षे च जलबिन्दुभिरुक्षितः। ते मां समन्तात् ततस्ते ब्राह्मणा राजन्नब्रुवन् परिगृह्य माम्॥<br><br>6046: मामैरिति समं सर्वे स्वस्ति तेऽस्त्विति चासकृत्। ततस्तेषामहं वाग्भिस्तर्पितः सहसोत्थितः। मातरं सरिता श्रेष्ठामपश्यं रथमास्थिताम्॥<br><br>6047: हयाश्च मे संगृहीतास्तयासन् महानद्या संयति कौरवेन्द्र। पादौ जनन्याः प्रतिगृह्य चाहं तथा पितॄणां रथमभ्यरोहम्॥<br><br>6048: ररक्ष सा मां सरथं हयाश्चोपस्कराणि च। तामहं प्राञ्जलिर्भूत्वा पुनरेव व्यसर्जयम्॥<br><br>6049: ततोऽहं स्वयमुद्यम्य हयांस्तान् वातरंहसः। अयुध्यं जामदग्न्येन निवृत्तेऽहनि भारत॥<br><br>6050: ततोऽहं भरतश्रेष्ठ वेगवन्तं महाबलम्। अमुचं समरे बाणं रामाय हृदयच्छिदम्॥<br><br>6051: ततो जगाम वसुधां मम बाणप्रपीडितः। जानुभ्यां धनुरुत्सृज्य रामो मोहवशं गतः॥<br><br>6052: ततस्तस्मिन् निपतिते रामे भूरिसहस्रदे। आवर्जलदा व्योम क्षरन्तो रुधिरं बहु॥<br><br>6053: उल्काश्च शतश: पेतुः सनिर्घाता: सकम्पनाः। अर्कं च सहसा दीप्तं स्वर्भानुरभिसंवृणोत्॥<br><br>6054: ववुश्च वाताः परुषाश्चलिता च वसुन्धरा। गृध्रा बलाच कङ्काश्च परिपेतुर्मुदा युताः॥<br><br>6055: दीप्तायां दिशि गोमायुर्दारुणं मुहुरुन्नदत्। अनाहता दुन्दुभयो विनेदु शनि:स्वनाः॥<br><br>6056: एतदौत्पातिकं सर्वं घोरमासीद् भयंकरम्। विसंज्ञकल्पे धरणीं गते रामे महात्मनि॥<br><br>6057: ततो वै सहसोत्थाय रामो मामभ्यवर्तत। पुनयुद्धाय कौरव्य विह्वलः क्रोधमूर्छितः॥<br><br>6058: आददानो महाबाहुः कार्मुकं तालसंनिभम्। ततो मय्याददानं त राममेव न्यवारयन्॥<br><br>6059: महर्षयः कृपायुक्ताः क्रोधाविष्टोऽथ भार्गवः। स मेऽहरदमेयात्मा शरं कालानलोपमम्॥<br><br>6060: ततो रविर्मन्दमरीचिमण्डलो जगामास्तं पांसुपुञ्जावगूढः। निशा व्यगाहत् सुखशीतमारुता ततो युद्धं प्रत्यवहारयावः॥<br><br>6061: एवं राजन्नवहारो बभुव ततः पुनर्विमलेऽभूत् सुघोरम्। कल्यं कल्यं विंशतिं वै दिनानि तथैव चान्यानि दिनानि त्रीणि॥<br><br>6062: भीष्म उवाच ततोऽहं निशि राजेन्द्र प्रणम्य शिरसा तदा। ब्राह्मणानां पितॄणां च देवतानां च सर्वशः॥<br><br>6063: नक्तंचराणां भूतानां राजन्यानां विशाम्पते। शयनं प्राप्य रहिते मनसा समचिन्तयम्॥<br><br>6064: जामदग्न्येन मे युद्धमिदं परमदारुणम्। अहानि च बहून्यद्य वर्तते सुमहात्ययम्॥<br><br>6065: न च रामं महावीर्यं शक्नोमि रणमूर्धनि। विजेतुं समरे विप्रं जामदग्न्यं महाबलम्॥<br><br>6066: यदि शक्यो मया जेतुं जामदग्न्यः प्रतापवान्। दैवतानि प्रसन्नानि दर्शयन्तु निशां मम॥<br><br>6067: ततो निशि च राजेन्द्र प्रसुप्तः शरविक्षतः। दक्षिणेनेह पार्श्वन प्रभातसमये तदा। ॥<br><br>6068: ततोऽहं विप्रमुख्यैस्तैर्यैरस्मि पतितो रथात्। उत्थापितो धृतश्चैव मा भैरिति च सान्त्वितः॥<br><br>6069: त एव मां महाराज स्वप्नदर्शनमेत्य वै। परिवार्याब्रुवन् वाक्यं तन्निबोध कुरूद्वह॥<br><br>6070: उत्तिष्ठ मा भैर्गाङ्गेय न भयं तेऽस्ति किंचन। रक्षामहे त्वां कौरव्य स्वशरीरं हि नो भवान्॥<br><br>6071: न त्वां रामो रणे जेता जामदग्न्यः कथंचन। त्वमेव समरे रामं विजेता भरतर्षभ॥<br><br>6072: इदमस्त्रं सुदयितं प्रत्यभिज्ञास्यते भवान्। विदितं हि तवाप्येतत् पूर्वस्मिन् देहधारणे॥<br><br>6073: प्राजापत्यं विश्वकृतं प्रस्वापं नाम भारत। न हीदं वेद रामोऽपि पृथिव्यां वा पुमान् क्वचित्। । तत् स्मरस्व महाबाहो भृशं संयोजयस्व च। उपस्थास्यति राजेन्द्र स्वयमेव तवानघ॥<br><br>6074: येन सर्वान् महावीर्यान् प्रशासिष्यसि कौरव। न च रामः क्षयं गन्ता तेनास्त्रेण नराधिप॥<br><br>6075: एनसा न तु संयोग प्राप्स्यसे जातु मानद। स्वप्स्यते जामदग्न्योऽसौ त्वद्वाणबलपीडितः॥<br><br>6076: ततो जित्वा त्वमेवैनं पुनरुत्थापयिष्यसि। अस्त्रेण दयितेनाजो भीष्म सम्बोधनेन वै॥<br><br>6077: एवं कुरुष्व कौरव्य प्रभाते रथमास्थितः। प्रसुप्तं वा मृतं वेति तुल्यं मन्यामहे वयम्॥<br><br>6078: न च रामेण मर्तव्यं कदाचिदपि पार्थिव। ततः समुत्पन्नमिदं प्रस्वापं युज्यतामिति॥<br><br>6079: इत्युक्त्वाऽतर्हिता राजन् सर्व एव द्विजोत्तमाः। अष्टौ सदृशरूपास्ते सर्वे भासुरमूर्तयः॥<br><br>6080: भीष्म उवाच ततो रात्रो व्यतीतायं प्रतिबुद्धोऽस्मि भारत। ततः संचिन्त्य वै स्वप्नमवापं हर्षमुत्तमम्॥<br><br>6081: ततः समभवद् युद्धं मम तस्य च भारत। तुमुलं सर्वभूतानां लोमहर्षणमद्भुतम्॥<br><br>6082: ततो बाणमयं वर्ष ववर्ष मयि भार्गवः। न्यवारयमहं तच्च शरजालेन भारत॥<br><br>6083: ततः परमसंक्रुद्धः पुनरेव महातपाः। ह्यस्तनेन च कोपेन शक्ति वै प्राहिणोन्मयि॥<br><br>6084: इन्द्राशनिसमस्पर्शी यमदण्डसमप्रभाम्। ज्वलन्तीमग्निवत् संख्ये लेलिहानां समन्ततः॥<br><br>6085: पर्वतः॥<br><br>6086: ततो भरतशार्दूल घिष्ण्यमाकाशगं यथा। स मामभ्यवधीत् तूर्णं जत्रुदेशे कुरूद्वह॥<br><br>6087: अथास्रमस्रवद् घोरं गिरेगैरिकधातुवत्। रामेण सुमहाबाहो क्षतस्य क्षतजेक्षण॥<br><br>6088: ततोऽहं जामदग्न्याय भृशं क्रोधसमन्वितः। चिक्षेप मृत्युसंकाशं बाणं सर्पविषोपमम्॥<br><br>6089: स तेनाभिहतो वीरो ललाटे द्विजसत्तमः। स संरब्धः समावृत्य शरं कालान्तकोपमम्। संदधे बलवत् कृष्य घोरं शत्रुनिबर्हणम्॥<br><br>6090: स वक्षसि पपातोग्रः शरो व्याल इव श्वसन्। महीं राजंस्ततश्चाहमगमं रुधिराविलः॥<br><br>6091: सम्प्राप्य तु पुनः संज्ञां जामदग्न्याय धीमते। प्राहिण्वं विमलां शक्तिं ज्वलन्तीमशनीमिव॥<br><br>6092: सा तस्य द्विजमुख्यस्य निपपात भुजान्तरे। विह्वलश्चाभवद् राजन् वेपथुश्चैनमाविशत्॥<br><br>6093: तत एनं परिष्वज्य सखा विप्रो महातपाः। अकृतव्रणः शुभैर्वाक्यैराश्वासयदनेकधा॥<br><br>6094: समाश्वस्तस्ततो रामः क्रोधामर्षसमन्वितः। प्रादुश्चक्रे तदा ब्राह्म परमास्त्रं महाव्रतः॥<br><br>6095: ततस्तत्प्रतिघातार्थं ब्राह्ममेवास्त्रमुत्तमम्। मया प्रयुक्तं जज्वाल युगान्तमिव दर्शयत्॥<br><br>6096: तयोर्ब्रह्मास्त्रयोरासीदन्तरा वै समागमः। असंप्राप्यैव रामं च मां च भारतसत्तम॥<br><br>6097: ततो व्योम्नि प्रादुरभूत् तेज एव हि केवलम्। भूतानि चैव सर्वाणि जग्मुराति विशाम्पते॥<br><br>6098: ऋषयश्च सगन्धर्वा देवताश्चैव भारत। संतापं परमं जग्मुरस्त्रतेजोऽभिपीडिताः॥<br><br>6099: ततश्चचाल पृथिवी सपर्वतवनद्रुमा। संतप्तानि च भूतानि विषादं जग्मुरुत्तमम्॥<br><br>6100: प्रजज्वाल नमो राजन् धूमायन्ते दिशो दश। न स्थातुमन्तरिक्षे च शेकुराकाशगास्तदा॥<br><br>6101: ततो हाहाकृते लोके सदेवासुरराक्षसे। इदमन्तरमित्येवं मोक्तुकामोऽस्मि भारत॥<br><br>6102: प्रस्वापमस्त्रं त्वरितो वचनाद् ब्रह्मवादिनाम्। विचित्रं च तदस्त्रं मे मनसि प्रत्यभात् तदा॥<br><br>6103: भीष्म उवाच ततो हलहलाशब्दो दिवि राजन् महानभूत्। प्रस्वापं भीष्म मा स्राक्षीरिति कौरवनन्दन॥<br><br>6104: अयुञ्जमेव चैवाहं तदस्त्रं भृगुनन्दने। प्रस्वापं मां प्रयुञ्जानं नारदो वाक्यमब्रवीत्॥<br><br>6105: एते वियति कौरव्य दिवि देवगणाः स्थिताः। ते त्वां निवारयन्त्यद्य प्रस्वापं मा प्रयोजयः॥<br><br>6106: रामस्तपस्वी ब्रह्मण्यो ब्राह्मणश्च गुस्थं ते। तस्यावमानं कौरव्य मा स्म कार्षीः कथंचन॥<br><br>6107: ततोऽपश्यं दिविष्ठान् वै तानष्टौ ब्रह्मवादिनः। ते मां स्मयन्तो राजेन्द्र शनकैरिदमब्रुवन्॥<br><br>6108: यथाऽऽह भरतश्रेष्ठ नारदस्तत् तथा कुरु। एतद्धि परमं श्रेयो लोकानां भरतर्षभ॥<br><br>6109: ततश्च प्रतिसंहृत्य तदस्त्रं स्वापनं महत्। ब्रह्मास्त्रं दीपयांचक्रे तस्मिन् युधि यथाविधि॥<br><br>6110: ततो रामो हृषितो राजसिंह दृष्ट्वा तदस्त्रं विनिवर्तितं वै। । रित्येव वाक्यं सहसा व्यमुञ्चत्॥<br><br>6111: ततोऽपश्यत् पितरं जामदग्न्यः पितुस्तथा पितरं चास्य मान्यम्। रूचुश्चैनं सान्त्वपूर्व तदानीम्॥<br><br>6112: पितर ऊचुः मा स्मैवं साहसं तात पुनः कार्षीः कथंचना भीष्मेण संयुगं गन्तुं क्षत्रियेण विशेषतः॥<br><br>6113: क्षत्रियस्य तु धर्मोऽयं यद् युद्धं भृगुनन्दन। स्वाध्यायो व्रतचर्याऽथ ब्राह्मणानां परं धनम्॥<br><br>6114: इदं निमित्ते कस्मिंश्चिदस्माभिः प्रागुदाहृतम्। शस्त्रधारणमत्युगं तच्चाकार्यं कृतं त्वया॥<br><br>6115: वत्स पर्याप्तमेतावद् भीष्मेण सह संयुगे। विमर्दस्ते महाबाहो व्यपयाहि रणादितः॥<br><br>6116: पर्याप्तमेतद् भद्रं ते तव कार्मुकधारणम्। विसर्जयैतद् दुर्धर्ष तपस्तप्यस्व भार्गव॥<br><br>6117: एष भीष्मः शान्तनवो देवैः सर्वैर्निवारितः। निवर्तस्व रणादस्मादिति चैव प्रसादितः॥<br><br>6118: रामेण सह मा योत्सीगुरुणेति पुनः पुनः। न हि रामो रणे जेतुं त्वया न्याय्यः कुरूद्वह॥<br><br>6119: मानं कुरुष्व गाड्नेय ब्राह्मणस्य रणाजिरे। वयं तु गुरवस्तुभ्यं तस्मात् त्वां वारयामहे॥<br><br>6120: भीष्मो वसूनामन्यतमो दिष्ट्या जीवसि पुत्रका गाङ्गेयः शान्तनोः पुत्रो वसुरेष महायशाः॥<br><br>6121: कथं शक्यस्त्वया जेतुं निवर्तस्वेह भार्गव। अर्जुनः पाण्डवश्रेष्ठः पुरंदरसुतो बली॥<br><br>6122: नरः प्रजापतिर्वीरः पूर्वदेवः सनातनः। सव्यसाचीति विख्यातस्त्रिषु लोकेषु वीर्यवान्। भीष्ममृत्युर्यथाकालं विहितो वै स्वयम्भुवा॥<br><br>6123: भीष्म उवाच एवमुक्तः स पितृभिः पितॄन् रामोऽब्रवीदिदम्। नाहं युधि निवर्तेयमिति मे व्रतमाहितम्॥<br><br>6124: न निवर्तितपूर्वश्च कदाचिद् रणमूर्धनि) निवर्त्यतामापगेयः कामं युद्धात् पितामहाः॥<br><br>6125: न त्वहं विनिवर्तिष्ये युद्धादस्मात् कथंचन। ततस्ते मुनयो राजनृचीकप्रमुखास्तदा॥<br><br>6126: नारदेनैव सहिताः समागम्येदमब्रुवन्। निवर्तस्व रणात् तात मानयस्व द्विजोत्तमम्॥<br><br>6127: इत्यवोचमहं तांश्च क्षत्रधर्मव्यपेक्षया। मम व्रतमिदं लोके नाहं युद्धात् कदाचन॥<br><br>6128: विमुखो विनिवर्तेयं पृष्ठतोऽभ्याहतः शरैः। नाहं लोभान्न कार्पण्यान्न भयानार्थकारणात्॥<br><br>6129: त्यजेयं शाश्वतं धर्ममिति मे निश्चिता पतिः। सर्वे नारदप्रमुखा नृप। ॥<br><br>6130: भागीरथी च मे माता रणमध्यं प्रपेदिरे। तथैवात्तशरो धन्वी तथैव दृढनिश्चयः। स्थिरोऽहमाहवे योद्ध ततस्ते राममब्रुवन्॥<br><br>6131: समरे भृगुनन्दनम्। नावनीतं हि हृदयं विप्राणां शाम्य भार्गव॥<br><br>6132: राम राम निवर्तस्व युद्धादस्माद् द्विजोत्तम। अवध्यो वै त्वया भीष्यस्त्वं च भीष्मस्य भार्गव॥<br><br>6133: एवं ब्रुवन्तस्ते सर्वे प्रतिरुथ्य रणाजिरम्। न्यासयांचक्रिरे शस्त्रं पितरो भृगुनन्दनम्॥<br><br>6134: ततोऽहं पुनरेवायथ तानष्टौ ब्रह्मवादिनः। अद्राक्षं दीप्यमानान् वै ग्रहानष्टाविवोदितान्॥<br><br>6135: ते मां सप्रणयं वाक्यमब्रुवन् समरे स्थितम्। प्रैहि रामं महाबाहो गुरुं लोकहितं कुरु॥<br><br>6136: दृष्ट्वा निवर्तितं रामं सुहृद्वाक्येन तेन वै। लोकानां च हितं कुर्वन्नहमप्याददे वचः॥<br><br>6137: ततोऽहं राममासाद्य ववन्दे भृशविक्षतः। रामश्चाभ्युत्स्मयन् प्रेम्णा मामुवाच महातपाः॥<br><br>6138: त्वत्समो नास्ति लोकेऽस्मिन् क्षत्रियः पृथिवीचरः। गम्यतां भीष्म युद्धेऽस्मिंस्तोषितोऽहं भृशं त्वया॥<br><br>6139: मम चैव समक्षं तां कन्यामाहूय भार्गवः। उक्तवान् दीनया वाचा मध्य तेषां महात्मनाम्॥<br><br>6140: राम उवाच प्रत्यक्षमेतल्लोकानां सर्वेषामेव भाविनि। यथाशक्त्या मया युद्धं कृतं वै पौरुषं परम्॥<br><br>6141: न चैवमपि शक्नोमि भीष्मं शस्त्रभृतां वरम्। विशेषयितुमत्यर्थमुत्तमास्त्राणि दर्शयन्॥<br><br>6142: एषा मे परमा शक्तिरेतन्मे परमं बलम्। यथेष्टं गम्यतां भद्रे किमन्यद् वा करोमि ते॥<br><br>6143: भीष्ममेव प्रपद्यस्व न तेऽन्या विद्यते गतिः। निर्जितो ह्यस्मि भीष्मेण महास्त्राणि प्रमुञ्चता॥<br><br>6144: एवमुक्त्वा ततो रामो विनिःश्वस्य महामनाः। तूष्णीमांसीत् ततः कन्या प्रोवाच भृगुनन्दनम्॥<br><br>6145: भगवन्नेवमेवैतद् यथाऽऽहं भगवांस्तथा। अजेयो युधि भीष्मोऽयमपि देवरुदारधीः॥<br><br>6146: यथाशक्ति यथोत्साहं मम कार्यं कृतं त्वया। अनिवार्य रणे वीर्यमस्त्राणि विविधानि च। ॥<br><br>6147: न चैव शक्यते युद्धे विशेषयितुमन्ततः। न चाहमेनं यास्यामि पुनर्भीष्मं कथंचन॥<br><br>6148: गमिष्यामि तु तत्राहं यत्र भीष्मं तपोधन। समरे पातयिष्यामि स्वयमेव भृगूद्वह॥<br><br>6149: एवमुक्त्वा ययौ कन्या रोषव्याकुललोचना। तापस्ये धृतसंकल्या सा मे चिन्तयती वधम्॥<br><br>6150: ततो महेन्द्रं सह तैर्मुनिभिर्भृगुसत्तमः। यथाऽऽगतं तथा सोऽगान्मामुपामन्त्र्य भारत॥<br><br>6151: ततो रथं समारुह्य स्तूयमानो द्विजातिभिः। प्रविश्य नगरं मात्रे सत्यवत्यै न्यवेदयम्॥<br><br>6152: यथावृत्तं महाराज सा च मां प्रत्यनन्दत। पुरुषांश्चादिशं प्राज्ञान् कन्यावृत्तान्तकर्मणि॥<br><br>6153: दिवसे दिवसे ह्यस्या गतिजल्पितचेष्टितम्। प्रत्याहरंश्च मे युक्ताः स्थिताः प्रियहिते सदा॥<br><br>6154: यदैव हि वनं प्रायात् सा कन्या तपसे धृता। तदैव व्यतितो दीनो गतचेता इवाभवम्॥<br><br>6155: न हि मां क्षत्रियः कश्चिद् वीर्येण व्यजयद् युधि। ऋते ब्रह्मविदस्तात तपसा संशितव्रतात्॥<br><br>6156: अपि चैतन्मया राजन् नारदेऽपि निवेदितम्। व्यासे चैव तथा कार्यं तौ चोभौ मामवोचताम्॥<br><br>6157: न विषादस्त्वया कार्यो भीष्म काशिसुतां प्रति। दैवं पुरुषकारेण को निवर्तितुमुत्सहेत्॥<br><br>6158: सा कन्या तु महाराज प्रविश्याश्रममण्डलम्। यमुनातीरमाश्रित्य तपस्तेपेऽतिमानुषम्। ॥<br><br>6159: निराहारा कृशा सक्षा जटिला मलपङ्किनी। षण्मासान् वायुभक्षा च स्थाणुभूता तपोधना॥<br><br>6160: यमुनाजलमाश्रित्य संवत्सरमथापरम्। उदवासं निराहारा पारयामास भाविनी॥<br><br>6161: शीर्णपणेन चैकेन पारयामास सा परम्। संवत्सरं तीव्रकोपा पादाङ्गुष्ठाग्रधिष्ठिता॥<br><br>6162: एवं द्वादश वर्षाणि तापयामास रोदसी। निवर्त्यमानापि च सा ज्ञातिभि:व शक्यते॥<br><br>6163: ततोऽगमद् वत्सभूमि सिद्धचारणसेविताम्। आश्रमं पुण्यशीलानां तापसानां महात्मनाम्॥<br><br>6164: तत्र पुण्येषु तीर्थेषु साऽऽप्लुताङ्गी दिवानिशम्। व्यचरत् काशिकन्या सा यथाकामविचारिणी॥<br><br>6165: नन्दाश्रमे महाराज तथोलकाश्रमे शुभे। च्यवनस्याश्रमे चैव ब्रह्मणः स्थान एव च॥<br><br>6166: प्रयागे देवजयने देवारण्येषु चैव ह। भोगवत्यां महाराज कौशिकस्याश्रमे तथा॥<br><br>6167: माण्डव्यस्याश्रमे राजन् दिलीपस्याश्रमे तथा। रामहदे च कौरव्य पैलगर्गस्य चाश्रमे॥<br><br>6168: एतेषु तीर्थेषु तदा काशिकन्या विशाम्पते। आप्लावयत गात्राणि व्रतमास्थाय दुष्करम्॥<br><br>6169: तामव्रवीच्च कौरव्य मम माता जले स्थिता। किमर्थं क्लिश्यसे भद्रे तथ्यमेव वदस्व मे॥<br><br>6170: सैनामथाब्रवीद् राजन् कृताञ्जलिरनिन्दिता। भीष्मेण समरे रामो निर्जितश्चारुलोचने। ॥<br><br>6171: कोऽन्यस्तमुत्सहेज्जेतुमुद्यतेषु महीपतिः। साहं भीष्मविनाशाय तपस्तप्स्ये सुदारुणम्॥<br><br>6172: विचरामि महीं देवि यथा हन्यामहं नृपम्। एतद् व्रतफलं देवि परमस्मिन् यथा हि मे॥<br><br>6173: ततोऽब्रवीत् सागरगा जिह्यं चरसि भाविनि। नैष कामोऽनवद्याङ्गि शक्यः प्राप्तुं त्वयाऽबले॥<br><br>6174: यदि भीष्मविनाशाय काश्ये चरसि वै व्रतम्। व्रतस्था च शरीरं त्वं यदि नाम विमोक्ष्यसि। ॥<br><br>6175: नदी भविष्यसि शुभे कुटिला वार्षिकोदका। दुस्तीर्था न तु विज्ञेया वार्षिकी नाष्टमासिकी॥<br><br>6176: भीमग्राहवती घोरा सर्वभूतभयङ्करी। एवमुक्त्वा ततो राजन् काशिकन्यां न्यवर्तत॥<br><br>6177: माता मम महाभागा स्मयमानेव भाविनी। कदाचिदष्टमे मासि कदाचिद् दशमे तथा। न प्राश्नीतोदकमिप पुनः सा वरवर्णिनी॥<br><br>6178: सा वत्सभूमि कौरव्य तीर्थलोभात् ततस्ततः। पतिता परिधावन्ती पुनः काशिपतेः सुता॥<br><br>6179: सा नदी वत्सभूम्यां तु प्रथिताम्बेति भारत। वार्षिकी चाहबहुला दुस्तीर्था कुटिला तथा॥<br><br>6180: सा कन्या तपसा तेन देहार्धेन व्यजायत। नदी च राजन् वत्सेषु कन्या चैवाभवत् तदा॥<br><br>6181: भीष्म उवाच ततस्ते तापसाः सर्वे तपसे धृतनिश्चयाम्। दृष्ट्वा न्यवर्तयंस्तात् किं कार्यमिति चाब्रुवन्॥<br><br>6182: तानुवाच ततः कन्या तपोवृद्धानृषीस्तदा। निराकृतास्मि भीष्मेण भ्रंशिता पतिधर्मतः॥<br><br>6183: वधार्थं तस्य दीक्षा मे न लोकार्थं तपोधनाः। निहत्य भीष्मं गच्छेयं शान्तिमित्येव निश्चयः॥<br><br>6184: यत्कृते दुःखवसतिमिमां प्राप्तास्मि शाश्वतीम्। पतिलोकाद् विहीना च नैव स्त्री न पुमानिह॥<br><br>6185: नाहत्वा युधि गाङ्गेयं निवर्तिध्ये तपोधनाः। एष मे हृदि संकल्पो यदिदं कथितं मया। ॥<br><br>6186: स्त्रीभावे परिनिर्विण्णा पुंस्त्वार्थं कृतनिश्चया। भीष्मे प्रतिचिकीर्षामि नास्मि वार्येति वै पुनः॥<br><br>6187: तां देवो दर्शयामास शूलपाणिरुमापतिः। मध्ये तेषां महर्षीणां स्वेन रूपेणा तापसीम्॥<br><br>6188: छन्द्यमाना वरेणाथ सा वने मत्पराजयम्। हनिष्यसीति तां देवः प्रत्युवाच मनस्विनीम्॥<br><br>6189: ततः सा पुनरेवाथ कन्या रुद्रमुवाच हा उपपद्येत कथं देव स्त्रिया युधि जयो मम॥<br><br>6190: स्त्रीभावेन च मे गाढं मनः शान्तमुमापते। प्रतिश्रुतश्च भूतेश त्वया भीष्मपराजयः॥<br><br>6191: यथा स सत्यो भवति तथा कुरु वृषध्वज। यथा हन्यां समागम्य भीष्मं शान्तनवं युधि॥<br><br>6192: तामुवाच महादेवः कन्यां किल वृषध्वजः। न मे वागनृतं प्राह सत्य भद्रे भविष्यति॥<br><br>6193: हनिष्यासि रणे भीष्मं पुरुषत्वं च लप्स्यसे। स्मरिष्यसि च तत् सर्वं देहमन्यं गता सती॥<br><br>6194: दुपदस्य कुले जाता भविष्यसि महारथः। शीघ्रास्त्रश्चित्रयोधी च भविष्यसि सुसम्मतः॥<br><br>6195: यथोक्तमेव कल्याणि सर्वमेतद् भविष्यति। भविष्यसि पुमान् पश्चात् कस्माच्चित्कालपर्ययात्॥<br><br>6196: एवमुक्त्वा महादेवः कपर्दी वृषभध्वजः। पश्यतामेव विप्राणां तत्रैवान्तरधीयत॥<br><br>6197: ततः सा पश्यतां तेषां महर्षीणामनिन्दिता। समाहृत्य वनात् तस्मात् काष्ठानि वरवर्णिनी॥<br><br>6198: चितां कृत्वा सुमहतीं प्रदाय च हुताशनम्। प्रदीप्तेऽग्नौ महाराज रोषदीप्तेन चेतसा॥<br><br>6199: उक्त्वा भीष्मवधायेति प्रविवेश हुताशनम्। ज्येष्ठा काशिसुता राजन् यमुनामभितो नदीम्॥<br><br>6200: दुर्योधन उवाच कथं शिखण्डी गाङ्गेय कन्या भूत्वा पुरा तदा। पुरुषोऽभूद् युधिश्रेष्ठ तन्मे ब्रूहि पितामह॥<br><br>6201: भीष्म उवाच भार्या तु तस्य राजेन्द्र दुपदस्य महीपतेः। महिषी दयिता ह्यासीदपुत्रा च विशाम्पते। ॥<br><br>6202: एतस्मिन्नेव काले तु दुपदो वै महीपतिः। अपत्यार्थ महाराज तोषयामास शङ्करम्॥<br><br>6203: अस्मद्वधार्थ निश्चित्य तपो घोरं समास्थितः। ऋते कन्यां महादेव पुत्रो मे स्यादिति ब्रुवन्॥<br><br>6204: भगवन् पुत्रमिच्छामि भीष्मं प्रतिचिकीर्षया। इत्युक्तो देवदेवेन स्त्रीपुमांस्ते भविष्यति॥<br><br>6205: निवर्तस्व महीपाल नैतज्जात्वन्यथा भवेत्। स तु गत्वा न नगरं भार्यामिदमुवाच ह॥<br><br>6206: कृतो यत्नो महादेवस्तपसाऽऽराधितो मया। कन्या भृत्वा पुमान् भावी इति चोक्तोऽस्मि शम्भुना। । ७। पुनः पुनर्याच्यमानो दिष्टमित्यब्रवीच्छिवः। न तदन्यच्च भविता भवितव्यं हि तत् तथा॥<br><br>6207: ततः सा नियता भूत्वा ऋतुकाले मनस्विनी। पत्नी दुपदराजस्य दुपदं प्रविवेश ह॥<br><br>6208: लेभे गर्भ यथाकालं विधिदृष्टेन कर्मणा। पार्षतस्य महीपाल यथा मां नारदोऽब्रवीत्॥<br><br>6209: ततो दधार सा देवी गर्भ राजीवलोचना। तां स राजा प्रियां भार्यां दुपदः कुरुनन्दन॥<br><br>6210: पुत्रस्नेहान्महाबाहुः सुखं पर्यचरत् तदा। सर्वानभिप्रायकृतान् भार्याऽलभत कौरव॥<br><br>6211: अपुत्रस्य सतो राज्ञो दुपदस्य महीपतेः। यथाकालं तु सा देवी महिषी दुपदस्य ह॥<br><br>6212: कन्यां प्रवररूपां तु प्राजायत नराधिपा अपुत्रस्य तु राज्ञः सा दुपदस्य मनस्विनी॥<br><br>6213: ख्यापयामास राजेन्द्रं पुत्रो ह्येष ममेति वै। ततः स राजा द्रुपदः प्रच्छन्नाया नराधिप॥<br><br>6214: पुत्रवत् पुत्रकार्याणि सर्वाणि समकारयत्। रक्षणं चैव मन्त्रस्य महिषी द्रुपदस्य सा॥<br><br>6215: चकार सर्वयत्नेन ब्रुवाणा पुत्र इत्युत। न च तां वेद नगरे कश्चिदन्यत्र पार्षतात्॥<br><br>6216: श्रद्दधानो हि तद्वाक्यं देवस्याच्युततेजसः। छादयामास तां कन्यां पुमानिति च सोऽब्रवीत्॥<br><br>6217: जातकर्माणि सर्वाणि कारयामास पार्थिवः। पुंवद्विधानयुक्तानि शिखण्डीति च तां विदुः॥<br><br>6218: अहमेकस्तु चारेण वचनान्नारदस्य च। ज्ञातवान् देववाक्येन अम्बायास्तपसा तथा॥<br><br>6219: भीष्म उवाच चकार यत्नं द्रुपदः सुतायाः सर्वकर्मसु। ततो लेख्यादिषु तथा शिल्पेषु च परंतप॥<br><br>6220: इष्वस्त्रे चैव राजेन्द्र द्रोणशिष्यो बभूव ह। तस्य माता महाराज राजानं वरवर्णिनी॥<br><br>6221: चोदयामास भार्यार्थं कन्यायाः पुत्रवत् तदा। ततस्तां पार्षतो दृष्ट्वा कन्यां सम्प्राप्तयौवनाम्। स्त्रियं मत्वा ततश्चिन्तां प्रपेदे सह भार्यया॥<br><br>6222: दुपद उवाच कन्या ममेयं सम्प्राप्ता यौवनं शोकवर्धिनी। मया प्रच्छादिता चेयं वचनाच्छूलपाणिनः॥<br><br>6223: भार्योवाच न तन्मिथ्या महाराज भविष्यति कथंचन। त्रैलोक्यकर्ता कस्माद्धि वृथा वक्तुमिहार्हति॥<br><br>6224: यदि ते रोचते राजन् वक्ष्यामि शृणु मे वचः। श्रुत्वेदानीं प्रपद्येथाः स्वां मतिं पृषतात्मज॥<br><br>6225: क्रियतामस्य यत्नेन विधिवद् दारसंग्रहः। भविता तद्वचः सत्यमिति मे निश्चिता मतिः॥<br><br>6226: ततस्तौ निश्चयं कृत्वा तस्मिन् कार्येऽथ दम्पती। वरयांचक्रतुः कन्यां दशार्णाधिपतेः सुताम्॥<br><br>6227: ततो राजा द्रुपदो राजसिंहः सर्वान् राज्ञः कुलतः संनिशाम्य। दशार्णकस्य नृपतेस्तनूजां शिखण्डिने वरयामास दारान्॥<br><br>6228: हिरण्यवर्मेति नृपो योऽसौ दाशार्णकः स्मृतः। स च प्रादान्महीपालः कन्यां तस्मै शिखण्डिने। ॥<br><br>6229: स च राजा दशार्णेषु महानासीत् सुदुर्जयः। हिरण्यवर्मा दुर्धर्षो महासेनो महामनाः॥<br><br>6230: कृते विवाहे तु तदा सा कन्या राजसत्तम! यौवनं समनुप्राप्ता सा च कन्या शिखण्डिनी॥<br><br>6231: कृतदारः शिखण्डी च काम्पिल्यं पुनरागमत्। ततः सा वेद तां कन्या कञ्चित् कालं स्त्रियं किल॥<br><br>6232: १३ हिरण्यवर्मणः कन्या ज्ञात्वा तां तु शिखण्डिनीम्। धात्रीणां च सखीनां च वीडमाना न्यवेदयत्। कन्यां पञ्चालराजस्य सुतां तां वै शिखण्डिनीम्॥<br><br>6233: ततस्ता राजशार्दूल धात्र्यो दाशार्णिकास्तदा। जग्मुरार्ति परां प्रेष्याः प्रेषयामासुरेव च॥<br><br>6234: ततो दशार्णाधिपतेः प्रेष्याः सर्वा न्यवेदयन्। विप्रलम्भं यथावृत्तं स च चुक्रोध पार्थिवः॥<br><br>6235: शिखण्ड्यपि महाराज पुंवद् राजकुले तदा। विजहार मुदा युक्तः स्त्रीत्वं नैवातिरोचयन्॥<br><br>6236: ततः कतिपयाहस्य तच्छ्रुत्वा भरतर्षभ। हिरण्यवर्मा राजेन्द्र रोषादार्ति जगाम ह॥<br><br>6237: ततो दाशार्णको राजा तीव्रकोपसमन्वितः। दूतं प्रस्थापयामास दुपदस्य निवेशनम्॥<br><br>6238: ततो द्रुपमासाद्य दूतः काञ्चनवर्मणः। एक एकान्तमुत्सार्य रहो वचनमब्रवीत्॥<br><br>6239: दाशार्णराजो राजंस्त्वामिदं वचनमब्रवीत्। अभिषङ्गात् प्रकुपितो विप्रलब्धस्त्वयाऽघ॥<br><br>6240: अवमन्यसे मां नृपते नूनं दुर्मन्त्रितं तव। यन्मे कन्यां स्वकन्यार्थते मोहाद् याचितवानसि॥<br><br>6241: तस्याद्य विप्रलम्भस्य फलं प्राप्नुहि दुर्मते। एष त्वा सजनामात्यमुद्धरामि स्थिरो भव॥<br><br>6242: भीष्म उवाच एवमुक्तस्य दूतेन दुपदस्य तदा नृप। चोरस्येव गृहीतस्य न प्रावर्तत भारती॥<br><br>6243: स यत्नमकरोत् तीव्र सम्बन्धिन्यनुमानने। दूतैर्मधुरसम्भाषैर्न तदस्तीति संदिशन्॥<br><br>6244: स राजा भूय एवाथ ज्ञात्वा तत्त्वमथागमत्। कन्येति पाञ्चालसुतां त्वरमाणो विनिर्ययौ। ॥<br><br>6245: ततः सम्प्रेषयामास मित्राणाममितौजसाम्। दुहितुर्विप्रेलम्भं तं धात्रीणां वचनात् तदा॥<br><br>6246: ततः समुदयं कृत्वा बलानां राजसत्तमः। अभियाने मतिं चक्रे दुपदं प्रति भारत॥<br><br>6247: ततः सम्मन्त्रयामास मन्त्रिभिः स महीपतिः। हिरण्यवर्मा राजेन्द्र पाञ्चाल्यं पार्थिवं प्रति॥<br><br>6248: तत्र वै निश्चितं तेषामभूद् राज्ञां महात्मनाम्। तथ्यं भवति चेदेतत् कन्या राजन् शिखण्डिनी॥<br><br>6249: बद्ध्वा पञ्चालराजानमानयिष्यामहे गृहम्। अन्यं राजानमाधाय पञ्चालेषु नरेश्वरम्॥<br><br>6250: घातयिष्याम नृपतिं पाञ्चालं सशिखण्डिनम्॥<br><br>6251: तत् तदाऽनृतमाज्ञाय पुनर्वृतान्नराधिपः। प्रास्थापयत् पार्षताय निहन्मीति स्थिरो भव॥<br><br>6252: भीष्म उवाच स हि प्रकृत्या वै भीतः किल्बिषी च नराधिपः। भयं तीव्रमनुप्राप्तो दुपदः पृथिवीपतिः॥<br><br>6253: विसृज्य दूतान् दाशार्णे दुपदः शोकमूर्छितः। समेत्य भार्या रहिते वाक्यमाह नराधिपः॥<br><br>6254: भयेन महताऽऽविष्टो हृदि शोकेन चाहतः। पाञ्चालराजो दयितां मातरं वै शिखण्डिनः॥<br><br>6255: अभियास्यति मां कोपात् सम्बन्धी सुमहाबलः। हिरण्यवर्मा नृपतिः कर्षमाणो वरूथिनीम्॥<br><br>6256: किमिदानीं करिष्यावो मूढौ कन्यामिमां प्रति। शिखण्डी किल पुत्रस्ते कन्येति परिशङ्कितः॥<br><br>6257: इति संचिन्त्य यत्नेन समित्रः सबलानुगः। वञ्चितोऽस्मीति मन्वानो मां किलोद्धर्तुमिच्छति॥<br><br>6258: किमत्र तथ्यं सुश्रोणि मिथ्या किं ब्रूहि शोभने। श्रुत्वा त्वत्तः शुभं वाक्यं संविधास्याम्यहं तथा॥<br><br>6259: अहं हि संशयं प्राप्तो बाला चेयं शिखण्डिनी। त्वं च राज्ञि महत् कृच्छ्रे सम्प्राप्ता वरवर्णिनि॥<br><br>6260: सा त्वं सर्वविमोक्षाय तत्त्वमाख्याहि पृच्छतः। तथा विदध्यां सुश्रोणि कृत्यमाशु शुचिस्मिते॥<br><br>6261: शिखण्डिनि च मा भैस्त्वं विधास्ये तत्र तत्त्वतः। कृपयाऽहं वरारोहे वञ्चितः पुत्रधर्मतः॥<br><br>6262: मया दाशार्णको राजा वञ्चितः स महीपतिः। तदाचक्ष्व महाभागे विधास्ये तत्र यद्धितम्॥<br><br>6263: जानता हि नरेन्द्रेण ख्यापनार्थं परस्य वै। प्रकाशं चोदिता देवी प्रत्युवाच महीपतिम्॥<br><br>6264: भीष्य उवाच ततः शिखण्डिनो माता यथातत्त्वं नराधिप। आचचक्षे महाबाहो भर्ने कन्यां शिखण्डिनीम्॥<br><br>6265: अपुत्रया मया राजन् सपत्नीनां भयादिदम्। कन्या शिखण्डिनी जाता पुरुषो वै निवेदिता॥<br><br>6266: त्वया चैव नरश्रेष्ठ तन्मे प्रीत्यानुमोदितम्। पुत्रकर्म कृतं चैव कन्यायाः पार्थिवर्षभ॥<br><br>6267: भार्या चोढा त्वया राजन् दशार्णाधिपतेः सुता। मया च प्रत्यभिहितं देववाक्यार्थदर्शनात्। कन्या भूत्वा पुमान् भावीत्येवं चैतदुपेक्षितम्॥<br><br>6268: एतच्छ्रुत्वा दुपदो यज्ञसेनः सर्वं तत्त्वं मन्त्रविद्भयो निवेद्या मन्त्रं राजा मन्त्रयामास राजन् यथायुक्तं रक्षणे वै प्रजानाम्॥<br><br>6269: सम्बन्धकं चैव समर्थ्य तस्मिन् दाशार्णके वै नृपतौ नरेन्द्र। काग्रो निश्चयं वै जगाम॥<br><br>6270: स्वभावगुप्तं नगरमापत्काले तु भारत। गोपयामास राजेन्द्र सर्वत: समलंकृतम्॥<br><br>6271: आर्ति च परमां जगाम सह भार्यया। दशार्णपतिना सार्धं विरोधे भरतर्षभ। कथं सम्बन्धिना सार्धं न मे स्याद् विग्रहो महान्। इति संचिन्त्य मनसा देवतामर्चयत् तदा॥<br><br>6272: तं तु दृष्ट्वा तदा राजन् देवी देवपरं तदा। अर्चा प्रयुञ्जानमथो भार्या वचनमब्रवीत्॥<br><br>6273: देवानां प्रतिपत्तिश्च सत्या साधुमता सताम्। किमु दुःखार्णवं प्राप्य तस्मादर्चयतां गुरून्॥<br><br>6274: दैवतानि च सर्वाणि पूज्यन्तां भूरिदक्षिणम्। अग्नयश्चापि हूयन्तां दाशार्णप्रतिषेधने॥<br><br>6275: अयुद्धेन निवृत्तिं च मनसा चिन्तय प्रभो। देवतानां प्रसादेन सर्वमेतद् भविष्यति॥<br><br>6276: मन्त्रिभिर्मन्त्रितं सार्धं त्वया पृथुललोचना पुरस्यास्याविनाशाय यच्च राजंस्तथा कुरु॥<br><br>6277: दैवं हि मानुषोपेतं भृशं सिद्ध्यति पार्थिव। परस्परविरोधाद्धि सिद्धिरस्ति न चैतयोः॥<br><br>6278: तस्माद् विधाय नगरे विधानं सचिवैः सह। अर्चयस्व यथाकामं दैवतानि विशाम्पते॥<br><br>6279: एवं संभाषमाणौ तु दृष्ट्वा शोकपरायणौ। शिखण्डिनी तदा कन्या वीडितेव तपस्विनी॥<br><br>6280: ततः सा चिन्तयामास मत्कृते दुःखितावुभौ। इमाविति ततश्चक्रे मतिं प्राणविनाशने। ॥<br><br>6281: एवं सा निश्चयं कृत्वा भृशं शोकपरायणा। निर्जगाम गृहं त्यक्त्वा गहनं निर्जनं वनम्॥<br><br>6282: यक्षेणमिता राजन् स्थूणाकर्णेन पालितम्। तद्भयादेव च जनो विसर्जयति तद् वनम्॥<br><br>6283: तत्र च स्थूणभवनं सुधामृत्तिकलेपनम्। ताजोल्लापिकधूमाढ्यमुच्चप्राकारतोरणम्॥<br><br>6284: तत् प्रविश्य शिखण्डी सा दुपदस्यात्मजा नृप। अनश्नाना बहुतिथं शरीरमुदशोषयत्॥<br><br>6285: दर्शयामास तां यज्ञः स्थूणो मार्दवसंयुतः। किमर्थोऽयं तवारम्भः करिष्ये ब्रूहि मा चिरम्॥<br><br>6286: अशक्यमिति सा यक्षं पुनः पुनरुवाच ह। करिष्यामीति वै क्षिप्रं प्रत्युवाचाथ गुह्यकः॥<br><br>6287: धनेश्वरस्यानुचरों वरदोऽस्मि नृपात्मजे। अदेयमपि दास्यामि ब्रूहि यत् ते विवक्षितम्॥<br><br>6288: ततः शिखण्डी तत् सर्वमखिलेन न्यवेदयत्। तस्मै यक्षप्रधानाय स्थूणाकर्णाय भारत॥<br><br>6289: शिखण्डिन्युवाच अपुत्रो मे पिता यक्ष न चिरान्नाशमेष्यति। अभियास्यति सक्रोधो दशार्णधिपतिर्हि तम्॥<br><br>6290: महाबलो महोत्साहः सहेमकवचो नृपः। तस्माद् रक्षस्व मां यक्षं मातरं पितरं च मे॥<br><br>6291: प्रतिज्ञातो हि भवता दुःखप्रतिशमो मम। भवेयं पुरुषो यक्ष त्वत्प्रसादादनिन्दितः॥<br><br>6292: यावदेव स राजा वै नोपयाति पुरं मम। तावदेव महायक्ष प्रसादं कुरु गुह्यकः॥<br><br>6293: भीष्म उवाच शिखण्डिवाक्यं श्रुत्वाऽथ स यक्षो भरतर्षभ। प्रोवाच मनसा चिन्त्य दैवेनोपनिपीडितः॥<br><br>6294: भवितव्यं तथा तद्धि मम दुःखाय कौरव। भद्रे कामं करिष्यामि समयं तु निबोध मे॥<br><br>6295: किंचित् कालान्तरे दास्ये पुल्लिङ्ग स्वमिदं तव। आगन्तव्यं त्वया काले सत्यं चैव वदस्व मे॥<br><br>6296: प्रभुः संकल्पसिद्धोऽस्मि कामचारी विहङ्गमः। मत्प्रसादात् पुरं चैव त्राहि बन्धूंश्च केवलम्॥<br><br>6297: स्त्रीलिङ्गं धारयिष्यामि तदेवं पार्थिवात्मजे। सत्यं मे प्रतिजानीहि करिष्यामि प्रियं तव॥<br><br>6298: शिखण्डिन्युवाच प्रतिदास्यामि भगवन् पुंल्लिङ्गं तव सुव्रत। किञ्चित्कालान्तरं स्त्रीत्वं धारयस्व निशाचर॥<br><br>6299: प्रतियाते दशार्णे तु पार्थिवे हेमवर्मणि। कन्यैव हि भविष्यामि पुरुषस्त्वं भविष्यसि॥<br><br>6300: भीष्म उवाच इत्युक्त्वा समयं तत्र चक्राते तावुभो नृप। अन्योऽन्यस्याभिसंदेहे तौ संक्रामयतां ततः॥<br><br>6301: स्त्रीलिङ्गं धारयामास स्थूणायक्षोऽथ भारत। यक्षरूप च तद् दीप्ते शिखण्डी प्रत्यपद्यत॥<br><br>6302: ततः शिखण्डी पाञ्चाल्यः पुंस्त्वमासाद्य पार्थिव विवेश नगरं हृष्टः पितरं च समासदत्॥<br><br>6303: यथावृत्तं तु तत् सर्वमाचख्यौ दुपदस्य तत्। दुपदस्तस्य तच्छ्रुत्वा हर्षमाहारयत् परम्॥<br><br>6304: सभार्यास्तच्च सस्मार महेश्वरवचस्तदा। ततः सम्प्रेषयामास दशार्णाधिपतेर्नृपः॥<br><br>6305: पुरुषोऽयं मम सुतः श्रद्धत्तां मे भवानिति। अथ दाशार्णको राजा सहसाऽयागमत् तदा॥<br><br>6306: पञ्चालराजं द्रुपदं दुःखशोकसमन्वितः। ततः काम्पिल्यमासाद्य दशार्णाधिपतिस्ततः॥<br><br>6307: प्रेषयामास सत्कृत्य दूतं ब्रह्मविदां वरम्। ब्रूहि मद्वचनाद् दूत पाञ्चाल्यं तं नृपाधमम्॥<br><br>6308: यन्मे कन्यां स्वकन्यार्थं वृतवानसि दुर्मते। फलं तस्यावलेपस्य द्रक्ष्यस्यद्य न संशयः॥<br><br>6309: एवमुक्तश्च तेनासौ ब्राह्मणौ राजसत्तम। दूतः प्रयातो नगरं दाशार्णनृपचोदितः॥<br><br>6310: तत आसादयामास पुरोधा दुपदं पुरे। तस्मै पाञ्चालको राजा गामर्थ्य च सुसत्कृतम्॥<br><br>6311: प्रापयामास राजेन्द्र सह तेन शिखण्डिना। तां पूजां नाभ्यनन्दतं स वाक्यं चेदमुवाच ह॥<br><br>6312: यदुक्तं तेन वीरेण राज्ञा काञ्चनवर्मणा। यत् तेऽहमधमाचार दुहित्राऽस्म्यभिवञ्चितः॥<br><br>6313: तस्य पापस्य करणात् फलं प्राप्नुहि दुर्मते। देहि युद्धं नरपते ममाद्य रणमूर्धनि॥<br><br>6314: उद्धरिष्यामि ते सद्य: सामात्यसुतबान्धवम्। तदुपालम्भसंयुक्तं श्रावितः किल पार्थिवः॥<br><br>6315: दशार्णपतिना चोक्तो मन्त्रिमध्ये पुरोधसा। अभवद् भरतश्रेष्ठ दुपदः प्रणयानतः॥<br><br>6316: यदाह मां भवान् ब्रह्मन् सम्बन्धिवचनाद् वचः। अस्योत्तरंप्रतिवचो दूतो राज्ञे वदिष्यति॥<br><br>6317: ततः सम्प्रेषयामास दुपदोऽपि महात्मने। हिरण्यवर्मणे दूतं ब्राह्मणं वेदपारगम्॥<br><br>6318: तमागम्य तु राजानं दशार्णाधिपतिं तदा। तद् वाक्यमाददे राजन् यदुक्तं द्रुपदेन ह॥<br><br>6319: आगमः क्रियतां व्यक्तः कुमारोऽयं सुतो मम। मिथ्यैतदुक्तं केनापि तदश्रद्धेयमित्युत॥<br><br>6320: ततः स राजा दुपदस्य श्रुत्वा विमर्षयुक्तो युवतीर्वरिष्ठाः। सम्प्रेषयामास सुचारुरूपाः शिखण्डिनं स्त्री पुमान् वेति वेत्तुम्॥<br><br>6321: ताः प्रेषितास्तत्त्वभावं विदित्वा प्रीत्या राज्ञे तच्छशंसुर्हि सर्वम्। शिखण्डिनं पुरुषं कौरवेन्द्र दाशार्णराजाय महानुभावम्॥<br><br>6322: ततः कृत्वा तु राजा स आगमं प्रीतिमानथ। सम्बन्धिना समागम्य हृष्टो वासमुवास ह॥<br><br>6323: शिखण्डिने च मुदितः प्रादाद् वित्तं जनेश्वरः। हस्तिनोऽश्वांश्चगाश्चैव दास्योऽथ बहुलास्तथा॥<br><br>6324: पूजितश्च प्रतिययौ निर्भय॑ तनयां किल। विनीतकिल्बिषे प्रीते हेमवर्मणि पार्थिवे। प्रतियाते दशाणे तु हृष्टरूपा शिखण्डिनी॥<br><br>6325: कस्याचित् त्वथ कालस्य कुबेरो नरवाहनः। लोकयात्रां प्रकुर्वाणाः स्थूणस्यागान्निवेशनम्॥<br><br>6326: स तद्गृहस्योपरि वर्तमान आलोकयामास धनाधिगोप्ता। स्थूणस्य यक्षस्य विवेश वेश्म स्वलंकृतं माल्यगुणैर्विचित्रैः॥<br><br>6327: लाज्यैश्च गन्धैश्च तथा वितानैरभ्यर्चितं धूपनधूपितं च। ध्वजैः पताकाभिरलंकृतं च भक्ष्यानपेयामिषदन्तहोमम्॥<br><br>6328: तत् स्थानं तस्य दृष्ट्वा तु सर्वतः समलंकृतम्। मणिरत्नसुवर्णानां मालाभिः परिपूरितम्॥<br><br>6329: नानाकुसुमगन्धाढ्यं सिक्तसम्मृष्टशोभितम्। अथाब्रवीद् यक्षपतिस्तान् यक्षाननुगांस्तदा॥<br><br>6330: स्वलंकृतमिदं वेश्म स्थूणस्यामितविक्रमाः। नोपसर्पति मां चैव कस्मादद्य स मन्दधीः॥<br><br>6331: यस्माज्जानन् स मन्दात्मा मामसौ नोपसर्पति। तस्मात् तस्मै महादण्डो धार्यः स्यादिति मे मतिः। । ३९। यक्षा ऊचुः दुपदस्य सुता राजन् राज्ञो जाता शिखण्डिनी। तस्या निमित्ते कस्मिंश्चित् प्रादात् पुरुषलक्षणम्॥<br><br>6332: अग्रहील्लक्षणं स्त्रीणां स्त्रीभूतो तिष्ठते गृहे। नोपसर्पति तेनासौ सब्रीडः स्त्रीसरूपवान्॥<br><br>6333: एतस्मात् कारणाद् राजन् स्थूणो न त्वाद्य सर्पति। श्रुत्वा कुरु यथान्यायं विमानमिह तिष्ठताम्॥<br><br>6334: आनीयतां स्थूण इति ततो यक्षाधिपोऽब्रवीत्। कर्तास्मि निग्रहं तस्य प्रत्युवाच पुनः पुनः॥<br><br>6335: सोऽभ्यगच्छत यक्षेन्द्रमाहूतः पृथिवीपते। स्त्रीसरूपो महाराज तस्थौ व्रीडासमन्वितः॥<br><br>6336: तं शशापाथ संक्रुद्धो धनदः कुरुनन्दन। एवमेव भवत्वद्य स्त्रीत्वं पापस्य गुह्यकाः॥<br><br>6337: ततोऽब्रवीद् यक्षपतिर्महात्मा यस्माददास्त्ववमन्येह यक्षान्। शिखण्डिने लक्षणं पापबुद्धे स्त्रीलक्षणं चाग्रही: पापकर्मन्॥<br><br>6338: अप्रवृत्तं सुदुर्बुद्धे यस्मादेतत् त्वया कृतम्। तस्मादद्य प्रभृत्येव स्त्री त्वं सा पुरुषस्तथा॥<br><br>6339: ततः प्रसादयामासुर्यक्षा वैश्रवणं किला स्थूणस्यार्थं कुरुष्वान्तं शापस्येति पुनः पुनः॥<br><br>6340: ततो महात्मा यक्षेन्द्रः प्रत्युवाचानुगामिनः। सर्वान् यक्षगणांस्तात शापस्यान्तचिकीर्षया॥<br><br>6341: शिखण्डिनि हते यक्षाः स्वं रूपं प्रतिपत्स्यते। स्थूणो यक्षो निरुद्वेगो भवत्विति महामनाः॥<br><br>6342: इत्युक्त्वा भगवान् देवो यक्षराजः सुपूजितः। प्रययौ सहितः सर्वैनिमेषान्तरचारिभिः॥<br><br>6343: स्थूणस्तु शापं सम्प्राप्य तत्रैव न्यवसत् तदा। समये चागमत् तूर्णं शिखण्डी तं क्षपाचरम्॥<br><br>6344: सोऽभिगम्याब्रवीद् वाक्यं प्राप्तोऽस्मि भगवन्निति। तमब्रवीत् ततः स्थूण: प्रीतोऽस्मीति पुनः पुनः॥<br><br>6345: आर्जवेनागतं दृष्ट्वा राजपुत्रं शिखण्डिनम्। सर्वमेव यथावृत्ताचचक्षे शिखण्डिने॥<br><br>6346: यक्षा उवाच ऊचुः शप्तो वैश्रवणेनाहं त्वत्कृते पार्थिवात्मज। गच्छेदानीं यथाकामं चर लोकान् यथासुखम्॥<br><br>6347: दिष्टमेतत् पुरा मन्ये न शक्यमतिवर्तितुम्। गमनं तव चेतो हि पौलस्त्यस्य च दर्शनम्॥<br><br>6348: भीष्म उवाच एवमुक्तः शिखण्डी तु स्थूणयक्षेण भारत। प्रत्याजगाम नगरं हर्षेण महता वृतः॥<br><br>6349: पूजयामास विविधैर्गन्धमाल्यैर्महाधनैः। द्विजातीन् देवताश्चैव चैत्यानथ चतुष्पथान्॥<br><br>6350: दुपदः सह पुत्रेण सिद्धार्थेन शिखण्डिना। मुदं च परमां लेभे पाञ्चाल्यः सह बान्धवैः॥<br><br>6351: शिष्यार्थ प्रददौ चाथ द्रोणाय कुरुपुङ्गवा शिखण्डिनं महाराज पुत्रं स्त्रीपूर्विणं तथा॥<br><br>6352: प्रतिपेदे चतुष्पादं धनुर्वेदं नृपात्मजः। शिखण्डी सह युष्माभिधृष्टद्युम्नश्च पार्षतः॥<br><br>6353: मम त्वेतच्चरास्तात यथावत् प्रत्यवेदयन्। जडान्धबधिराकारा ये मुक्ता द्रुपदे मया॥<br><br>6354: एवमेष महाराज स्त्रीपुमान् दुपदात्मजः। स सम्भूतः कुरुश्रेष्ठ शिखण्डी रथसत्तमः॥<br><br>6355: ज्येष्ठा काशिपतेः कन्या अम्बानामेति विश्रुता। द्रुपदस्य कुले जाता शिखण्डी भरतर्षभ॥<br><br>6356: नाहमेनं धनुष्पाणिं युयुत्सुं समुपस्थितम्। मुहूर्तमपि पश्येय प्रहरेयं न चाप्युत॥<br><br>6357: व्रतमेतन्मम सदा पृथिव्यामपि विश्रुतम्। स्त्रियां स्त्रीपूर्वके चैव स्त्रीनाम्नि स्त्रीसरूपिणि॥<br><br>6358: न मुञ्चेयमहं बाणमिति कौरवनन्दन। न हन्यामहमेतेन कारणेन शिखण्डिनम्॥<br><br>6359: एतत् तत्त्वमहं वेद जन्म तात शिखण्डिनः। ततो नैनं हनिष्यामि समरेष्वाततायिनम्॥<br><br>6360: यदि भीष्मः स्त्रियं हन्यात् सन्तः कुर्युर्विगर्हणम्। नैनं तस्माद्धनिष्यामि दृष्ट्वापि समरे स्थितम्॥<br><br>6361: वैशम्पयान उवाच एतच्छ्रुत्वा तु कौरव्यो राजा दुर्योधनस्तदा। मुहूर्तमिव स ध्यात्वा भीष्मे युक्तममन्यत॥<br><br>6362: संजय उवाच प्रभातायां तु शर्वर्यां पुनरेव सुतस्तव। मध्ये सर्वस्य सैन्यस्य पितामहमपृच्छत॥<br><br>6363: पाण्डवेयस्य गाङ्गेय यदेतत् सैन्यमुद्यतम्। प्रभूतनरनागाश्वं महारथसमाकुलम्॥<br><br>6364: भीमार्जुनप्रभृतिभिर्महेष्वासैर्महाबलैः। लोकपालसमैर्गुप्तं धृष्टद्युम्नपुगेगमैः॥<br><br>6365: अप्रधृष्यमनावार्यमुद्भूतमिव सागरम्। सेनासागरमक्षोभ्यमपि देवैर्महाहवे॥<br><br>6366: केन कालेन गाङ्गेय क्षपयेथा महाद्युते। आचार्यो वा महेष्वासः कृपो वा सुमहाबलः॥<br><br>6367: कर्णो वा समरश्लाघी द्रौणिर्वा द्विजसत्तमः। दिव्यास्त्रविदुषः सर्वे भवन्तो हि बले मम॥<br><br>6368: एतदिच्छाम्यहं ज्ञातुं परं कौतूहलं हि मे। हृदि नित्यं महाबाहो वक्तुमर्हसि मन्मम॥<br><br>6369: भीष्म उवाच अनुरूपं कुरुश्रेष्ठ त्वय्येतत् पृथिवीपते। बलाबलममित्राणां तेषां यदिह पृच्छसि॥<br><br>6370: शृणु राजन् मम रणे या शक्तिः परमा भवेत्। शस्त्रवीर्यं रणे यच्च भुजयोश्च महाभुज॥<br><br>6371: आर्जवेनैव युद्धेन योद्धव्य इतरो जनः। मायायुद्धेन मायावी इत्येतद् धर्मनिश्चयः॥<br><br>6372: हन्यामहं महाभाग पाण्डवानामनीकिनीम्। दिवसे दिवसे कृत्वा भागं प्रागह्निकं मम॥<br><br>6373: योधानां दशसाहस्रं कृत्वा भागं महाद्युते। सहस्रं रथिनामेकमेष भागो मतो मम॥<br><br>6374: अनेनाहं विधानेन संनद्धः सततोत्थितः। क्षपयेयं महत् सैन्यं कालेनानेन भारत॥<br><br>6375: मुञ्चेयं यदि वास्त्राणि महान्ति समरे स्थितः। शतसाहिस्रघातीनि हन्यां मासेन भारत॥<br><br>6376: संजय उवाच श्रुत्वा भीष्मस्य तद् वाक्यं राजा दुर्योधनस्ततः। पर्यपृच्छत राजेन्द्र द्रोणमङ्गिरसां वरम्॥<br><br>6377: आचार्य केन कालेन पाण्डुपुत्रस्य सैनिकान्। निहन्या इति तं द्रोणः प्रत्युवाच हसन्निव॥<br><br>6378: स्थविरोऽस्मि महाबाहो मन्दप्राणविचेष्टितः। शस्त्रग्निना निर्दहेयं पाण्डवानामनीकिनीम्॥<br><br>6379: यथा भीष्मः शान्तनवो मासेनेति मतिर्मम। एषा मे परमा शक्तिरेतन्मे परमं बलम्॥<br><br>6380: द्वाभ्यामेव तु मासाभ्यां कृपः शारद्वतोऽब्रवीत्। द्रौणिस्तु दशरात्रेण प्रतिजज्ञे बलक्षयम्॥<br><br>6381: कर्णस्तु पञ्चरात्रेण प्रतिजज्ञे महास्त्रवित्। तच्छ्रुत्वा सूतपुत्रस्य वाक्यं सागरगासुतः॥<br><br>6382: जहास सस्वनं हासं वाक्यं चेदमुवाच ह। न हि यावद् रणे पार्थं बाणशङ्खधनुर्धरम्॥<br><br>6383: वासुदेवसमायुक्तं रथेनायान्तमाहवे। समागच्छसि राधेय तेनैवमभिमन्यसे। शक्यमेवं च भूयश्च त्वया वक्तुं यथेष्टतः॥<br><br>6384: वैशम्पायन उवाच एतच्छ्रुत्वा तु कौन्तेयः सर्वान् भ्रातृनुपह्वरे। आहूष भरतश्रेष्ठ इदं वचनमब्रवीत्॥<br><br>6385: युधिष्ठिर उवाच धार्तराष्ट्रस्य सैन्येषु ये चारपुरुषा मम। ते प्रवृत्तिं प्रयच्छन्ति ममेमां व्युषितां निशाम्॥<br><br>6386: दुर्योधनः किलापृच्छदापगेयं महाव्रतम्। केन कालेन पाण्डूनां हन्याः सैन्यमिति प्रभो॥<br><br>6387: मासेनेति च तेनोक्तो धार्तराष्ट्रः सुदुर्मतिः। तावता चापि कालेन द्रोणोऽपि प्रतिजज्ञिवान्॥<br><br>6388: गौतमो द्विगुणं कालमुक्तवानिति नः श्रुतम्। द्रोणिस्तु दशरात्रेण प्रतिजज्ञे महास्त्रवित्॥<br><br>6389: तथा दिव्यास्त्रवितं कर्णः सम्पृष्टः कुरुसंसदि। पञ्चमिर्दिवसैर्हन्तुं ससैन्यं प्रतिजज्ञिवान्॥<br><br>6390: तस्मादहमपीच्छामि श्रोतुमर्जुन ते वचः। कालेन कियता शत्रून् क्षपयेरिति फाल्गुन॥<br><br>6391: एवमुक्तो गुडाकेशः पार्थिवेन धनंजयः। वासुदेवं समीक्ष्येदं वचनं प्रत्यभाषत॥<br><br>6392: सर्व एते महात्मानः कृतास्त्राश्चित्रयोधिनः। असंशयं महाराज हन्युरेव न संशयः॥<br><br>6393: अपैतु ते मनस्तापो यथा सत्यं ब्रवीम्यहम्। हन्यामेकरथेनैव वासुदेवसहायवान्॥<br><br>6394: सामरानपि लोकांस्त्रीन् सर्वान् स्थावरजङ्गमान्। भूतं भव्यं भविष्यं च निमेषादिति मे मतिः॥<br><br>6395: तद् घोरं पशुपतिः प्रादादस्त्रं महन्मम। कैराते द्वन्द्वयुद्धे तु तदिदं मयि वर्तते॥<br><br>6396: यद् युगान्ते पशुपतिः सर्वभूतानि संहरन्। प्रयुङ्क्ते पुरुषव्याघ्र तदिदं मयि वर्तते॥<br><br>6397: तन्न जानाति गाङ्गेयो न द्रोणो न च गौतमः। न च द्रोणसुतो राजन् कुत एव तु सूतजः॥<br><br>6398: न तु युक्तं रणे हन्तुं दिव्यैरस्त्रैः पृथग्जनम्। आर्जवेनैव युद्धेन विजेष्यामो वयं परान्॥<br><br>6399: तथेमे पुरुषव्याघ्राः सहायास्तत्र पार्थिव। सर्वे दिव्यास्त्रविद्वांसः सर्वे युद्धाभिकाक्षिणः॥<br><br>6400: वेदान्तावभृथस्नाताः सर्व एतेऽपराजिताः। निहन्युः समरे सेनां देवानामपि पाण्डवः॥<br><br>6401: शिखण्डी युयुधानश्च धृष्टद्युम्नश्च पार्षतः। भीमसेनो यमौ चोभौ युधामन्यूत्तमौजसौ॥<br><br>6402: विराटदुपदौ चोभौ भीष्मद्रोणसमौ युधि। शङ्खश्चैव महाबाहु डिम्बश्च महाबलः॥<br><br>6403: पुत्रोऽस्याञ्जनपर्वा तु महाबलपराक्रमः। शैनेयश्च महाबाहुः सहायो रणकोविदः॥<br><br>6404: अभिमन्युश्च बलवान् द्रौपद्याः पञ्च चात्मजाः। स्वयं चापि समर्थोऽसि त्रैलोक्योत्सादनेऽपि च॥<br><br>6405: क्रोधाद् यं पुरुषं पश्येस्तथा शकसमाते। स क्षिप्रं न भवेद् व्यक्तमिति त्वां वेनि कौरव॥<br><br>6406: वैशम्पायन उवाच ततः प्रभाते विमले धार्तराष्ट्रेण चोदिताः। दुर्योधनेन राजानः प्रययुः पाण्डवान् प्रति॥<br><br>6407: आप्लाव्य शुचयः सर्वे स्रग्विणः शुक्लवाससः। गृहीतशास्त्रा ध्वजिनः स्वस्ति वाच्य हुताग्नयः॥<br><br>6408: सर्वे ब्रह्मविदः शूराः सर्वे सुचरितव्रताः। सर्वे कामकृतश्चैव सर्वे चाहवलक्षणाः॥<br><br>6409: आहवेषु पराँल्लोकान् जिगीषन्तो महाबलाः। एकाचमनसः सर्वे श्रद्दधानाः परस्परम्॥<br><br>6410: विन्दानुविन्दावावन्त्यौ केकया बाह्निकैः सह। प्रययुः सर्व एवैते भारद्वाजपुरोगमा:॥<br><br>6411: अश्वत्थामा शान्तनवः सैन्धवोऽथ जयद्रथः। दाक्षिणात्याः प्रतीच्याच पार्वतीयाश्च ये नृपाः॥<br><br>6412: गान्धारराजः शकुनिः प्राच्योदीच्याश्च सर्वशः। शकाः किराता यवनाः शिवयोऽथ वसातयः॥<br><br>6413: स्वैः स्वैरनीकैः सहिताः परिवार्य महारथम्। एते महारथाः सर्वे द्वितीये निर्ययुले॥<br><br>6414: कृतवर्मा सहानीकस्त्रिगर्तश्च महारथः। दुर्योधनश्च नृपतिर्भ्रातृभिः परिवारितः॥<br><br>6415: शलोभूरिश्रवाः शल्य: कौसल्योऽथ बृहद्रथः। एते पश्चादनुगता धार्तराष्ट्रपुरोगमाः॥<br><br>6416: ते समेत्य यथान्यायं धार्तराष्ट्रा महाबलाः। कुरुक्षेत्रस्य पश्चार्धे व्यवातिष्ठन्त दंशिताः॥<br><br>6417: दुर्योधनस्तु शिबिरं कारयामास भारत। यथैव हास्तिनपुरं द्वितीयं समलंकृतम्॥<br><br>6418: न विशेषं विजानन्ति पुरस्य शिविरस्य वा। कुशला अपि राजेन्द्र नरा नगरवासिनः॥<br><br>6419: तादृशान्येव दुर्गाणि राज्ञामपि महीपतिः। कारयामास कौरव्यः शतशोऽथ सहस्रशः॥<br><br>6420: पञ्चयोजनमुत्सृज्य मण्डलं तद्रणाजिरम्। सेनानिवेशास्ते राजन्नाविशञ्छतसंधशः॥<br><br>6421: तत्र ते पृथिवीपाला यथोत्साहं यथाबलम्। विविशुः शिबिराण्यत्र द्रव्यवन्ति सहस्रशः॥<br><br>6422: तेषां दुर्योधनो राजा ससैन्यानां महात्मनाम्। व्यादिदेश सवाह्यानां भक्ष्यभोज्यमनुत्तमम्॥<br><br>6423: सनागाश्वमनुष्याणां ये च शिल्पोपजीविनः। ये चान्येऽनुगतास्तत्र सूतमागधबन्दिनः॥<br><br>6424: वणिजो गणिकाचारा ये चैव प्रेक्षका जनाः। सर्वांस्तान् कौरवो राजा विधिवत् प्रत्यवेक्षत॥<br><br>6425: वैशम्पायन उवाच तथैव राजा कौन्तेयो धर्मपुत्रो युधिष्ठिरः। धृष्टद्युम्नमुखान् वीरांश्चोदयामास भारत। । । । चेदिकाशिकरूषाणां नेतारं दृढविक्रमम। सेनापतिममित्रघ्नं धृष्टकेतुमथादिशत्॥<br><br>6426: विराटं दुपदं चैव युयुधान् शिखण्डिनम्। पाञ्चाल्यौ च महेष्वासौ युधामन्यूत्तमौजसौ॥<br><br>6427: ते शूराश्चित्रवर्माणस्तप्तकुण्डलधारिणः। आज्यावसिक्ताज्वलिताधिष्ण्येष्विव हुताशनाः॥<br><br>6428: अशोभन्त महेष्वासा ग्रहाः प्रज्वलिता इव। अथ सैन्यं यथायोगं पूजयित्वा नरर्षभः॥<br><br>6429: दिदेश तान्यनीकानि प्रयाणाय महीपतिः। तेषां युधिष्ठिरो राजा ससैन्यानां महात्मनाम्॥<br><br>6430: व्यादिदेश सवाह्यानां भक्ष्यभोज्यमनुत्तमम्। सगजाश्वमनुष्याणां ये च शिल्पोपजीविनः॥<br><br>6431: अभिमन्यु बृहन्तं च द्रौपदेयांश्च सर्वशः। धृष्टद्युम्नमुखानेतान् प्राहिणोत् पाण्डुनन्दनः॥<br><br>6432: भीमं च युयुधानं च पाण्डवः च धनंजयम्। द्वितीयं प्रेषयामास बलस्कन्धं युधिष्ठिरः॥<br><br>6433: भाण्डं समारोपयतां चरतां सम्प्रधावताम्। हृष्टानां तत्र योधानां शब्दो दिवमिवास्पृशत्। । स्वयमेव ततः पश्चाद् विराटदुपदान्वितः। अथापरैर्महीपालैः सह प्रायान्महीपतिः॥<br><br>6434: भीमधन्वायनी सेना धृष्टद्युम्नेन पालिता। गड्डेच पूर्णा स्तिमिता स्यन्दमाना व्यदृश्यत॥<br><br>6435: ततः पुरननीकानि न्ययोजयत बुद्धिमान्। मोहयन् धृतराष्ट्रस्य पुत्राणां बुद्धिनिश्चयम्॥<br><br>6436: द्रौपदेयान् महेष्वासानभिमन्युं च पाण्डवः। नकुलं सहदेवं च सर्वाश्चैव प्रभद्रकान्॥<br><br>6437: दश चाश्वसहस्राणि द्विसहस्राणि दन्तिनाम्। अयुतं च पदातीनां रथाः पञ्चशतं तथा॥<br><br>6438: भीमसेनस्य दुर्धर्ष प्रथमं प्रादिशद् बलम्। मध्यमे च विराटं च जयत्सेनं च पाण्डवः॥<br><br>6439: महारथौ च पाञ्चाल्यौ युधामन्यूत्तमौजसौ। वीर्यवन्तौ महात्मानौ न गदाकार्मुकधारिणौ॥<br><br>6440: अन्वयातां तदा मध्ये वासुदेवधनंजयौ। बभूवुरतिसंरब्धाः कृतप्रहरणा नराः॥<br><br>6441: तेषां विंशतिसाहस्रा हयाः शूरैरधिष्ठिताः। पञ्च नागसहस्राणि स्थवंशाच सर्वशः॥<br><br>6442: पदातयश्च ये शूराः कार्मुकासिगदाधराः। सहस्रशोऽन्वयुः पञ्चादग्रतश्च सहस्रशः॥<br><br>6443: युधिष्ठिरो यत्र सैन्ये स्वयमेव बलार्णवे। तत्र ते पृथिवीपाला भूयिष्ठं पर्यवस्थिताः॥<br><br>6444: तत्र नागसहस्राणि हयानामयुतानि च। तथा रथसहस्राणि पदातीनां च भारत॥<br><br>6445: चेकितानः स्वसैन्येन महता पार्थिवर्षभ। धृष्टकेतुश्च चेदीनां प्रणेता पार्थिवो ययौ॥<br><br>6446: सात्यकिश्च महेष्वासो वृष्णीनां प्रवरो रथः। वृतः शतसहस्रेण रथानां प्रणुदन् बली॥<br><br>6447: क्षत्रदेवब्रह्मदेवो रथस्थौ पुरुषर्षभौ। जघनं पालयन्तौ च पृष्ठतोऽनुप्रजग्मतुः॥<br><br>6448: शकटापणवेशाश्च यानं युग्यं च सर्वशः। तत्र नागसहस्राणि हयानामयुतानि च। फल्गु सर्वं कलत्रं च यत्किञ्चित् कृशदुर्बलम्॥<br><br>6449: कोशसंचयवाहांश्च कोष्ठागारं तथैव च। गजानीकेन संगृह्य शनैः प्रायाद् युधिष्ठिरः॥<br><br>6450: तमन्वयात् सत्यधृतिः सौचित्तियुद्धदुर्मदः। श्रेणिमान् वसुदानश्च पुत्रः काश्यस्य वा विभुः॥<br><br>6451: रथा विंशतिसाहस्रा ये तेषामनुयायिनः। हयानां दश कोट्यश्च महतां किंकिणीकिनाम्॥<br><br>6452: गजा विंशतिसाहस्रा ईषादन्ताः प्रहारिणः। कुलीना भिन्नकरटा मेघा इव विसर्पिणः॥<br><br>6453: षष्टि गसहस्राणि दशान्यानि च भारत। युधिष्ठिरस्य यान्यासन् युधि सेना महात्मनः॥<br><br>6454: क्षरन्त इव जीमूताः प्रभिन्नकरटामुखाः। राजानमन्वयुः पश्चाच्चलन्त इव पर्वताः॥<br><br>6455: एवं तस्य बलं भीमं कुन्तीपुत्रस्य धीमतः। यदाश्रित्याथ युयुधे धार्तराष्ट्र सुयोधनम्॥<br><br>6456: ततोऽन्ये शतशः पश्चात् सहस्रायुतशो नराः। नर्दन्तः प्रययुस्तेषामनीकानि सहस्रशः॥<br><br>6457: तत्र भेरीसहस्राणि शङ्खानामयुतानि च। न्यवादयन्त संहृष्टाः सहस्रायुतशो नराः॥<br> 
<br>
</body>
</html>
