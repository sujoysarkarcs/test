
<!DOCTYPE html>
<html>
<body>
<h1> Parva: 10</h1><br>1: नारायणं नमस्कृत्य नरं चैव नरोत्तमम्। देवी सरस्वती व्यासं ततो जयमुदीरयेत्॥<br><br>2: संजय उवाच ततस्ते सहिता वीराः प्रयाता दक्षिणामुखाः। उपास्तमनवेलायां शिविराभ्याशमागताः॥<br><br>3: विमुच्य वाहांस्त्वरिता भीता समभवंस्तदा। गहनं देशमासाद्य प्रच्छन्ना न्यविशन्त ते॥<br><br>4: सेनानिवेशमभितो नातिदूरमवस्थिताः। निकृत्ता निशितैः शस्त्रैः समन्तात् क्षतविक्षताः॥<br><br>5: दीर्घमुष्णं च निःश्वस्य पाण्डवानेव चिन्तयतन्। श्रुत्वा च निनदं घोरं पाण्डवानां जयैषिणाम्॥<br><br>6: अनुसारभयाद् भीताः प्राङ्मुखाः प्राद्रवन् पुनः। ते मुहूर्तात् ततो गत्वा श्रान्तवाहाः पिपासिताः॥<br><br>7: नामृष्यन्त महेष्वासाः क्रोधामर्षवशं गताः। राज्ञो वधेन संतप्ता मुहूर्तं समवस्थिताः॥<br><br>8: धृतराष्ट्र उवाच अश्रद्धेयमिदं कर्म कृतं भीमेन संजय। यत् स नागायुतप्राणः पुत्रो मम निपातितः॥<br><br>9: अवध्यः सर्वभूतानां वज्रसंहननो युवा। पाण्डवैः समरे पुत्रो निहतो मम संजय॥<br><br>10: न दिष्टमभ्यतिक्रान्तुं शक्यं गावल्गणे नरैः। यत् समेत्य रणे पाथैः पुत्रो मम निपातितः॥<br><br>11: अद्रिसारमयं नूनं हृदयं मम संजय। हतं पुत्रशतं श्रुत्वा यन्न दीर्णं सहस्रधा॥<br><br>12: कथं हि वृद्धमिथुनं हतपुत्रं भविष्यति। न ह्यहं पाण्डवेयस्य विषये वस्तुमुत्सहे॥<br><br>13: कथं राज्ञः पिता भूत्वा स्वयं राजा च संजय। प्रेष्यभूतः प्रवर्तेयं पाण्डवेयस्य शासनात्॥<br><br>14: आज्ञाप्य पृथिवीं सर्वां स्थित्वा मूर्ध्नि च संजय। कथमद्य भविष्यामि प्रेष्यभूतो दुरन्तकृत्॥<br><br>15: कथं भीमस्य वाक्यानि श्रोतुं शक्ष्यामि संजय। येन पुत्रशतं पूर्णमेकेन निहतं मम॥<br><br>16: कृतं सत्यं वचस्तस्य विदुरस्य महात्मनः। अकुर्वता वचस्तेन मम पुत्रेण संजय॥<br><br>17: अधर्मेण हते तात पुत्रे दुर्योधने मम। कृतवर्मा कृपो द्रौणिः किमकुर्वत संजय॥<br><br>18: संजय उवाच गत्वा तु तावका राजन् नातिदूरमवस्थिताः। अपश्यन्त वनं घोरं नानाद्रुमलतावृतम्॥<br><br>19: ते मुहूर्तं तु विश्रम्य लब्धतोयैहयोत्तमैः। सूर्यास्तमनवेलायां समासेदुर्महद् वनम्॥<br><br>20: नानामृगगणैर्जुष्टं नानापक्षिगणावृतम्। नानाद्रुमलताच्छन्नं नानाव्यालनिषेवितम्॥<br><br>21: नानातोयैः समाकीर्णं नानापुष्पोपशोभितम्। पद्मिनीशतसंछन्नं नीलोत्पलसमायुतम्॥<br><br>22: प्रविश्य तद् वनं घोरं वीक्षमाणाः समन्ततः। शाखासहस्रसंछन्नं न्यग्रोधं ददृशुस्ततः॥<br><br>23: उपेत्य तु तदा राजन् न्यग्रोधं ते महारथाः। ददृशुर्द्विपदां श्रेष्ठाः श्रेष्ठं तं वै वनस्पतिम्॥<br><br>24: तेऽवतीर्य रथेभ्यश्च विप्रमुच्य च वाजिनः। उपस्पृश्य यथान्यायं संध्यामन्वासत प्रभो॥<br><br>25: ततोऽस्तं पर्वतश्रेष्ठमनुप्राप्ते दिवाकरे। सर्वस्य जगतो धात्री शर्वरी समपद्यत॥<br><br>26: ग्रहनक्षत्रताराभिः सम्पूर्णाभिरलंकृतम्। नभोंऽशुकमिवाभाति प्रेक्षणीयं समन्ततः॥<br><br>27: इच्छया ते प्रवल्गन्ति ये सत्त्वा रात्रिचारिणः दिवाचराश्च ये सत्त्वास्ते निद्रावशमागताः॥<br><br>28: रात्रिंचराणां सत्त्वानां निर्घोषोऽभूत् सुदारुणः। क्रव्यादाश्च प्रमुदिता घोरा प्राप्ता च शर्वरी॥<br><br>29: तस्मिन् रात्रिमुखे घोरे दुःखशोकसमन्विताः। कृतवर्मा कृपो द्रौणिरुपोपविविशुः समम्॥<br><br>30: तत्रोपविष्टाः शोचन्तो न्यग्रोधस्य समीपतः। तमेवार्थमतिक्रान्तं कुरुपाण्डवयोः क्षयम्॥<br><br>31: निद्रया च परीताङ्गा निषेदुर्धरणीतले। श्रमेण सुदृढं युक्ता विक्षता विविधैः शरैः॥<br><br>32: ततो निद्रावशं प्राप्तौ कृपभोजौ महारथौ। सुखोचितावदुःखार्ही निषण्णौ धरणीतले॥<br><br>33: तौ तु सुप्तौ महाराज श्रमशोकसमन्वितौ। महार्हशयनोपेतौ भूमावेव ह्यनाथवत्॥<br><br>34: क्रोधामर्षवशं प्राप्तो द्रोणपुत्रस्तु भारत। न वै स्म स जगामाथ निद्रां सर्प इव श्वसन्॥<br><br>35: न लेभे स तु निद्रां वै दह्यमानो हि मन्युना। वीक्षाञ्चक्रे महाबाहुस्तद् वनं घोरदर्शनम्॥<br><br>36: वीक्षमाणो वनोद्देशं नानसत्त्वैर्निषेवितम्। अपश्यत महाबाहुर्यग्रोधं वायसैर्युतम्॥<br><br>37: तत्र काकसहस्राणि तां निशां पर्यणामयन्। सुखं स्वपन्ति कौरव्य पृथक् पृथगुपाश्रयाः॥<br><br>38: सुप्तेषु तेषु काकेषु विश्रव्येषु समन्ततः। सोऽपश्यत् सहसा यान्तमुलूकं घोरदर्शनम्॥<br><br>39: महास्वनं महाकायं हर्यक्षं बभ्रुपिङ्गलम्। सुदीर्घघोणानखरं सुपर्णमिव वेगितम्॥<br><br>40: सोऽथ शब्दं मृदुं कृत्वा लीयमान इवाण्डजः। न्यग्रोधस्य ततः शाखां प्रार्थयामास भारत॥<br><br>41: संनिपत्य तु शाखायां न्यग्रोधस्य विहङ्गमः। सुप्ताञ्जधान सुबहून् वायसान् वायसान्तकः॥<br><br>42: केषांचिदच्छिनत् पक्षाशिरांसि च चकर्त ह। चरणांश्चैव केषांचिद् बभञ्ज चरणायुधः॥<br><br>43: क्षणेनाहन् स बलवान् येऽस्य दृष्टिपथे स्थिताः। तेषां शरीरावयवैः शरीरैश्च विशाम्पते॥<br><br>44: न्यग्रोधमण्डलं सर्वं संछन्नं सर्वतोऽभवत्। तांस्तु हत्वा ततः काकान् कौशिको मुदितोऽभवत्। । ४३ प्रतिकृत्य यथाकामं शत्रूणां शत्रुसूदनः। तद् दृष्ट्वा सोपधं कर्म कौशिकेन कृतं निशि॥<br><br>45: तद्भावकृतसंकल्पो द्रोणिरेकोऽन्वचिन्तयत्। उपदेशः कृतोऽनेन पक्षिणा मम संयुगे॥<br><br>46: शत्रूणां क्षपणे युक्तः प्राप्तः कालश्च मे मतः। नाद्य शक्या मया हन्तुं पाण्डवा जितकाशिनः॥<br><br>47: बलवन्तः कृतोत्साहाः प्राप्तलक्ष्याः प्रहारिणः। राज्ञः सकाशात् तेषां तु प्रतिज्ञातो वधो मया॥<br><br>48: पतङ्गाग्निसमां वृत्तिमास्थायात्मविनाशिनीम्। न्यायतो युध्यमानस्य प्राणत्यागो न संशयः॥<br><br>49: छद्मना च भवेत् सिद्धिः शत्रूणां च क्षयो महान्। तत्र संशयितादाद् योऽर्थो निःसंशयो भवेत्॥<br><br>50: तं जना बहुः मन्यन्ते ये च शास्त्रविशारदाः। यचाप्यत्र भवेद् वाच्यं गर्हितं लोकनिन्दितम्॥<br><br>51: कर्तव्यं तन्मनुष्येण क्षत्रधर्मेण वर्तता। निन्दितानि च सर्वाणि कुत्सितानि पदे पदे॥<br><br>52: सोपधानि कृतान्येव पाण्डवैरकृतात्मभिः। अस्मिन्नर्थे पुरा गीता श्रूयन्ते धर्मचिन्तकैः॥<br><br>53: श्लोका न्यायमवेक्षद्भिस्तत्त्वार्थास्तत्त्वदर्शिभिः। परिश्रान्ते विदीर्णे वा भुञ्जाने वापि शत्रुभिः॥<br><br>54: प्रस्थाने वा प्रवेशे वा प्रहर्तव्यं रिपोर्बलम्। निद्रार्तमर्धरात्रे च तथा नष्टप्रणायकम्॥<br><br>55: भिन्नयोधं बलं यच्च द्विधा युक्तं च यद् भवेत्। इत्येवं निश्चयं चक्रे सुप्तानां निशि मारणे॥<br><br>56: पाण्डूनां सह पञ्चालैोणपुत्रः प्रतापवान्। स क्रूरां मतिमास्थाय विनिश्चित्य मुहुर्मुहुः॥<br><br>57: सुप्तौ प्राबोधयत् तौ तु मातुलं भोजमेव च। तौ प्रबुद्धौ महात्मानौ कृपभोजौ महाबलौ॥<br><br>58: नोत्तरं प्रतिपद्येतां तत्र युक्तं ह्रिया वृतौ। स मुहूर्तमिव ध्यात्वा बाष्यविह्वलमब्रवीत्॥<br><br>59: हतो दुर्योधनो राजा एकवीरो महाबलः। यस्यार्थे वैरमस्माभिरासक्तं पाण्डवैः सह॥<br><br>60: एकाकी बहुभिः क्षुदैराहवे शुद्धविक्रमः। पातितो भीमसेनेन एकादशचमूपतिः॥<br><br>61: वृकोदरेण क्षुद्रेण सुनृशंसमिदं कृतम्। मूर्धाभिषिक्तस्य शिरः पादेन परिमृद्नता॥<br><br>62: विनर्दन्ति च पञ्चाला: श्वेलन्ति च हसन्ति च। धमन्ति शङ्खाशतशो हृष्टा जन्ति च दुन्दुभीन्॥<br><br>63: वादित्रघोषस्तुमुलो विमिश्रः शङ्खनिःस्वनैः। अनिलेनेरितो घोरो दिशः पूरयतीव ह॥<br><br>64: अश्वानां हेषमाणानां गजानां चैव बुंहताम्। सिंहनादश्च शूराणां श्रूयते सुमहानयम्॥<br><br>65: दिशं प्राची समाश्रित्य हृष्टानां गच्छतां भृशम्। रथनेमिस्वनाश्चैव श्रूयन्ते लोमहर्षणाः॥<br><br>66: पाण्डवैर्धार्तराष्ट्राणां यदिदं कदनं कृतम्। वयमेव त्रयः शिष्टा अस्मिन् महति वैशसे॥<br><br>67: केचिन्नागशतप्राणाः केचित् सर्वास्त्रकोविदाः। निहताः पाण्डवेयैस्ते मन्ये कालस्य पर्ययम्॥<br><br>68: एवमेतेन भाव्यं हि नूनं कार्वेण तत्त्वतः। यथा ह्यस्येदृशी निष्ठा कृतकार्येऽपि दुष्करे॥<br><br>69: भवेतास्तु यदि प्रज्ञा न मोहादपनीयते। व्यापन्नेऽस्मिन् महत्यर्थे यन्नः श्रेयस्तदुच्यताम्॥<br><br>70: कृप उवाच श्रुतं ते वचनं सर्वं यद् यदुक्तं त्वया विभो। ममापि तु वचः किंचिच्छृणुष्वाद्य महाभुजा. १॥<br><br>71: आबद्धा मानुषाः सर्वे निबद्धाः कर्मणोर्द्वयोः। दैवे पुरुषकारे च परं ताभ्यां न विद्यते॥<br><br>72: न हि दैवेन सिध्यन्ति कार्याण्येकेन सत्तम। न चापि कर्मणैकेन द्वाभ्यां सिद्धस्तु योगतः॥<br><br>73: ताभ्यामुभाभ्यां सर्वार्था निबद्धा अधमोत्तमाः। प्रवृत्ताश्चैव दृश्यन्ते निवृत्ताश्चैव सर्वशः॥<br><br>74: पर्जन्यः पर्वते वर्षन् किन्नु साधयते फलम्। कृष्ट क्षेत्रे तथा वर्षन् किन्न साधयते फलम्॥<br><br>75: उत्थानं चाप्यदैवस्य ह्यनुत्थानं च दैवतम्। ब्र्यं भवति सर्वत्र पूर्वस्तत्र विनिश्चयः॥<br><br>76: सुवृष्टे च यथा देवे सम्यक् क्षेत्रे च कर्षिते। बीजं महागुणं भूयात् तथा सिद्धिर्हि मानुषी॥<br><br>77: तयोर्दैवं विनिश्चित्य स्वयं चैव प्रवर्तते। प्राज्ञाः पुरुषकारेषु वर्तन्ते दाक्ष्यमाश्रिताः॥<br><br>78: ताभ्यां सर्वे हि कार्यार्था मनुष्याणां नरर्षभ। विचेष्टन्तः स्म दृश्यन्ते निवृत्तास्तु तथैव च। ॥<br><br>79: कृतः पुरुषकारश्च सोऽपि दैवेन सिध्यति। तथास्य कर्मणः कर्तुरभिनिवर्तते फलम्॥<br><br>80: उत्थानं च मनुष्याणां दक्षाणां दैववर्जितम्। अफलं दृश्यते लोके सम्यगप्युपपादितम्॥<br><br>81: तत्रालसा मनुष्याणां ये भवन्त्यमनस्विनः। उत्थानं ते विगर्हन्ति प्राज्ञानां तन्न रोचते॥<br><br>82: प्रायशो हि कृतं कर्म नाफलं दृश्यते भुवि। अकृत्वा च पुनर्दुःखं कर्म पश्येन्महाफलम्॥<br><br>83: चेष्टामकुर्वल्लभते यदि किंचिद् यदृच्छया। यो वा न लभते कृत्वा दुर्दर्शी तावुभावपि॥<br><br>84: शक्नोति जीवितुं दक्षो नालसः सुखमेधते। दृश्यन्ते जीवलोकेऽस्मिन् दक्षाः प्रायो हितैषिणः॥<br><br>85: यदि दक्षः समारम्भात् कर्मणो नाश्नुते फलम्। नास्य वाच्यं भवेत् किंचिल्लब्धव्यं वाधिगच्छति॥<br><br>86: अकृत्वा कर्म यो लोके फलं विन्दति धिष्ठितः। स तु वक्तव्यतां याति द्वेष्यो भवति भूयशः॥<br><br>87: एवमेतदनादृत्य वर्तते यस्त्वतोऽन्यथा। स करोत्यात्मनोऽनर्थानेष बुद्धिमतां नयः॥<br><br>88: हीनं पुरुषकारेण यदि दैवेन वा पुनः। कारणाभ्यामथैताभ्यामुत्थानमफलं भवेत्॥<br><br>89: हीनं पुरुषकारेण कर्म त्विह न सिद्ध्यति। दैवतेभ्यो नमस्कृत्य यस्त्वर्थान् सम्यगीहते॥<br><br>90: दक्षो दाक्षिण्यसम्पन्नो न स मोधैर्विहन्यते। सम्यगीहा पुनरियं यो वृद्धानुपसेवते॥<br><br>91: आपृच्छति च यच्छ्रेयः करोति च हितं वचः। उत्थायोत्थाय हि सदा प्रष्टव्या वृद्धसम्मताः॥<br><br>92: ते स्म योगे परं मूलं तन्मूला सिद्धिरुच्यते। वृद्धानां वचनं श्रुत्वा योऽभ्युत्थानं प्रयोजयेत्॥<br><br>93: उत्थानस्य फलं सम्यक् तदा स लभतेऽचिरात्। रागात् क्रोधाद् भयाल्लोभाद् योऽर्थानीहति मानवः॥<br><br>94: अनीशचावमानी च स शीघ्रं भ्रश्यते श्रियः। सोऽयं दुर्योधनेनार्थो लुब्धेनादीर्घदर्शिना॥<br><br>95: असमर्थ्य समारब्धो मूढत्वादविचिन्ततः। हितबुद्धीननादृत्य सम्मन्त्रसाधुभिः सह॥<br><br>96: वार्यमाणोऽकरोद् वैरं पाण्डवैर्गुणवत्तरैः। पूर्वमप्यतिदुःशीलो न धैर्यं कर्तुमर्हति॥<br><br>97: तपत्यर्थे विपन्ने हि मित्राणां न कृतं वचः। अनुवर्तामहे यत्तु तं वयं पापपूरुषम्॥<br><br>98: अस्मानप्यनयस्तस्मात् प्राप्तोऽयं दारुणो महान्। अनेन तु ममाद्यापि व्यसनेनोपतापिता॥<br><br>99: बुद्धिश्चिन्तयते किंचित् स्वं श्रेयो नावबुद्ध्यते। मुह्यता तु मनुष्येण प्रष्टव्याः सुहृदो जनाः॥<br><br>100: तत्रास्य बुद्धिर्विनयस्तत्र श्रेयश्च पश्यति। ततोऽस्य मूलं कार्याणां बुद्ध्या निश्चित्य वै बुधाः॥<br><br>101: ३१ तेऽत्र पृष्टा यथा ब्रूयुस्तत् कर्तव्यं तथा भवेत्। ते वयं धृतराष्ट्रं च गान्धारी च समेत्य ह॥<br><br>102: उपपृच्छामहे गत्वा विदुरं च महामतिम्। ते पृष्टास्तु वदेयुर्यच्छ्रेयो नः समनन्तरम्॥<br><br>103: तदस्माभिः पुनः कार्यमिति मे नैष्ठिकी मतिः। अनारम्भात् तु कार्याणां नार्थः सम्पद्यते क्वचित्॥<br><br>104: कृते पुरुषकारे तु येषां कार्यं न सिद्ध्यति। दैवेनोपहतास्ते तु नात्र कार्या विचारणा॥<br><br>105: संजय उवाच कृपस्य वचनं श्रुत्वा धर्मार्थसहितं शुभम्। अश्वत्थामा महाराज दुःखशोकसमन्वितः॥<br><br>106: दह्यमानस्तु शोकेन प्रदीप्तेनाग्निना यथा। क्रूरं मनस्ततः कृत्वा तावुभौ प्रत्यभाषत॥<br><br>107: पुरुषे पुरुषे बुद्धिर्या या भवति शोभना। तुष्यन्ति च पृथक् सर्वे प्रज्ञया स्वया स्वया। ॥<br><br>108: सर्वो हि मन्यते लोक आत्मानं बुद्धिमत्तरम्। सर्वस्यात्मा बहुमतः सर्वात्मानं प्रशंसति॥<br><br>109: सर्वस्य हि स्वका प्रज्ञा साधुवादे प्रतिष्ठिता। परबुद्धिं च निन्दन्ति स्वां प्रशंसन्ति चासकृत्॥<br><br>110: कारणान्तरयोगेन योगे येषां समागतिः। अन्योन्येन च तुष्यन्ति बहु मन्यन्ति चासकृत्॥<br><br>111: तस्यैव तु मनुष्यस्य सा सा बुद्धिस्तदा तदा। कालयोगे विपर्यासं प्राप्यान्योन्यं विपद्यते॥<br><br>112: विचित्रत्वात् तु चित्तानां मनुष्याणां विशेषतः। चित्तवैक्लव्यमासाद्य सा सा बुद्धिः प्रजायते॥<br><br>113: यथा हि वैद्यः कुशलो ज्ञात्वा व्याधि यथाविधि। भैषज्यं कुरुते योगात् प्रशमार्थमिति प्रभो॥<br><br>114: एवं कार्यस्य योगार्थं बुद्धिं कुर्वन्ति मानवाः। प्रज्ञया हि स्वया युक्तास्तां च निन्दन्ति मानवाः॥<br><br>115: अन्यया यौवने मयों बुद्ध्या भवति मोहितः। मध्येऽन्यया जरायां तु सोऽन्यां रोचयते मतिम्॥<br><br>116: व्यसनं वा महाघोरं समृद्धिं चापि तादृशीम्। अवाप्य पुरुषो भोज कुरुते बुद्धिवैकृतम्॥<br><br>117: एकस्मिन्नेव पुरुषे सा सा बुद्धिस्तदा तदा। भवत्यकृतधर्मत्वात् सा तस्यैव न रोचते॥<br><br>118: निश्चित्य तु यथाप्रज्ञं या मतिं साधु पश्यति। तया प्रकुरुते भवं सा तस्योद्योगकारिका॥<br><br>119: सर्वो हि पुरुषो भोज साध्वेतदिति निश्चितः। कर्तुमारभते प्रीतो मारणादिषु कर्मसु॥<br><br>120: सर्वे हि बुद्धिमाज्ञाय प्रज्ञां वापि स्वकां नराः। चेष्टन्ते विविधां चेष्टां हितमित्येव जानते॥<br><br>121: उपजाता व्यसनजा येयमद्य मतिर्ममा युवयोस्तां प्रवक्ष्यामि मम शोकविनाशिनीम्॥<br><br>122: प्रजापतिः प्रजाः सृष्ट्वा कर्म तासु विधाय च। वर्णे वर्णे समाधत्ते ह्येकैकं गुणभाग गुणम्॥<br><br>123: ब्राह्मणे वेदमग्रयं तु क्षत्रिये तेज उत्तमम्। दाक्ष्य वैश्ये च शूद्रे च सर्ववर्णानुकूलताम्॥<br><br>124: अदान्तो ब्राह्मणोऽसाधुनिस्तेजाः क्षत्रियोऽधमः। अदक्षो निन्द्यते वैश्यः शूद्रश्च प्रतिकूलवान्॥<br><br>125: सोऽस्मि जात: कुले श्रेष्ठे ब्राह्मणानां सुपूजिते। मन्दभाग्यतयास्म्येतं क्षत्रधर्ममनुष्ठितः॥<br><br>126: क्षत्रधर्मं विदित्वाहं यदि ब्राह्मण्यमाश्रितः। प्रकुर्यां सुमहत् कर्म न मे तत् साधुसम्मतम्॥<br><br>127: धारयंश्च धनुर्दिव्यं दिव्यान्यस्त्राणि चाहवे। पितरं निहतं दृष्ट्वा किं नु वक्ष्यामि संसदि॥<br><br>128: सोऽहमद्य यथाकामं क्षत्रधर्ममुपास्य तम्। गन्तास्मि पदवीं राज्ञः पितुश्चापि महात्मनः॥<br><br>129: अद्य स्वप्स्यन्ति पञ्चाला विश्वस्ता जितकाशिनः। विमुक्तयुग्यकवचा हर्षेण च समन्विताः॥<br><br>130: जयं मत्वाऽऽत्मनश्चैत श्रान्ता व्यायामकर्शिताः। तेषां निशि प्रसुप्तानां सुस्थानां शिविरे स्वके॥<br><br>131: अवस्कन्दं करिष्यामि शिविरस्याद्य दुष्करम्। तानवस्कन्द्य शिविरे प्रेतभूतविचेतसः॥<br><br>132: सूदयिष्यामि विक्रम्य मघवानिव दानवान्। अद्य तान् सहितान् सर्वान् धृष्टद्युम्नपुरोगमान्॥<br><br>133: सूदयिष्यामि विक्रम्य कक्षं दीप्त इवानलः। निहत्य चैव पञ्चालान् शन्तिं लब्धास्मि सत्तम॥<br><br>134: पञ्चालेषु भविष्यामि सूदयन्नद्य संयुगे। पिनाकपाणिः संक्रुद्धः स्वयं रुद्रः पशुष्विव॥<br><br>135: अद्याहं सर्वपञ्चालान् निहत्य च निकृत्य च। अर्दयिष्यामि संहृष्टो रणे पाण्डुसुतांस्तथा॥<br><br>136: अद्याहं सर्वपञ्चालैः कृत्वा भूमिं शरीरिणीम्। प्रहत्यैकैकशस्तेषु भविष्याम्यनृणः पितुः॥<br><br>137: दुर्योधनस्य कर्णस्य भीष्मसैन्धवयोरपि। गमयिष्यामि पञ्चालान् पदवीमद्य दुर्गमाम्॥<br><br>138: अद्य पाञ्चालराजस्य धृष्टद्युम्नस्य वै निशि। नचिरात् प्रमथिष्यामि पशोरिव शिरो बलात्॥<br><br>139: अद्य पाञ्चालपाण्डूनां शयितानात्मजान् निशि। अद्य पाञ्चालसेनां तां निहत्य निशि सौप्तिके। कृतकृत्यः सुखी चैव भविष्यामि महामते॥<br><br>140: कृप उवाच दिष्ट्या ते प्रतिकर्तव्य मतिर्जातेयमच्युत। न त्वं वारयितुं शक्तो वज्रपाणिरपि स्वयम्॥<br><br>141: अनुयास्यावहे त्वां तु प्रभाते सहितावुभौ। अद्य रात्रौ विश्रमस्व विमुक्तकवचध्वजः॥<br><br>142: अहं त्वामनुयास्यामि कृतवर्मा च सात्वतः। परानभिमुखं यान्तं रथावास्थाय दंशितौ॥<br><br>143: आवाभ्यां सहितः शत्रूश्वो निहन्ता समागमे। विक्रम्य रथिनां श्रेष्ठ पञ्चालान् सपदानुगान्॥<br><br>144: शक्तस्त्वमसि विक्रम्य विश्रमस्व निशामिमाम्। चिरं ते जाग्रत स्तात स्वप तावन्निशामिमाम्॥<br><br>145: विश्रान्तश्च विनिद्रश्च स्वस्थचित्तश्च मानद। समेत्य समरे शत्रून् वधिष्यसि न संशयः॥<br><br>146: न हि त्वं रथिनां श्रेष्ठं प्रगृहीतवरायुधम्। जेतुमुत्सहते शश्वदपि देवेषु वासवः॥<br><br>147: कृपेण सहितं यान्तं गुप्तं च कृतवर्मणा। को द्रौणिं युधि संरब्धं योधयेदपि देवराट्॥<br><br>148: ते वयं निशि विश्रान्ता विनिद्रा विगतज्वराः। प्रभातायां रजन्यां वै निहनिष्याम शात्रवान्॥<br><br>149: तव शस्त्राणि दिव्यानि मम चैव न संशयः। सात्वतोऽपि महेष्वासो नित्यं युद्धेषु कोविदः॥<br><br>150: ते वयं सहितास्तात सर्वाशत्रून् समागतान्। प्रसह्य समरे हत्वा प्रीतिं प्राप्स्याम पुष्कलाम्॥<br><br>151: विश्रमस्व त्वमव्यग्रः स्वप चेमां निशां सुखम्। अहं च कृतवर्मा च त्वां प्रयान्तं नरोत्तमम्॥<br><br>152: अनुयास्याव सहितौ धन्विनौ परतापनौ। रथिनं त्वरया यान्तं रथमास्थाय दंशितौ॥<br><br>153: स गत्वा शिविरं तेषां नाम विश्राव्य चाहवे। ततः कर्तासि शत्रूणां युध्यतां कदनं महत्॥<br><br>154: कृत्वा च कदनं तेषां प्रभाते विमलेऽहनि। विहरस्व यथा शक्रः सूदयित्वा महासुरान्॥<br><br>155: त्वं हि शक्तो रणे जेतुं पञ्चालान् वरूथिनीम्। दैत्यसेनामिव क्रुद्धः सर्वदानवसूदनः॥<br><br>156: मया त्वां सहितं संख्ये गुप्तं च कृतवर्मणा। न सहेत विभुः साक्षाद् वज्रपाणिरपि स्वयम्॥<br><br>157: न चाहं समरे तात कृतवर्मा न चैव हि। अनिर्जित्य रणे पाण्डून् न च यास्यामि कर्हिचित्। । हत्वा च समरे क्रुद्धान् पञ्चालान् पाण्डुभिः सह। निवर्तिध्यामहे सर्वे हता वा स्वर्गगा वयम्॥<br><br>158: सर्वोपायैः सहायास्ते प्रभाते वयमाहवे। सत्यमेतन्महाबाहो प्रब्रवीमि तनावघ॥<br><br>159: एवमुक्तस्ततो द्रौणिर्मातुलेन हितं वचः। अब्रवीन्मातुलं राजन् क्रोधसंरक्तलोचनः॥<br><br>160: आतुरस्य कुतो निद्रा नरस्यामर्षितस्य च। अर्थाश्चिन्तयतश्चापि कामयानस्य वा पुनः। तदिदं समनुप्राप्तं पश्य मेऽद्य चतुष्टयम्॥<br><br>161: यस्य भागश्चतुर्थो मे स्वप्नमह्नाय नाशयेत्। किं नाम दुःखं लोकेऽस्मिन् पितुर्वधमनुस्मरन्॥<br><br>162: हृदयं निर्दहन्मेऽद्य रात्र्यहानि न शाम्यति। यथा च निहतः पापैः पिता मम विशेषतः॥<br><br>163: प्रत्यक्षमपि ते सर्वं तन्मे मर्माणि कृन्तति। कथं हि मादृशो लोके मुहूर्तमपि जीवति॥<br><br>164: द्रोणो हतेति यद्वाचः पञ्चालानां शृणोम्यहम्। धृष्टद्युम्नमहत्वा तु नाहं जीवितुमुत्सहे॥<br><br>165: स मे पितुर्वधाद् वध्यः पञ्चाला ये च संगताः। विलापो भग्नसक्थस्य यस्तु राज्ञो मया श्रुतः॥<br><br>166: स पुनर्हदयं कस्य क्रूरस्यापि न निर्दहेत्। कस्य ह्यकरुणस्यापि नेत्राभ्यामश्रु नाव्रजेत्॥<br><br>167: नृपतेर्भग्नसक्थस्य श्रुत्वा तादृग् वचः पुनः। यश्चायं मित्रपक्षो मे मयि जीवति निर्जितः॥<br><br>168: शोकं मे वर्धयत्येष वारिवेग इवार्णवम्। एकाग्रमनसो मेऽद्य कुतो निद्रा कुतः सुखम्॥<br><br>169: वासुदेवार्जुनाभ्यां च तानहं परिरक्षितान्। अविषह्यतमान् मन्ये महेन्द्रेणापि सत्तम॥<br><br>170: न चापि शक्तः संयन्तुं कोपमेतं समुत्थितम्। तं न पश्यामि लोकेऽस्मिन् यो मां कोपान्निवर्तयेत्। । तथैव निश्चिता बुद्धिरेषा साधु मता मम। वार्तिकैः कथ्यमानस्तु मित्राणां मे पराभवः॥<br><br>171: पाण्डवानां च विजयो हृदयं दहतीव मे। अहं तु कदनं कृत्वा शत्रूणामद्य सौप्तिके। ततो विश्रमिता चैव स्वप्ता च विगतज्वरः॥<br><br>172: कृप उवाच शुश्रूषुरपि दुर्मेधाः पुरुषोऽनियतेन्द्रियः। नालं वेदयितुं कृत्स्नौ धर्मार्थाविति मे मतिः॥<br><br>173: तथैव तावन्मेधावी विनयं यो न शिक्षते। न च किंचन जानाति सोऽपि धर्मार्थनिश्चयम्॥<br><br>174: चिरं ह्यपि जडः शूरः पण्डितं पर्युपास्य हि। न स धर्मान् विजानाति दर्वी सूपरसानिव॥<br><br>175: मुहूर्तमपि तं प्राज्ञः पण्डितं पर्युपास्य हि। क्षिप्रं धर्मान् विजानाति जिह्वा सूपरसानिव॥<br><br>176: शुश्रूषुस्त्वेव मेधावी पुरुषो नियतेन्द्रियः। जानीयादागमान् सर्वान् ग्राह्यं च न विरोधयेत्॥<br><br>177: अनेयस्त्ववमानी यो दुरात्मा पापपूरुषः। दिष्टमुत्सृज्य कल्याणं करोति बहुपापकम्॥<br><br>178: नाथवन्तं तु सुहृदः प्रतिषेधन्ति पातकात्। निवर्तते तु लक्ष्मीवान् नालक्ष्मीवान् निवर्तते॥<br><br>179: यथा ह्युचावचैर्वाक्यैः क्षिप्तचित्तो नियम्यते। तथैव सुहृदा शक्यो न शक्यस्त्ववसीदति॥<br><br>180: तथैव सुहृदं प्राज्ञं कुर्वाणं कर्म पापकम्। प्राज्ञाः सम्प्रतिषेधन्ति यथाशक्ति पुनः पुनः॥<br><br>181: स कल्याणे मनः कृत्वा नियम्यात्मानमात्मना। कुरु मे वचनं तात येन पश्चान्न तप्यसे॥<br><br>182: न वधः पूज्यते लोके सुप्तानामिह धर्मतः। तथैवापास्तशस्त्राणां विमुक्तरथवाजिनाम्॥<br><br>183: ये च ब्रूयुस्तवास्मीति ये च स्युः शरणागताः। विमुक्तमूर्धजा ये च ये चापि हतवाहनाः॥<br><br>184: अद्य स्वप्स्यन्ति पञ्चाला विमुक्तकवचा विभो। विश्वस्ता रजनी सर्वे प्रेता इव विचेतसः॥<br><br>185: यस्तेषां तदवस्थानां दुह्येत पुरुषोऽनृजुः। व्यक्तं स नरके मज्जेदगाधे विपुलेऽप्लवे॥<br><br>186: सर्वास्त्रविदुषां लोके श्रेष्ठस्त्वमसि विश्रुतः। न च ते जातु लोकेऽस्मिन् सुसूक्ष्ममपि किल्बिषम्। । त्वं पुन: सूर्यसंकाशः श्वोभूत उदिते रवौ। प्रकाशे सर्वभूतानां विजेता युधि शात्रवान्॥<br><br>187: असम्भावितरूपं हि त्वयि कर्म विगर्हितम्। शुक्ले रक्तमिव न्यस्तं भवेदिति मतिर्मम॥<br><br>188: एवमेव यथाऽऽत्थ त्वं मातुलेह न संशयः। तैस्तु पूर्वमयं सेतुः शतधा विदलीकृतः॥<br><br>189: प्रत्यक्षं भूमिपाला भवतां चापि संनिधौ। न्यस्तशस्त्रो मम पिता धृष्टद्युम्नेन पातितः॥<br><br>190: कर्णश्च पतिते चक्रे रथस्य रथिनां वरः। उत्तम व्यसने मग्नो हतो गाण्डीवधन्वना॥<br><br>191: तथा शान्तनवो भीष्मो न्यस्तशस्त्रो निरायुधः। शिखण्डिनं पुरस्कृत्य हतो गाण्डीवधन्वना॥<br><br>192: भूरिश्रवा महेष्वासस्तथा प्रायगतो रणे। क्रोशतां भूमिपालानां युयुधानेन पातितः॥<br><br>193: दुर्योधनश्च भीमेन समेत्य गदया रणे। पश्यतां भूमिपालानामधर्मेण निपातितः॥<br><br>194: एकाकी बहुभिस्तत्र परिवार्य महारथैः। अधर्मेण नरव्याघ्रो भीमसेनेन पातितः॥<br><br>195: विलापो भग्नसक्थस्य यो मे राज्ञः परिश्रुतः। वार्तिकाणां कथयतां स मे मर्माणि कृन्तति॥<br><br>196: एवं चाधार्मिकाः पापाः पञ्चाला भिन्नसेतवः। तानेवं भिन्नमर्यादान् किं भवान् न निगर्हति॥<br><br>197: पितृहन्तनहं हत्वा पञ्चालान् निशि सौप्तिके। कामं कीटः पतङ्गो वा जन्म प्राप्य भवामि वै॥<br><br>198: त्वरे चाहमनेनाद्य यदिदं मे चिकीर्षितम्। तस्य मे त्वरमाणस्य कुतो निद्रा कुतः सुखम्॥<br><br>199: न स जातः पुमाँल्लोके कश्चिन्न स भविष्यति। यो मे व्यावर्तयेदेतां वधे तेषां कृतां मतिम्॥<br><br>200: एवमुक्त्वा महाराज द्रोणपुत्रः प्रतापवान्। एकान्ते योजयित्वाश्वान् प्रायादभिमुखः परान्॥<br><br>201: तमबूतां महात्मनौ भोजशारद्वतावुभौ। किमर्थंस्यन्दनो युक्तः किञ्च कार्यं चिकीर्षितम्॥<br><br>202: एकसार्थप्रयातौ स्वस्त्वया सह नरर्षभ। समदुःखसुखौ चापि नावां शङ्कितुमर्हसि॥<br><br>203: अश्वत्थामा तु संक्रुद्धः पितर्वधमनुस्मरन्। ताभ्यां तथ्यंऽऽचख्यौ यदस्यात्मचिकीर्षितम्॥<br><br>204: हत्वा शतसहस्राणि निशितैः शरैः। न्यस्तशस्त्रो मम पिता धृष्टद्युम्नेन पातितः॥<br><br>205: तं तथैव हरिष्यामि न्यस्तधर्माणमद्य वै। पुत्रं पाञ्चालराजस्य पापं पापेन कर्मणा॥<br><br>206: कथं च निहतः पापः पाञ्चाल्यः पशुवन्मया। शस्त्रेण विजिताँल्लोकान् नाप्नुयादिति मे मति॥<br><br>207: क्षिप्रं संनद्धकवचौ सखड्गावात्तकार्मुकौ। मामास्थाय प्रतीक्षेतां रथवौ परंतपौ॥<br><br>208: इत्युक्त्वा रथमास्थाय प्रायदभिमुखः परान्। तपन्वगात् कृपो राजन् कृतवर्मा च सात्वतः॥<br><br>209: ते प्रयाता व्यरोचन्त परानभिमुखास्त्रयः। हूयमाना यथा यज्ञे समिद्धा हव्यवाहनाः॥<br><br>210: ययुश्च शिविरं तेषां सम्प्रसुप्तजनं विभो। द्वारदेशं तु सम्प्राप्य द्रौणिस्तस्थौ महारथः॥<br><br>211: धृतराष्ट्र उवाच द्वारदेशे ततो द्रौणिमवस्थितमवेक्ष्य तौ। अकुर्वातां भोजकृपौ किं संजय वदस्व मे॥<br><br>212: संजय उवाच कृतवर्माणमामन्त्र्य कृपं च स महारथः। द्रौणिर्मन्युपरीतात्मा शिविरद्वारमागमत्॥<br><br>213: तत्र भूतं महाकायं चन्द्रार्कसदृशद्युतिम्। सोऽपश्यद् द्वारमाश्रित्य तिष्ठन्तं लोमहर्षणम्॥<br><br>214: वसानं चर्म वैयाघ्रं महारुधिरविस्रवम्। कृष्णाजिनोत्तरासङ्गं नागयज्ञोपवीतिनम्॥<br><br>215: बाहुभिः स्वायतैः पीनैर्नानाप्रहरणोद्यतैः। बद्धाङ्गदमाहासर्प ज्वालामालाकुलाननम्॥<br><br>216: दंष्ट्राकरलवदनं व्यादितास्यं भयानकम्। नयनानां सहस्त्रैश्च विचित्रैरभिभूषितम्॥<br><br>217: नैव तस्य वपुः शक्यं प्रवक्तुं वेष एव च। सर्वथा तु तदालक्ष्य स्फुटेयुरपि पर्वताः॥<br><br>218: तस्यास्यान्नासिकाभ्यां च श्रवणाभ्यां च. सर्वशः। तेभ्यश्चाक्षिसहस्रेभ्यः प्रादुरासन महार्चिषः॥<br><br>219: तथा तेजोमरीचिभ्यः शङ्खचक्रगदाधराः। प्रादुरासन हषीकेशा: शतशोऽथ सहस्रशः॥<br><br>220: तदत्यद्भुतमालोक्य भूतं लोकभयंकरम्। द्रौणिरव्यथितो दिव्यैरस्त्रवर्षेरवाकिरत्॥<br><br>221: द्रौणिमुक्ताञ्छरांस्तांस्तु तद् भूतं महदग्रसत्। उदधेरिव वार्यघान् पावको वडवामुखः॥<br><br>222: अग्रसत् तांस्तथाभूतं द्रौणिना प्रहिताशरान्। अश्वत्थामा तु सम्प्रेक्ष्य शरौघांस्तान् निरर्थकान्॥<br><br>223: रथशक्तिं मुमोचासौ दीप्तामग्निशिखामिव। सा तमाहत्य दीप्ताग्रा रथशक्तिदीर्यत॥<br><br>224: युगान्ते सूर्याहत्य महोल्केव दिवश्च्युता। अथ हेमत्सरं दिव्यं खड्गमाकाशवर्चसम्॥<br><br>225: कोशात् समुद्बबर्दाशु बिलाद् दीप्तमिबोरगम्। ततः खड्गवरं धीमान् भूताय प्राहिणोत् तदा॥<br><br>226: स तदासाद्य भूतं वै बिलं नुकलवद् ययौ। ततः स कुपितो द्रौणिरिन्द्रकेतुनिभां गदाम्॥<br><br>227: ज्वलन्तीं प्राहिणोत् तस्मै भूतं तामपि चाग्रसत्। ततः सर्वायुधाभावे वीक्षमाणस्ततस्ततः॥<br><br>228: अपश्यत् कृतमाकाशमनाकाशं जनार्दनैः। तदद्भुततमं दृष्ट्वा द्रोणपुत्रो निरायुधः॥<br><br>229: अब्रवीदतिसंतप्तः कृपवाक्यमनुस्मरन्। ब्रुवतामप्रियं पथ्यं सुहृदां न शृणोति यः॥<br><br>230: स शोचत्पादं प्राप्य यथाहमतिवर्त्य तौ। शास्त्रदृष्टानविद्वान् यः समतीत्य जिघांसति॥<br><br>231: स पथः प्रच्युतो धर्मात् कुपथे प्रतिहन्यते। गोब्राह्मणनृपस्त्रीषु सख्युर्मातुर्गुरोस्तथा॥<br><br>232: हीनप्राणजडान्धेषु सुप्तभीतोस्थितेषु च। मत्तोन्मत्तप्रमत्तेषु न शस्त्राणि च पातयेत्॥<br><br>233: इत्येवं गुरुभिः पूर्वमुपदिष्टं नृणां सदा। सोऽहमुत्क्रम्य पन्थानं शास्त्रदिष्टं सनातनम्॥<br><br>234: अमार्गेणैवमारभ्य घोरामापदमागतः। तां चापदं घोरतरां प्रवदन्ति मनीषिणः॥<br><br>235: यदुद्यम्य महत् कृत्यं भयादपि निवर्तते। अशक्तश्चैव तत् कर्तु कर्म शक्तिबलादिह॥<br><br>236: न हि दैवाद् गरीयो वै मानुषं कर्म कथ्यते। मानुष्यं कुर्वतः कर्म यदि दैवान्न सिध्यति॥<br><br>237: स पथः प्रच्युतो धर्माद् विपदं प्रतिपद्यते। प्रतिज्ञानं ह्यविज्ञानं प्रवदन्ति मनीषिणः॥<br><br>238: यदारभ्य क्रियां काञ्चिद् भयादिह निवर्तते। तदिदं दुष्प्रणीतेन भयं मां समुपस्थितम्॥<br><br>239: न हि द्रोणसुतः संख्ये निवर्तेत कथंचन। इदं स समुहद् भूतं दैवदण्डमिवोद्यतम्॥<br><br>240: न चैतदभिजानामि चिन्तयन्नपि सर्वथा। ध्रुवं येयमधर्मे में प्रवृत्ता कलुषा मतिः॥<br><br>241: तस्याः फलमिदं घोरं प्रतिघाताय कल्पते। तदिदं दैवविहितं मम संख्ये निवर्तनम्॥<br><br>242: सोऽहमद्य महादेवं प्रपद्ये शरणं विभुम्॥<br><br>243: दैवदण्डमिमं घोरं स हि मे नाशयिष्यति। कपर्दिनं देवदेवमुमापतिमनामयम्॥<br><br>244: कपालमालिनं रुद्रं भगनेत्रहरं हरम्। स हि देवोऽत्यगाद् देवांस्तपसा विक्रमेण चा तस्माच्छरणमभ्येमि गिरिशं शूलपाणिनम्॥<br><br>245: संजय उवाच एवं संचिन्तयित्वा तु द्रोणपुत्रो विशाम्पते। अवतीर्य रथोपस्थाद् देवेशं प्रणतः स्थितः॥<br><br>246: उग्रं स्थाणुं शिवं रुद्रं शर्वमीशानमीश्वरम्। गिरिशं वरदं देवं भवभावनमीश्वरम्॥<br><br>247: शितिकण्ठमजं शुक्रं दक्षक्रतुहरं हरम्। विश्वरूपं विरूपाक्षं बहुरूपमुमापतिम्॥<br><br>248: श्मशानवासिनं दृप्तं महागणपतिं विभुम्। खट्वाङ्गधारिणं रुद्रं जटिलं ब्रह्मचारिणम्॥<br><br>249: मनसा सुविशुद्धेन दुष्करेणाल्पचेतसा। सोऽहमात्मोपहारेण यक्ष्ये त्रिपुरघातिनम्॥<br><br>250: स्तुतं स्तुत्यं स्तूयमानममोघं कृत्तिवाससम्। विलोहितं नीलकण्ठमसह्यं दुर्निवारणम्॥<br><br>251: शुक्रं ब्रह्मसृजं ब्रह्म ब्रह्मचारिणमेव च। व्रतवन्तं तपोनिष्ठमनन्तं तपतां गतिम्॥<br><br>252: बहुरूपं गणाध्यक्षं त्र्यक्षं पारिषदप्रियम्। धनाध्यक्षेक्षितमुखं गौरीहृदयवल्लभम्॥<br><br>253: कुमारपितरं पिङ्गं गोवृषोत्तमवाहनम्। तनुवाससमत्युग्रहमुमाभूषणतत्परम्॥<br><br>254: परं परेभ्यः परमं परं यस्मान्न विद्यते। इष्वस्त्रोत्तमभर्तारं दिगन्तं देशरक्षिणम्॥<br><br>255: हिरण्यकवचं देवं चन्द्रमौलिविभूषणम्। प्रपद्ये शरणं देवं परमेण समाधिना॥<br><br>256: इमां चेदापादं घोरं तराम्यद्य सुदुष्कराम्। सर्वभूतोपहारेण यक्ष्येऽहं शुचिना शुचिम्॥<br><br>257: इति तस्य व्यवसितं ज्ञात्वा योगात् सुकर्मणः। पुरस्तात् काञ्चनी वेदी प्रादुरासीन्महात्मनः॥<br><br>258: तस्यां वेद्यां तदा राजंश्चित्रभानुरजायत। स दिशो विदिशः खं च ज्वालाभिरिव पूरयन्॥<br><br>259: दीप्तास्यनयनाश्चात्र नैकपादशिरोभुजाः रत्नचित्राङ्गदधराः समुद्यतकरास्तथा॥<br><br>260: द्वीपशैलप्रतीकाशाः प्रादुरासन् महागणाः। श्ववराहोष्ट्ररूपाश्च हयगोमायुगोमुखाः॥<br><br>261: ऋक्षमार्जारवदना व्याघ्रद्वीपिमुखास्तथा। काकवक्त्राः प्लवमुखाः शुकवक्त्रास्तथैव च॥<br><br>262: महाजगरवक्त्राश्च हंसवक्त्राः सितप्रभाः। दार्वाघाटमुखाश्चापि चाषवत्राश्च भारत॥<br><br>263: कूर्मनक्रमुखाश्चैव शिशुमारमुखास्तथा। महामकरवक्त्राश्च तिमिवक्त्रास्तथैव च॥<br><br>264: हरिवक्त्रा: क्रौञ्चमुखाः कपोतेमुखास्तथा। पारावतमुखाश्चैव मद्गुवक्त्रास्तथैव च। ॥<br><br>265: पाणिकर्णाः सहस्राक्षास्तथैव च महोदरा:। निर्मांसा काकवत्राश्च श्येनवक्त्राश्च भारत॥<br><br>266: तथैवाशिरसो राजन्नृक्षवक्त्राश्च भारत। प्रदीप्तनेत्रजिह्वाश्च ज्वालावर्णास्तथैव च। ॥<br><br>267: ज्वालाकेशाश्च राजेन्द्र ज्वलद्रोमचतुर्भुजाः। मेषवक्त्रास्तथैवान्ये तथा छागमुखा नृप॥<br><br>268: शङ्खाभाः शङ्खवक्त्राश्च शङ्खवर्णास्तथैव च। शङ्खमालापरिकराः शङ्खध्वनिसमस्वनाः॥<br><br>269: जटाधराः पञ्चशिखास्था मुण्डाः कृशोदराः। चतुर्दंष्ट्राश्चतुर्जिह्वाः शङ्ककर्णाः किरीटिन:॥<br><br>270: मौञ्जीधराश्च राजेन्द्र तथा कुञ्चितमूर्धजाः। उष्णीषिणो मुकुटिनश्चारुवक्त्राः स्वरङ्कता॥<br><br>271: पद्मोत्पलापीडधरास्तथा मुकुटधारिणः। माहात्म्येन च संयुक्ताः शतशोऽथ सहस्रशः॥<br><br>272: शतघ्नीवज्रहस्ताश्च तथा मुसलपाणयः। भुशुण्डीपाशहस्ताश्च दण्डस्ताश्च भारत॥<br><br>273: पृष्ठेषु वद्धेषुधयश्चित्रबाणोत्कटास्तथा। सध्वजाः सपताकाश्च सघण्टाः सपरश्वधाः॥<br><br>274: महापाशोद्यतकरातस्तथा लगुडपाणयः। स्थूणाहस्ताः खड्गहस्ता सोच्छ्रितकिरीटिनः ॥<br><br>275: महासर्पाङ्गदधराश्चित्राभरणधारिणः। रजोध्वस्ताः पङ्कदिग्धाः सर्वे शुक्लाम्बरस्रजः॥<br><br>276: नीलाङ्गा पिङ्गलाङ्गाश्च मुण्डवक्त्रास्तथैव च। भेरीशङ्खमृदङ्गांश्च झर्झरानकगोमुखान्॥<br><br>277: अवादयन् पारिषदाः प्रहृष्टाः कनकप्रभाः। गायमानास्तथैवान्ये नृत्यमानास्तथा परे॥<br><br>278: लवयन्तः प्लवन्तश्च वल्लान्तश्च महारथाः। धावन्तो जवना मुण्डाः पवनोद्धृतमूर्धजाः॥<br><br>279: मत्ता इव महानागा विनदन्तो मुहुर्मुहुः। सुभीमा घोररूपाश्च शूलपटिशपाणयः॥<br><br>280: नानाविरागवसनाचित्रमाल्यानुलेपनाः। रत्नचित्राङ्गदधराः समुद्यतकरास्तथा॥<br><br>281: हन्तारो द्विषतां शूराः प्रसह्यासह्यविक्रमाः। पातारोऽसूग्वसौघानां मांसान्त्रकृतभोजनाः॥<br><br>282: चूडालाः कर्णिकाराश्च प्रहृष्टाः पिठरोदराः। अतिह्रस्वातिदीर्घाश्च प्रलम्बाश्चातिभैरवाः॥<br><br>283: विकटाः काललम्बोष्ठा बृहच्छेफाण्डपिण्डिकाः। महार्हनानामुकटा मुण्डाश्च जटिलाः परे॥<br><br>284: सार्केन्दुग्रहनक्षत्रां द्यां कुर्यस्ते महीतले। उत्सहेरंच ये हन्तुं भूतग्रामं चतुर्विधम्॥<br><br>285: ये च वीतभया नित्यं हरस्य भृकुटीसहाः। कामकारकरा नित्यं त्रैलोक्यस्येश्वरेश्वराः॥<br><br>286: नित्यानन्दप्रमुदिता वागीशा वीतमत्सराः। प्राप्याष्टगुणमैश्वर्यं ये न यास्यन्ति वै स्मयम्॥<br><br>287: येषां विस्मयते नित्यं भगवान् कर्मभिर्हरः। मनोवाक्कर्मभिर्युक्तैर्नित्यमाराधितश्च यैः॥<br><br>288: मनोवाक्कभिर्भक्तान् पाति पुत्रानिवौरसान्। पिबन्तोऽसृग्वसाश्चान्ये क्रुद्धा ब्रह्मद्विषां सदा॥<br><br>289: चतुर्विधात्मकं सोमं ये पिबन्ति च सर्वदा। श्रुतेन ब्रह्मचर्येण तपसा च दमेन च॥<br><br>290: ये समार.ध्य शूलाङ्कं भवसायुज्यमागताः। यैरात्मभूतैर्भगवान् पार्वत्य च महेश्वरः॥<br><br>291: महाभूतगणैभुते भूतभव्यभवत्प्रभुः। नानावादित्रहसितक्ष्वेडितोत्क्रुष्टगर्जितै॥<br><br>292: संत्रासयन्तस्ते विश्वमश्वत्थामानमभ्ययुः। संस्तुवन्तो महादेवं भाः कुर्वाणा: सुवर्चसः॥<br><br>293: विवर्धयिषवो द्रौणेमहिमानं महात्मनः। जिज्ञासमानास्तत्तेजः सौप्तिकं च दिदृक्षवः॥<br><br>294: भीमोग्नपरिघालातशूलपटिशपाणयः। घोररूपा: समाजग्मुर्भूतसङ्घाः समन्ततः॥<br><br>295: जनयेयुर्भयं ये स्म त्रैलोक्यस्यापि दर्शनात्। तान् प्रेक्षमाणोऽपि व्यथां न चकार महाबलः॥<br><br>296: अथ द्रौणिर्धनुष्पाणिर्बद्धगोधाङ्कुलित्रवान्। स्वयमेवात्मनात्मानमुपहारमुपाहरत्॥<br><br>297: धनूंषि समिधस्तत्र पवित्राणि शिताः शराः। हविरात्मवतश्चात्मा तस्मिन् भारत कर्मणि॥<br><br>298: ततः सौम्येन मन्त्रेण द्रोणपुत्रः प्रतापवान्। उपहारं महामन्युरथात्मानमुपाहरत्॥<br><br>299: तं रुद्रं रौद्रकर्माणं रौद्रैः कर्मभिरच्युतम्। अभिष्टुत्य महात्मानमित्युवाच कृताञ्जलिः॥<br><br>300: द्रौणिरुवाच इममात्मानमद्याहं जातमाङ्गिरसे कुले। स्वग्नौ जुहोमि भगवन् प्रतिगृह्णीष्व मां बलिम्॥<br><br>301: भवद्भक्त्या महादेव परमेण समाधिना। अस्यामापदि विश्वात्मन्नुपाकुर्मि तवाग्रतः॥<br><br>302: त्वयि सर्वाणि भूतानि सर्वभूतेषु चासि वै। गुणनां हि प्रधानानामेकत्वं त्वयि तिष्ठति॥<br><br>303: सर्वभूताश्रय विभो हविर्भूतमवस्थितम्। प्रतिगृहाण मां देव यद्यशक्याः परे मया॥<br><br>304: इत्युक्त्वा द्रौणिरास्थाय तां वेदी दीप्तपावकाम्। संत्यज्यात्मानमारुद्य कृष्णवर्त्मन्युपाविशात्॥<br><br>305: तमूर्ध्वबाहुं निश्चेष्टं दृष्ट्वा हविरुपस्थितम्। अब्रवीद् भगवान् साक्षान्महादेवो हसन्निव॥<br><br>306: सत्यशौचार्जवत्यागैस्तपसा नियमेन च। क्षान्त्या भक्त्या च बुद्ध्या च वचसा तथा॥<br><br>307: यथावदहमाराद्धः कृष्णेनाक्लिकर्मणा। तस्मादिष्टतमः कृष्णादन्यो मम न विद्यते॥<br><br>308: कुर्वता तात सम्मानं त्वां च जिज्ञासता मया। पञ्चालाः सहसा गुप्ता मायाश्च बहुशः कृताः॥<br><br>309: कृतस्यस्यैव सम्मानः पञ्चालन् रक्षता मया। अभिभूतास्तु कालेन नैषामद्यास्ति जीवितम्॥<br><br>310: एवमुक्तवा महात्मानं भगवानात्मनस्तनुम्। आविवेश ददौ चास्मै विमलं खड्गमुत्तमम्॥<br><br>311: अथाविष्टो भगवता भूयो जज्वाल तेजसा। वेगवांश्चाभवद् युद्धे देवसृष्टेन तेजसा॥<br><br>312: तमदृश्यानि भूतानि रक्षांसि च समाद्रवन्। अभितः शत्रुशिविरं यान्तं साक्षादिवेश्वरम्॥<br><br>313: धृतराष्ट्र उवाच तथा प्रयाते शिविरं द्रोणपुत्रे महारथे। कच्चित् कृपश्च भोजश्च भयार्ती न व्यवर्तताम्॥<br><br>314: कच्चिन्न वारितौ क्षुदै रक्षिभर्नोपलक्षितौ। असह्यमिति मन्वानौ न निवृत्ती महारथौ॥<br><br>315: कच्चिदुन्मथ्य शिविरं हत्वा सोमकपाण्डवान्। दुर्योधनस्य पदवीं गतौ परमिको रणे॥<br><br>316: पञ्चालैनिहतौ वीरौ कच्चिन्नास्वपतां क्षितौ। कच्चित् ताभ्यां कृतं कर्म तन्ममाचक्ष्व संजय॥<br><br>317: संजय उवाच तस्मिन् प्रयाते शिविरं द्रोणपुत्रे महात्मनि। कृपश्च कृतवर्मा च शिविरद्वर्यतिष्ठताम्॥<br><br>318: अश्वत्थामा तु त. दृष्ट्वा यत्नवन्तौ महारथौ। प्रहृष्टः शनकै राजन्निदं वचनमब्रवीत्॥<br><br>319: यत्तौ भवन्तौ पर्याप्तौ सर्वक्षत्रस्य नाशने। किं पुनर्योधशेषस्य प्रसुप्तस्य विशेषतः॥<br><br>320: अहं प्रवेक्ष्ये शिविरं चरिष्यामि च कालवत्। यथा न कश्चिदपि वा जीवन् मुच्येत मानवः॥<br><br>321: तथाभवद्भ्या कार्यं स्यादित मे निश्चितामतिः। इत्युक्तवाप्राविशद् द्रौणिः पार्थानां शिविरं महत्॥<br><br>322: अद्वारेणाभ्यवस्कन्ध विहाय भयमात्मनः। स प्रविश्य महाबाहुरुद्देशज्ञश्च तस्य ह॥<br><br>323: धृष्टद्युम्नस्य निलयं शनकैरभ्युपागमत्। ते तु कृत्वा महत् कर्म श्रान्ताच बलवद् रणे॥<br><br>324: प्रसुप्ताश्चैव विश्वस्ताः स्वसैन्यपरिवारिताः। अथ प्रविश्य तद् वेश्म धृष्टद्युम्नस्य भारत॥<br><br>325: पाञ्चाल्यं शयनेद्रौणिपश्यत् सुप्तमन्तिकात्। क्षौमावदाते महति स्पास्तरणसंवृते॥<br><br>326: माल्यप्रवरसंयुक्ते धूपैश्चूर्णैश्च वासिते। तं शयानं महात्मानं विश्रब्धमकुतोभयम्॥<br><br>327: प्राबोधयत पादेन शयनस्थं महीपते। सम्बुध्य चरणस्पर्शादुत्थाय रणदुर्मदः॥<br><br>328: अभ्यजानादमेयात्मा द्रोणपुत्रं महारथम्। तमुत्पतन्तं शयनादश्वत्थामा महाबलः॥<br><br>329: केशेष्वालभ्य पाणिभ्यां निष्पिपेष महीतले। सबलं तेन निष्पिष्टः साध्वसेन च भारत॥<br><br>330: निद्रया चैव पाञ्चाल्यो नाशकच्चेष्टितुं तदा। तमाक्रम्य पदा राजन् कण्ठे चोरसि चोभयोः॥<br><br>331: नदन्तं विस्फुरन्तं च पशुमापममारयत्। तुदन्नखैस्तु स द्राणिं नातिव्यक्तमुदाहरत्॥<br><br>332: आचार्यपुत्र शस्त्रेण जहि मां मा चिरं कृथाः। त्वत्कृते सुकृताँल्लोकान् गच्छेयं द्विपदां वर॥<br><br>333: एवमुक्त्वा तु वचन विरराम परंतपः। सुतः पाञ्चालराजस्य आक्रान्तो बलिना भृशम्॥<br><br>334: तस्याव्यक्तां तु तां वाचं संश्रुत्य द्रौणिरब्रवीत्। ते आचार्यघातिना लोका न सन्ति कुलपांसन॥<br><br>335: तस्माच्छस्त्रेण निधनं न त्वमर्हसि दुर्मते। एवं ब्रुवाणस्तं वीरं सिंहो मत्तमिव द्विपम्॥<br><br>336: मर्मस्वभ्यवधीत् क्रुद्धः पादाष्ठीलैः सुदारुणैः। तस्य वीरस्य शब्देन मार्यमाणस्य वेश्मनि॥<br><br>337: अबुध्यन्त महाराज स्त्रियो ये चास्य रक्षिणः। दृष्ट्वा धर्षयन्तं तमतिमानुषविक्रमम्॥<br><br>338: भूतमेवाध्यवस्यन्तो न स्म प्रव्याहरन् भयात्। तं तु तेनाभ्युपायेन गमयित्वा यमक्षयम्॥<br><br>339: अध्यतिष्ठत तेजस्वी रथं प्राप्य सुदर्शनम्। स तस्य भवनाद् राजन् निष्क्रम्यानादयनंदिशः॥<br><br>340: रथेन शिविरं प्रायाज्जिघांसुर्द्विषतो बली। अपक्रान्ते ततस्तस्मिन् द्रोणपुत्रे महारथे। ॥<br><br>341: सहित रक्षिभिः सर्वैः प्राणेदुर्योषितस्तदा। राजानं निहतं दृष्ट्वा भृशं शोकपरायणाः॥<br><br>342: व्याक्रोशन् क्षत्रियाः सर्वे धृष्टद्युम्नस्य भारत। तासां तु तेन शब्देन समीपे क्षत्रियर्षभाः॥<br><br>343: क्षिप्रं च समनह्यन्त किमेतदिति चाब्रुवन्। स्त्रियस्तु जन् वित्रस्ता भारद्वाजं निरीक्ष्य ताः॥<br><br>344: अब्रुवन् दीनकण्ठेन क्षिप्रमाद्रवतेति वै। राक्षसो वा मनुष्यो वा नैनं जानीमहे वयम्॥<br><br>345: हत्वा पञ्चालराजानं रथमारुह्य तिष्ठति। ततस्ते योधमुख्याश्च सहसा पर्यवारयन्॥<br><br>346: स तानापततः सर्वान् रुद्रास्त्रेण व्यपोथयत्। धृष्टद्युम्नं च हत्वा स तांश्चैवास्य पदानुगान्॥<br><br>347: अपश्यच्छयने सुप्तमुत्तमौजसमन्तिके। तपप्यक्रम्य पादेन कण्ठे चोरसि तेजसा॥<br><br>348: तथैव मारयामास विनर्दन्तमरिंदमम्। युधामन्युश्च सम्प्राप्तो मत्वा तं रक्षसा हतम्॥<br><br>349: गदामुद्यम्य वेगेन हृदि द्रौणिमताडयत्। तमभिदुत्य जग्राह क्षितौ चैनमपातयत्॥<br><br>350: विस्फुरन्तं च पशुवत् तथैवेनममारयत्। तथा स वीरो हत्वा तं ततोऽन्यान् समुपाद्रवत्॥<br><br>351: संसुप्तानेव राजेन्द्र तत्र तत्र महारथान्। स्फुरतो वेपमानांश्च शमितेव पशून् मखे। ॥<br><br>352: ततो निस्त्रिंशमादाय जघानान्यान् पृथक् पृथक्। भागशो विचरन् मार्गानसियुद्धविशारदः॥<br><br>353: तथैव गुल्मे सम्प्रेक्ष्य शयानान् मध्यगौल्मिकान्। श्रान्तान् व्यस्तायुधान् सर्वान् क्षणेनैव व्यपोथयत्॥<br><br>354: योधानश्वान् द्विपांश्चैव प्राच्छिनत् स वरासिना। रुधिरोक्षितसर्वाङ्गः कालसृष्ट इवान्तकः॥<br><br>355: विस्फुरदिश्च तैद्रौणिर्निस्त्रिंशस्योद्यमेन च। आक्षेपणेन चैवासेस्त्रिधा रक्तोक्षितोऽभवत्॥<br><br>356: तस्य लोहितरक्तस्य दीप्तखड्गस्य युध्यतः। अमानुष इवाकारो बभौ परमभीषणः॥<br><br>357: ये त्वजाग्रन्त कौरव्य तेऽपि शब्देन मोहिताः। निरीक्ष्यमाणा अन्योन्यं दृष्ट्वा दृष्ट्वा प्रविव्यथुः॥<br><br>358: तद् रूपं तस्य ते दृष्ट्वा क्षत्रिया: शत्रुकर्षिणः। राक्षसं मन्यमानास्तं नयनानि न्यमीलयन्॥<br><br>359: स घोररूयो व्यचरत् कालवच्छिविरे ततः। अपश्यद् द्रौपदीपुत्रानवशिष्टांश्च सोमकन्॥<br><br>360: तेन शब्देन वित्रस्ता धनुर्हस्ता महारथाः। धृष्टद्युम्नं हतं श्रुत्वा द्रौपदेया विशाम्पते॥<br><br>361: अवाकिरशरवातैर्भारद्वाजदमभीतवत्। ततस्तेन निनादेन सम्प्रबुद्धाः प्रभद्रकाः॥<br><br>362: शिलीमुखैः शिखण्डी च द्रोणपुत्रं समादयन्। भारद्वाजः स तान् दृष्ट्वा शरवर्षाणि वर्षतः॥<br><br>363: ननाद बलवन्नादं जिघांसुस्तान् महारथान्। ततः परमसंक्रुद्धः पितुर्वधमनुस्मरन्॥<br><br>364: अवरुह्य रतोपस्थात् त्वरमाणोऽभिदुद्रुवे। सहस्रचन्द्रविमलं गृहीत्वा चर्म संयुगे। ॥<br><br>365: खङ्गं च विमलं दिव्यं जातरूपपरिष्कृतम्। द्रौपदयानभिदुत्य खड्ड्रेन व्यधमद् बली॥<br><br>366: ततः स नरशार्दूलः प्रतिविन्ध्यं महाहवे। कुक्षिदेशेऽवधीद् राजन् स हतो न्यपतद् भुवि॥<br><br>367: प्रासेन विद्ध्वा द्रौणिं तु सुतसोमः प्रतापवान्। पुनश्चासिं समुद्यम्य द्रोणपुत्रमुपाद्रवत्॥<br><br>368: सुतसोमस्य सासिं तं बाहुं छित्त्वा नरर्षभ। पुनरप्याहनत् पार्श्वे स भिन्नहृदयोऽपतत्॥<br><br>369: नाकुलिस्तु शतानीको रथचक्रेण वीर्यवान्। दोामुक्षिप्य वेगेन वक्षस्येनमताडयत्॥<br><br>370: अताडयच्छतानीकं मुक्तचक्रं द्विजस्तु सः। स विह्वलो ययौ भूमिं ततोऽस्पाहरच्छिरः॥<br><br>371: श्रुतकर्मा तु परिघं गृहीत्वा समताडयत्। अभिद्रुत्य ययौ द्रौणिं सव्ये सफलके भृशम्॥<br><br>372: स तु तं श्रुतकर्माणमास्ये जघ्ने वरासिना। स हतो न्ययतद् भूमौ विमूढो विकृताननः॥<br><br>373: तेन शब्देन वीरस्तु श्रुतकीर्तिमहारथः। अश्वत्थामानमासाद्य शरवधैरवाकिरत्॥<br><br>374: तस्यापि शरवर्षाणि चर्मणा प्रतिवार्य सः। सकुण्डलं शिरः कायाद् भ्राजमानमुपाहरत्॥<br><br>375: ततो भीष्मनिहन्ता तं सह सर्वैः प्रभद्रकैः। अहनत् सर्वतो वीरं नानाप्रहरणैर्बली॥<br><br>376: शिलीमुखेन चान्येन भ्रुवोर्मध्ये समार्पयत्। स तु क्रोधसमाविष्टो द्रोणपुत्रो महाबलः॥<br><br>377: शिखण्डिनं समासाद्य द्विधाचिच्छेद सोऽसिना। शिखण्डिनं ततो हत्वा क्रोधाविष्टः परंतपः॥<br><br>378: प्रभद्रकगणान् सर्वानभिदुद्राव वेगवान्। यच्च शिष्टं विराटस्य बलं तु भृशमाद्रवत्॥<br><br>379: दुपदस्य च पुत्राणां पौत्राणां सुहृदामपि। चकार कदनं घोरं दृष्ट्वा दृष्ट्वा महाबलः॥<br><br>380: अन्यानन्यांश्च पुरुषानभिसृत्याभिसृत्य च। न्यकृन्तदसिना द्रौणिरसिमार्गविशारदः॥<br><br>381: काली रक्तास्यनयनां रक्तमाल्यानुलेपनाम्। रक्ताम्बरधरामेको पाशहस्तां कुटुम्बिनीम्॥<br><br>382: दद्दशुः कालरात्रिं ते गायमानमवस्थिताम्। नराश्वकुञ्जरान् पाशैर्बद्ध्वा घोरेः प्रतस्थुषीम्॥<br><br>383: वहन्तीं विविधान् प्रेतान् पाशबद्धान् विमूर्धजान्। तथैव च सदा राजन् न्यस्तशस्त्रान् महारथान्॥<br><br>384: स्वप्ने सुप्तान्नयन्तीं तां रात्रिष्वन्यासु मारिष। ददृशुर्योधमुख्यास्ते जन्तं द्रौणिं च सर्वदा॥<br><br>385: यत: प्रभृति संग्रामः कुरुपाण्डवसेनयोः। ततः प्रभृति तां कन्यामपश्यन् द्रौणिमेव च॥<br><br>386: तांस्तु दैवहतान् पूर्वं पश्चाद् द्रौणिळपातयत्। त्रासयन् सर्वभूतानि विनदन भैरवान् रवान्॥<br><br>387: तदनुस्मृत्य ते वीरा दर्शनं पूर्वकालिकम्। इदं तदित्यमन्यन्त दैवेनोपनिपीडिताः॥<br><br>388: ततस्तेन निनादेन प्रत्यबुद्ध्यन्त धन्विनः। शिविरे पाण्डवेयानां शतशोऽथ सहस्रशः॥<br><br>389: सोऽच्छिनत् कस्याचित् पादौ जघनं चैव कस्यचित्। कांश्चिद बिभेद पार्श्वेषु कालसृष्ट इवान्तकः॥<br><br>390: अत्युग्रप्रतिपिष्टैश्च नदद्भिश्त भृशोत्कटैः। गजाश्वमथितैश्चान्यैर्मही कीर्णाभवत् प्रभो॥<br><br>391: क्रोशतांकिमिदं कोऽयंकः शब्दः किं नु किं कृतम्। एवं तेषां तथा द्रौणिरन्तकः समपद्यत॥<br><br>392: अपेतशस्त्रसन्नाहान् सन्नद्धान् पाण्डुसृजयान्। प्राहिणोन्मृत्युलोकाय द्रौणिः प्रहरतां वरः॥<br><br>393: ततस्तच्छब्दवित्रस्ता उत्पन्तो भयातुराः। निद्रान्धा नष्टसंज्ञाश्च तत्र तत्र निलिल्यिरे॥<br><br>394: ऊरुस्तम्भगृहीताश्च कश्मलाभिहतौजसः। विनदन्तौ ,श त्रस्ताः समासीदन् परस्परम्॥<br><br>395: ततो रथं पुनद्रौणिरास्थितो भीमनि:स्वनम्। धनुष्पाणिः शरैरन्यान् प्रेषयद् वै यमक्षयम्॥<br><br>396: पुनरुत्पततश्चापि दूरादपि नरोत्तमान्। शूरान् सम्पततश्चान्यान् कालरात्र्यै न्यवेदयत्॥<br><br>397: तथैव स्यन्दनाग्रेण प्रमथन् स विधावति। शरवर्षश्च विविधैरवर्षच्छात्रवांस्ततः॥<br><br>398: पुनश्च सुविचित्रेण शतचन्द्रेण चर्मणा। तेन चाकाशवर्णेन तथाचरत सोऽसिना॥<br><br>399: तथा च शिविरं तेषां द्रौणिराहवदुर्मदः। व्यक्षोभयत राजेन्द्र महाह्रदमिव द्विपः॥<br><br>400: उत्पेतुस्तेन शब्देन योधा राजन् विचेतसः। निद्रार्ताश्च भयार्ताश्च व्यधावन्त ततस्ततः॥<br><br>401: विस्वरं चुक्रुशुश्चान्ये बह्ववद्धं तथा वदन्। न च स्म प्रत्यपद्यन्त शस्त्राणि वसनानि च॥<br><br>402: विमुक्तकेशाश्चाग्यन्ये नाभ्यजानन्, परस्परम्। उत्पतन्तोऽपतश्रान्ताः केचित् तत्राभ्रमंस्तदा॥<br><br>403: पुरीषमसृजन् केचित् केचिन्मूत्रं प्रसुस्रुवुः। बन्धनानि च राजेन्द्र संच्छिद्य तुरगा द्विपाः॥<br><br>404: समं पर्यपतंश्चान्ये कुर्वन्तो महदाकुलम्। तत्र केचिन्नरा भीता व्यलीयन्त महीतले॥<br><br>405: तथैव तान् निपतितानपिंघन् गजवाजिनः। तस्मिंस्तथा वर्तमाने रक्षांसि पुरुषर्षभ॥<br><br>406: हृष्टानि व्यनदनुच्चैर्मुदा भरतसत्तम। स शब्दः पूरितो राजन् भूतसंधैर्मुदायुतैः॥<br><br>407: अपूरयद् दिशः सर्वा दिवं चातिमहान् स्वनः। तेषामार्तरवं श्रुत्वा वित्रस्ता गजवाजिनः॥<br><br>408: मुक्ताः पर्यपतन् राजन् मृद्नन्तः शिविरे जनम्। तैस्तत्र परिधावद्धिश्चरणोदीरितं रजः॥<br><br>409: अकरोच्छिविरे तेषां रजन्यां द्विगुणं तमः। तस्मिस्तमसि संजाते प्रमूढाः सर्वतो जनाः॥<br><br>410: नाजानन् पितरः पुत्रान् भ्रातॄन् भ्रातर एव च। गजा गजानतिक्रम्य निर्मनुष्या हया हयान्॥<br><br>411: अताड्यंस्तथाभजंस्तथामृद्रश्च भारत। ते भग्नाः प्रपतन्ति स्म निघ्नन्तश्च परस्परम्॥<br><br>412: न्यपातयंस्तथा चान्यान् पातयित्वा तदापिषन्। विचेतसः सनिद्राश्च तमसा चावृता नरः॥<br><br>413: जग्मुः स्वानेव तत्राथ कालेनैव प्रचोदिताः। त्यक्त्वा द्वाराणि च द्वाःस्थास्तथा गुल्मानि गौल्मिकः॥<br><br>414: प्राद्रवन्त यथाशक्ति कांदिशीका विचेतसः। विप्रणष्टाश्च तेऽन्योन्यं नाजानन्त तथा विभो॥<br><br>415: क्रोशन्तस्तात पुत्रेति दैवोपहतचेतसः। पलायतां दिशस्तेषां स्वानप्युत्सृज्य बान्धवान्॥<br><br>416: गोत्रनामभिरन्योन्यमाक्रन्दन्त ततो जनाः। हाहाकारं च कुर्वाणाः पृथिव्यां शेरते परे॥<br><br>417: तान् बुद्ध्वा रणमत्तोऽसौ द्रोणपुत्रो व्यपोथयत्। तत्रापरे वध्यमाना मुहुर्मुहुरचेतसः॥<br><br>418: शिविरान् निष्पतन्ति स्म क्षत्रिया भयपीडिताः। तांस्तु निष्पतितांस्रस्तान् शिविराजीवितैषिणः॥<br><br>419: कृतवर्मा कृपश्चैव द्वारदेशे निजघ्नतुः। विस्रस्तयन्त्रकवचान् मुक्तकेशान् कृताञ्जलीन्॥<br><br>420: वेपमानान् क्षितौ भीतान् नैव कांश्चिदमुञ्चताम्। नामुच्यत तयोः कश्चिन्निष्क्रान्तः शिविराद् बहिः। कृपश्चैव महाराज हार्दिक्यश्चैव दुर्मतिः। भूयश्चैव चिकीर्षन्तौ द्रोणपुत्रस्य तौ प्रियम्॥<br><br>421: त्रिषु देशेषु ददतुः शिविरस्य हुताशनम्। ततः प्रकाशे शिविरे खड्डेन पितृनन्दनः॥<br><br>422: अश्वत्थामा महाराज व्यचरत् कृतहस्तवत्। कांश्चिदापततो वीरानपरांश्चैव धावतः॥<br><br>423: व्ययोजयत खड्ड्रेन प्राणैर्दिवरोत्तमः। कांश्चिद् योधान् स खड्ड्रेन मध्ये संछिद्य वीर्यवान्। । ११२ अपातयद् द्रोणपुत्रः संरब्धस्तिलकाण्डवत्। निनदद्भिर्भूशायस्तै राश्वद्विरदोत्तमैः॥<br><br>424: पतितैरभवत् कीर्णा मेदिनी भरतर्षभ। मानुषाणां सहस्रेषु हतेषु पतितेषु च॥<br><br>425: उदतिष्ठन् कबन्धानि बहून्युत्थाय चापत्तन्। सायुधान्साङ्गदान्बाहून विचकर्त शिरांसि च॥<br><br>426: हस्तिहस्तोपमानूरून हस्तान् पादांश्च भारत। पृष्ठच्छिन्नान् पार्श्वच्छिन्नाशिरश्छिन्नांस्तथा परान्। । ११६ स महात्माकरोद् द्रौणिः कांश्चिचापि पराङ्मुखान्। मध्यदेशे नरानन्यांश्चिच्छेदान्यांश्च कर्णतः॥<br><br>427: अंसदेशे निहत्यान्यान् काये प्रावेशयच्छिरः। एवं विचरतस्तस्य निघ्नतः सुबहून् नरान्॥<br><br>428: तमसा रजनी घोरा बभौ दारुणदर्शना। किञ्चित्प्राणैश्च पुरुषैर्हतैश्चान्यैः सहस्रशः॥<br><br>429: बहुना च गजाश्वेन भूरभूद् भीमदर्शना। यक्षरक्षःसमाकीर्णे रथाश्वद्विपदारुणे॥<br><br>430: क्रुद्धेन द्रोणपुत्रेण संछन्नाः प्रापतन् भुवि। भातृनन्ये पितॄनन्ये पुत्रानन्ये विचुक्रुशुः॥<br><br>431: केचिदूचुर्न तत् क्रुद्धैर्धार्तराष्ट्रः कृतं रणे। कृतं यत् नः प्रसुप्तानां रक्षोभिः क्रूरकर्मभिः॥<br><br>432: असांनिध्याद्धि पार्थानामिदं नः कदनं कृतम्। न चासुरैर्न गन्धर्वैर्न च यक्षैर्न च राक्षसैः॥<br><br>433: शक्यो विजेतुं कौन्तेयो गोप्ता यस्य जनार्दनः। ब्रह्मण्यः सत्यवाग् दान्तः सर्वभूतानुकम्पकः॥<br><br>434: न च सुप्तं प्रमत्तं वा न्यस्तशस्त्रं कृताञ्जलिम्। धावन्तं मुक्तकेशं वा हन्ति पार्थो धनंजयः॥<br><br>435: तदिदं नः कृतं घोरं रक्षोभिः क्रूरकर्मभिः। इति लालप्यमानाः स्म शेरते बहवो जनाः॥<br><br>436: स्तनतां च मनुष्याणामपरेषां च कूजताम्। ततो मुहूर्तात् प्राशाम्यत् स शब्दस्तुमुलो महान्। । शोणितव्यतिषिक्तायां वसुधायां च भूमिप। तद्रजस्तुमुलं घोरं क्षणेनान्तरधीयत॥<br><br>437: स चेष्टमानानुद्विग्नान् निरुत्साहान् सहस्रशः। न्यपातयनरान् क्रुद्धः पशून् पशुपतिर्यथा॥<br><br>438: अन्योन्यं सम्परिष्वज्य शयानान् द्रवतोऽपरान्। संलीनान् युद्ध्यमानांश्च सर्वान् द्रौणिरपोथयत्॥<br><br>439: दह्यमाना हुताशेन वध्यमानाश्च तेन ते। परस्परं तदा योधा अनयन् यमसादनम्॥<br><br>440: तस्या रजन्यास्त्वर्धन पाण्डवानां महद् बलम्। गमयामास राजेन्द्र द्रौणिर्थमनिवेशनम्॥<br><br>441: निशाचराणां सत्त्वानां रात्रिः सा हर्षवर्धिनी। आसीन्नरगजाश्वानां रौद्री क्षयकरी भृशम्॥<br><br>442: तत्रादृश्यन्त रक्षांसि पिशाचाश्च पृथग्विधाः। खादन्तो नरमांसानि पिबन्तः शोणितानि च॥<br><br>443: करालाः पिङ्गलाश्चैव शैलदन्ता रजस्वला:। जटिला दीर्घशङ्खाश्च पञ्चपादा महोदराः॥<br><br>444: पश्चादगुलयो रूक्षा विरूपा भैरवस्वनाः। घण्टाजालावसक्ताश्च नीलकण्ठा विभीषणाः॥<br><br>445: सपुत्रदाराः सक्रूराः सुदुर्दर्शाः सुनिघृणाः। विविधानि च रूपाणि तत्रादृश्यन्त रक्षसाम्॥<br><br>446: पीत्वा च शोणितं हृष्टाः प्रानृत्यन् गणशोऽपरे। इदं परमिदं मेध्यमिदं स्वाद्विति चाब्रुवन्॥<br><br>447: मेदोमज्जास्थिरक्तानां वसानां च भृशाशिताः। परमांसानि खादन्तः क्रव्यादा मांसजीविनः॥<br><br>448: वसाश्चैवापरे पीत्वा पर्यधावन् विकुक्षिकाः। नानावक्त्रास्तथा रौद्राः क्रव्यादाः पिशिताशनाः। । १४० अयुतानि च तत्रासन् प्रयुतान्यर्बुदानि च। रक्षसां घोररूपाणां महतां क्रूरकर्मणाम्॥<br><br>449: मुदितानां वितृप्तानां तस्मिन् महति वैशसे। समेतानि बहून्यासन् भूतानि च जन धिप॥<br><br>450: प्रत्यूषकाले शिविरात् प्रतिगन्तुमियेष सः। नृशोणितावसिक्तस्य द्रौणेरासीदसित्सरुः॥<br><br>451: पाणिना सह संश्लिष्ट एकीभूत इव प्रभो। दुर्गमां पदवीं गत्वा विरराज जनक्षये॥<br><br>452: युगान्ते सर्वभूतानि भस्म कृत्वेव पावकः। यथाप्रतिज्ञं तत् कर्म कृत्वा द्रौणायनिः प्रभो॥<br><br>453: दुर्गमा पदवीं गच्छन् पितुरासीद् गतज्वरः। यथैव संसुप्तजने शिविरे प्राविशनिशि॥<br><br>454: तथैव हत्वा निःशब्दे निश्चकाम नरर्षभः। निष्क्रम्य शिविरात् तस्मात् ताभ्यां संगम्य वीर्यवान्॥<br><br>455: आचख्यौ कर्म तत् सर्वं हृष्टः संहर्षयन् विभो। तावथाचख्यतुस्तस्मै प्रियं प्रियकरौ तदा॥<br><br>456: पञ्चालान् सृञ्जयांश्चैव विनिकृत्तान् सहस्रशः। प्रीत्या चोच्चैरुदक्रोशंस्तथैवास्फोटयंस्तलान्॥<br><br>457: एवंविधा हि सा रात्रि: सोमकानां जनक्षये। प्रसुप्तानां प्रमत्तानामासीत् सुभृशदारुणा॥<br><br>458: असंशयं हि कालस्य पर्यायो दुरतिक्रमः। धृतराष्ट्र उवाच तादृशा निहता यत्र कृत्वास्माकं जनक्षयम्॥<br><br>459: प्रागेव सुमहत् कर्म द्रौणिरेतन्महारथः। नाकरोदीदृशं कस्मान्मत्पुत्रविजये धृतः॥<br><br>460: अथ कस्माद्धते क्षुद्रं कर्मेदं कृतवानसौ। द्रोणपुत्रो महात्मा स तन्मे शंसितुमर्हसि॥<br><br>461: संजय उवाच तेषां नूनं भयान्नासौ कृतवान् कुरुनन्दन। असांनिध्याद्धि पार्थानां केशवस्य च धीमतः॥<br><br>462: सात्यकेश्चापि कर्मेदं द्रोणपुत्रेण साधितम्। को हि तेषां समक्षं तान् हन्यादपि मरुत्पतिः॥<br><br>463: एतदीदृशकं वृत्तं राजन् सुप्तजने विभो। ततो जनक्षयं कृत्वा पाण्डवानां महात्ययम्॥<br><br>464: दिष्ट्या दिष्ट्यैव चान्योन्यं समेत्योचुर्महारथाः। पर्यष्वजत् ततो द्रौणिस्ताभ्यां सम्प्रतिनन्दितः॥<br><br>465: इदं हर्षात् तु सुमहदाददे वाक्यमुत्तमम्। पञ्चाला निहताः सर्वे द्रौपदेयाश्च सर्वशः॥<br><br>466: सोमका मत्स्यशेषाश्च सर्वे विनिहता मया। इदानीं कृतकृत्याः स्म याम तव मा चिरम्। यदि जीवति नो राजा तस्मै शंसमहे वयम्॥<br><br>467: संजय उवाच ते हत्वा सर्वपञ्चालान् द्रौपदेयांश्च सर्वशः। आगच्छन् सहितास्तत्र यत्र दुर्योधनो हतः॥<br><br>468: गत्वा चैनमपश्यन्त किञ्चित्प्राणं जनाधिपम्। ततो रथेभ्यः प्रस्कन्द्य परिवस्तवात्मजम्॥<br><br>469: तं भग्नसक्थं राजेन्द्र कृच्छ्रप्राणमचेतसम्। वमन्तं रुधिरं वक्त्रादपश्यन् वसुधातले। ॥<br><br>470: वृतं समन्ताद् बहुभिः श्वापदै?रदर्शनैः। निवारयन्तं कृच्छ्रात्ताश्वापदांश्च चिखादिषून्। विचेष्टमानं मह्यां च सुभृशं गाढवेदनम्॥<br><br>471: तं शयानं तथा दृष्ट्वा भूमौ सुरुधिरोक्षितम्। हतशिष्टास्त्रयो वीराः शोकार्ताः पर्यवारयन्॥<br><br>472: अश्वत्थामा कृपश्चैव कृतवर्मा च सात्वतः। तैस्त्रिभिः शोणितादिग्धैर्निः श्वसद्भिर्महारथैः॥<br><br>473: शुशुभे स वृतो राजा वेदी त्रिभिरिवाग्निभिः। ते तं शयानं सम्प्रेक्ष्य राजानमतथोचितम्॥<br><br>474: अविषह्येन दुःखेन ततस्ते रुरदुस्त्रयः। ततस्तु रुधिरं हस्तैर्मुखान्निर्मृज्य तस्य हि। रणे राज्ञः शयानस्य कृपणं पर्यदेवयन्॥<br><br>475: कृप उवाच न दैवस्यातिभारोऽस्ति यदयं रुधिरोक्षितः। एकादशचमूभर्ता शेते दुर्योधनो हतः॥<br><br>476: पश्य चामीकराभस्य चामीकरविभूषिताम्। गदां गदाप्रियस्येमां समीपे पतितां भुवि॥<br><br>477: इयमेनं गदा शूरं न जहाति रणे रणे। स्वर्गायाति व्रजन्तं हि न जहाति यशस्विनम्॥<br><br>478: पश्येमां सह वीरेण जाम्बूनदविभूषिताम्। शयानां शयने हर्म्य भार्यां प्रीतिमतीमिव॥<br><br>479: योऽयं मूर्धाभिषिक्तानामग्रे यातः परंतपः। स हतो ग्रसते पांसून् पश्य कालस्य पर्ययम्॥<br><br>480: येनाजौ निहता भूमावशेरत पुरा द्विषः। स भूमौ निहतः शेते कुरुराजः परैरयम्॥<br><br>481: भयानमन्ति राजानो यस्य स्म शतसंघशः। स वीरशयने शेते क्रव्याद्भिः परिवारितः॥<br><br>482: उपासत द्विजाः पूर्वमर्थहेतोर्यमीश्वरम्। उपासते च तं ह्यद्य क्रव्यादा मांसहेतवः॥<br><br>483: संजय उवाच तं शयानं कुरुश्रेष्ठं ततो भरतसत्तम। अश्वत्थामा समालोक्य करुणं पर्यदेवयत्॥<br><br>484: आहुस्त्वां राजशार्दूल मुख्यं सर्वधनुष्यताम्। धनाध्यक्षोपमं युद्धे शिष्यं संकर्षणस्य च॥<br><br>485: कथं विवरमद्राक्षीद् भीमसेनस्तवानघ। बलिनं कृतिनं नित्यं स च पापात्मवान् नृप॥<br><br>486: कालो नूनं महाराज लोकेऽस्मिन् बलवत्तरः। पश्यामो निहतं त्वां च भीमसेनेन संयुगे॥<br><br>487: कथं त्वां सर्वधर्मज्ञं क्षुद्रः पापो वृकोदरः। निकृत्या हतवान् मन्दो नूनं कालो दुरत्ययः॥<br><br>488: धर्मयुद्धे ह्यधर्मेण समाहूयौजसा मृधे। गदया भीमसेनेन निर्भग्ने सक्थिनी तव॥<br><br>489: अधर्मेण हतस्याजौ मृद्यमानं पदा शिरः। य उपेक्षितवान् क्षुद्रं धिक् कृष्णं धिग्युधिष्ठिरम्॥<br><br>490: युद्धेष्वपवदिष्यन्ति योधा नूनं वृकोदरम्। यावत् स्थास्यन्ति भूतानि निकृत्या ह्यसि पातितः॥<br><br>491: ननु रामोऽब्रवीद् राजंस्त्वां सदा यदुनन्दनः। दुर्योधनसमो नास्ति गदया इति वीर्यवान्॥<br><br>492: श्लाघते त्वां हि वार्ष्णेयो राजसंसत्सु भारत। स शिष्यो मम कौरव्यो गदायुद्ध इति प्रभो॥<br><br>493: यां गतिं क्षत्रियस्याहुः प्रशस्तां परमर्षयः। हतस्याभिमुखस्याजौ प्राप्तस्त्वमसि तां गतिम्॥<br><br>494: दुर्योधन न शोचामि त्वामहं पुरुषर्षभ। हतपुत्रौ तु शोचामि गान्धारी पितरं च ते॥<br><br>495: भिक्षुको विचरिष्येते शोचन्तौ पृथिवीमिमाम्। धिगस्तु कृष्णं वार्ष्णेयमर्जुनं चापि दुर्मतिम्॥<br><br>496: धर्मज्ञमानिनौ यौ त्वां वध्यमानमुपैक्षताम्। पाण्डवाश्चापि ते सर्वे किं वक्ष्यन्ति नराधिप॥<br><br>497: कथं दुर्योधनोऽस्माभिर्हत इत्यनपत्रपाः। धन्यस्त्वमसि गान्धारे यस्त्वमायोधने हतः॥<br><br>498: प्रायशोऽभिमुखः शत्रून् धर्मेण पुरुषर्षभ। हतपुत्रा हि गान्धारी निहतज्ञातिबान्धवा॥<br><br>499: प्रज्ञाचक्षुश्च दुर्धर्षः कां गति प्रतिपत्स्यते। धिगस्तु कृतवर्माणं मां कृपं च महारथम्॥<br><br>500: ये वयं न गताः स्वर्गं त्वां पुरस्कृत्य पार्थिवम्। दातारं सर्वकामानां रक्षितारं प्रजाहितम्॥<br><br>501: यद् वयं नानुगच्छाम त्वांधिगस्मान् नराधमान्। कृपस्य तव वीर्येण मम चैव पितुश्च मे॥<br><br>502: सभृत्यानां नरव्याघ्र रत्ववन्ति गृहाणि च। तव प्रसादादस्माभिः समित्रैः सह बान्धवैः॥<br><br>503: अवाप्ताः क्रतवो मुख्या बहवो भूरिदक्षिणाः। कुतश्चापीदृशं पापाः प्रवर्तिष्यामहे वयम्॥<br><br>504: यादृशेन पुरस्कृत्य त्वं गतः सर्वपार्थिवान्। वयमेव त्रयो राजन् गच्छन्तं परमां गतिम्॥<br><br>505: यद् वै त्वां नानुगच्छामस्तेन धक्ष्यामहे वयम्। तत् स्वर्गहीना हीनार्थाः स्मरन्तः सुकृतस्य ते॥<br><br>506: किं नाम तद् भवेत् कर्म येन त्वां न व्रजाम वै। दुःखं नूनं कुरुश्रेष्ठ चरिष्याम महीमिमाम्॥<br><br>507: हीनानां नस्त्वया राजन् कुतः शान्तिः कुतः सुखम्। गत्वैव तु महाराज समेत्य च महारथान्॥<br><br>508: यथाज्येष्ठं यथाश्रेष्ठं पूजयेर्वचनान्मम। आचार्यं पूजयित्वा च केतुं सर्वधनुष्मताम्॥<br><br>509: हतं मयाद्य शंसेथा धृष्टद्युम्नं नराधिप। परिष्वजेथा राजानं बाह्निकं सुमहारथम् सैन्धवं सोमदत्तं च भूरिश्रवसमेव च। तथा पूर्वगतानन्यान् स्वर्गे पार्थिवसत्तमान्॥<br><br>510: अस्मद्वाक्यात् सम्पृच्छेस्त्वमनामयम्॥<br><br>511: संजय उवाच इत्येवमुक्तवा राजानं भग्नसक्थमचेतनम्। अश्वत्थामा समुद्रीक्ष्य पुनर्वचनमब्रवीत्॥<br><br>512: दुर्योधन जीवसि त्वं वाक्यं क्षोत्रमुखं शृणु। सप्त पाण्डवतः शेषा धार्तराष्ट्रास्त्रयो वयम्॥<br><br>513: ते चैव भ्रातरः पञ्च वासुदेवोऽथ सात्यकिः। अहं च कृतवर्मा च कृपः शारद्वतस्तथा॥<br><br>514: द्रौपदेया हताः सर्वे धृष्टद्युम्नस्य चात्मजाः। पञ्चाला निहताः सर्वे मत्स्यशेषं च भारत॥<br><br>515: कृते प्रतिकृतं पश्य हतपुत्रा हि पाण्डवाः। सौप्तिके शिविरं तेषां हतं सनरवाहनम्॥<br><br>516: मया च पापकर्मासौ धृष्टद्युम्नो महीपते। प्रविश्य शिविरं रात्रौ पशुमारेण मारितः॥<br><br>517: दुर्योधनस्तु तां वाचं निशम्य मनसः प्रियाम्। प्रतिलभ्य पुनश्चेत इदं वचनमब्रवीत्॥<br><br>518: न मेऽकरोत् तद् गाङ्गेयो न कर्णो न च ते पिता। यत् त्वया कृपभोजाभ्यां सहितेनाद्य मे कृतम्॥<br><br>519: स च सेनापतिः क्षुद्रो हतः सार्धं शिखण्डिना। तेन मन्ये मघवता सममात्मानमद्य वै॥<br><br>520: स्वस्ति प्राप्नुत भद्रं वः स्वर्गे न: संगमः पुनः। इत्येवमुक्त्वा तूष्णीं च कुरुराजो महामनाः॥<br><br>521: प्राणानुपासृजद् वीरः सुहृदां दुःखमुत्सृजन्। अपाक्रामद् दिवं पुण्यां शरीरं क्षितिमाविशत्॥<br><br>522: एवं ते निधनं यातः पुत्रो दुर्योधनो नृप। अग्रे यात्वा रणे शूरः पश्चाद् विनिहतः परैः॥<br><br>523: तथैव ते परिष्वक्ताः परिष्वज्य च ते नृपम्। पुनः पुनः प्रेक्षमाणाः स्वकानारुरुहू रथान्॥<br><br>524: इत्येवं द्रोणपुत्रस्य निशम्य करुणां गिरम्। प्रत्यूषकाले शोकार्तः प्राद्रवन्ननगरं प्रति॥<br><br>525: एवमेष क्षयोः वृत्तः कुरुपाण्डवसेनयोः। घोरो विशसनो रौद्रो राजन् दुर्मन्त्रिते तव॥<br><br>526: तव पुत्रे गते स्वर्गं शोकार्तस्य ममानघ। ऋषिदत्तं प्रणष्टं तद् दिव्यदर्शित्वमद्य वै॥<br><br>527: वैशम्पायन उवाच इति श्रुत्वा स नृपतिः पुत्रस्य निधनं तदा। निःश्वस्य दीर्घमुष्णं च ततश्चिन्तापरोऽभवत्॥<br><br>528: वैशम्पायन उवाच तस्यां रात्र्यां व्यतीतायां धृष्टद्युम्नस्य सारथिः। शशंस धर्मराजाय सौप्तिके कदनं कृतम्॥<br><br>529: सूत उवाच द्रौपदेया हता राजन् दुपदस्यात्मजैः सह। प्रमत्ता निशि विश्वस्ताः स्वपन्तः शिविरे स्वके॥<br><br>530: कृतवर्मणा नृशंसेन गौतमेन कृपेण च। अश्वत्थाम्ना च पापे हतं वः शिविरं निशि॥<br><br>531: एतैर्नरगजाश्वानां प्रासशक्तिपरश्वधैः। सहस्राणि निकृन्तद्भिनि:शेषं ते बलं कृतम्॥<br><br>532: छिद्यमानस्य महतो वनस्येव परश्वधैः। शुश्रुषे सुमहाशब्दो बलस्य तव भारत॥<br><br>533: अहमेकोऽवशिष्टस्तु तस्मात् सैन्यान्महामते। मुक्तः कथंचिद् धर्मात्मन् व्यग्राच कृतवर्मणः॥<br><br>534: तच्छुत्वा वाक्यमशिवं कुन्तीपुत्रो युधिष्ठिरः। पपात मह्यां दुर्धर्षः पुत्रशोकसमन्वितः॥<br><br>535: पतन्तं तमतिक्रम्य परिजग्राह सात्यकिः। भीमसेनोऽर्जुनश्चैव माद्रीपुत्रौ च पाण्डवौ। ॥<br><br>536: लब्धचेतास्तु कौन्तेयः शोकविह्वलया गिरा। जित्वा शत्रूञ्जितः पश्चात् पर्यदेवयदार्तवत्॥<br><br>537: दुर्विदा गतिरर्थानामपि ये दिव्यचक्षुषः। जीयमाना जयन्त्यन्ये जयमाना वयं जिताः॥<br><br>538: हत्वा भ्रातॄन् वयस्यांश्च पितॄन् पुत्रान् सुहृद्गणान्। बन्धूनमात्यान् पौत्रांश्च जित्वा सर्वाञ्जिता वयम्॥<br><br>539: अनर्थो ह्यर्थसंकाशसतथानर्थोऽर्थदर्शनः। जयोऽयमजयाकारो जयस्तस्मात् पराजयः॥<br><br>540: यजित्वा तप्यते पश्चादापन्न इव दुर्मतिः। कथं मन्येत विजयं ततो जिततरः परैः॥<br><br>541: येषामर्थाय पापं स्याद् विजयस्य सुहृद्वधैः। निर्जितैरप्रमत्तैर्हि विजिता जितकाशिनः॥<br><br>542: कर्णिनालीकदंष्ट्रस्य खड्गजिह्वस्य संयुगे। चापव्यात्तस्य रौद्रस्य ज्यातलस्वननादिनः॥<br><br>543: क्रुद्धस्य नरसिंहस्य संग्रामेष्वपलायिनः। ये व्यमुञ्चन्त कर्णस्य प्रमादात् त इमे हताः॥<br><br>544: रथहृदं शरवर्षोर्मिमन्तं रत्नाचितं वाहनवाजियुक्तम्। शक्त्वृष्टिमीनध्वजनागनकं शरासनावर्तमहेषुफेनम्॥<br><br>545: संग्रामचन्द्रोदयवेगवेलं द्रोणार्णवं ज्यातलनेमिघोषम्। स्ते राजपुत्रा निहताः प्रमादात्॥<br><br>546: न हि प्रमादात् परमस्ति कश्चिद् वधो नराणामिह जीवलोके। ते प्रमत्तमर्था हि नरं समन्तात् त्यजन्त्यनाश्च समाविशन्ति॥<br><br>547: ध्वजोत्तमायोच्छ्रितधूमकेतुं शराचिष कोपमहासमीरम्। महाधनुातल नेमिघोषं तनुत्रनानाविधशस्त्रहोमम्॥<br><br>548: महाचमूकक्षदवाभिपन्नं महाहवे भीष्ममयाग्निदाहम्। ये सेहुरात्तायुधतीक्ष्णवेगं राजपुत्रा निहताः प्रमादात्॥<br><br>549: न हि प्रमत्तेन नरेण शक्यं विद्या तपः श्रीर्विपुलं यशो वा। पश्याप्रमादेन निहत्य शत्रून् सर्वान् महेन्द्रं सुखमेधमानम्॥<br><br>550: इन्द्रोपमान पार्थिवपुत्रपौत्रान् पश्याविशेषेण हतान् प्रमादात्। तीर्खा समुद्रं वणिज: समृद्धा मग्नाः कुनद्यामिव हेलमानाः॥<br><br>551: अमर्षितैर्ये निहताः शयाना नि:संशयं ते त्रिदिवं प्रपन्नाः। कृष्णां तु शोचामि कथं नु साध्वी शोकार्णवे साद्य विनश्यतीति॥<br><br>552: भ्रातूंश्च पुत्रांश्च हतान् निशम्य पाञ्चालराजं पितरं च वृद्धम्। ध्रुवं विसंज्ञा पतिता पृथिव्यां सा शोष्यते शोककृशाङ्गयष्टिः॥<br><br>553: तच्छोकजं कथं भविष्यत्युचिता सुखानाम्। पुत्रक्षयभ्रातृवधप्रणुन्ना प्रदह्यमानेन हुताशनेन॥<br><br>554: इत्येवमातः परिदेवयन् स राजा कुरूणां नकुलं बभाषे। गच्छानयनामिह मन्दभाग्यां समातृपक्षामिति राजपुत्रीम्॥<br><br>555: दुःखमषारयन्ती माद्रीसुतस्तत् परिगृह्य वाक्यं धर्मेण धर्मप्रतिमस्य राज्ञः। ययौ रथेनालयमाशु देव्याः पाञ्चालराजस्य च यत्र दाराः॥<br><br>556: प्रस्थाप्य माद्रीसुतमाजमीढः शोकार्दितस्तैः सहितः सुहृद्धिः। रोरूयमाणः प्रययौ सुतानामायोधनं भूतगणानुकीर्णम्॥<br><br>557: स तत् प्रविश्याशिवमुग्ररूपं ददर्श पुत्रान् सुहृदः सखींश्च। भूमौ शयानान् रुधिरागात्रान् विभिन्नदेहान् प्रहृतोत्तमाङ्गान्॥<br><br>558: स तांस्तु दृष्ट्वा भृशमार्तरूपो युधिष्ठिरो धर्मभृतां वरिष्ठः। उच्चैः प्रचुक्रोश च कौरवाश्य: पपात चोर्ध्या सगणो विसंज्ञः॥<br><br>559: वैशम्पायन उवाच स दृष्ट्वा निहतान् संख्ये पुत्रान् पौत्रान् सखींस्तथा। महादुःखपरीतात्मा बभूव जनमेजय॥<br><br>560: ततस्तस्य महाशोकः प्रादुरासीन्महात्मनः। स्मरत: पुत्रपौत्राणां भ्रातृणां स्वजनस्य ह॥<br><br>561: तमश्रुपरिपूर्णाक्षं वेपमानमचेतसम्। सुहृदो भृशसंविग्नाः सान्त्वयाशकिरे तदा॥<br><br>562: ततस्तस्मिन् क्षणे कल्पो रथेनादित्यवर्चसा। नकुलः कृष्णया सार्धमुपायात् परमार्तया॥<br><br>563: उपप्लव्यं गता सा तु श्रुत्वा सुमहदप्रियम्। तदा विनाशं सर्वेषां पुत्राणां व्यथिताभवत्॥<br><br>564: कम्पमानेव कदली वातेनाभिसमीरिता। कृष्णा राजानमासाद्य शोकार्ता न्यपतद् भुवि॥<br><br>565: बभूव वदनं तस्याः सहसा शोककर्षितम्। फुल्लपद्मपलाशाक्ष्यास्तमोग्रस्त इवांशुमान्॥<br><br>566: ततस्तां पतितां दृष्ट्वा संरम्भी सत्यविक्रमः। बाहुभ्यां परिजग्राह समुत्पत्य वृकोदरः॥<br><br>567: सा समाश्वासिता तेन भीमसेनेन भामिनी। रुदती पाण्डवं कृष्णा सा हि भारतमब्रवीत्॥<br><br>568: दिष्ट्या राजन्नवाप्येमामखिला भोक्ष्यसे महीम्। आत्मजान् क्षत्रधर्मेण सम्प्रदाय यमाय वै॥<br><br>569: दिष्ट्या त्वं कुशली पार्थ मत्तमातङ्गगामिनीम्। अवाप्य पृथिवीं कृत्स्ना सौभद्रं न स्मरिष्यसि॥<br><br>570: आत्मजान् क्षत्रधर्मेण श्रुत्वा शूरान् निपातितान्। उपप्लव्ये मया सार्धं दिष्ट्या त्वं न स्मरिष्यसि॥<br><br>571: प्रसुप्तानां वधं श्रुत्वा द्रौणिना पापकर्मणा। शोकस्तपति मां पार्थ हुताशन इवाश्रयम्॥<br><br>572: तस्य पापकृतो द्रौणेर्न चेदद्य त्वया रणे। ह्रियते सानुबन्धस्य युधि विक्रम्य जीवितम्॥<br><br>573: इहैव प्रायमासिष्ये तन्निबोधत पाण्डवाः। न चेत् फलमवाप्नोति द्रौणिः पापस्य कर्मणः॥<br><br>574: एवमुक्त्वा ततः कृष्णा पाण्डवं प्रत्युपाविशत्। युधिष्ठिरं याज्ञसेनी धर्मराजं यशस्विनी॥<br><br>575: दृष्ट्वोपविष्टां राजर्षिः पाण्डवो महिषीं प्रियाम्। प्रत्युवाच स धर्मात्मा द्रौपदी चारुदर्शनाम्॥<br><br>576: धर्म्य धर्मेण धर्मज्ञे प्राप्तास्ते निधनं शुभे। पुत्रास्ते भ्रातरश्चैव तान्न शोचितुमर्हसि॥<br><br>577: स कल्याणि वनं दुर्गं दूरं द्रौणिरितो गतः। तस्य त्वं पातनं संख्ये कथं ज्ञास्यसि शोभने॥<br><br>578: द्रौपद्युवाच द्रोणपुत्रस्य सहजो मणिः शिरसि मे श्रुतः। निहत्य संख्ये तं पापं पश्येयं मणिमाहृतम्॥<br><br>579: राजशिरसि ते कृत्वा जीवेयमिति मे मतिः। इत्युक्त्वा पाण्डवं कृष्णा राजानं चारुदर्शना॥<br><br>580: भीमसेनमथागत्य परमं वाक्यमब्रवीत्। त्रातुमर्हसि मां भीम क्षत्रधर्ममनुस्मरन्॥<br><br>581: जहि तं पापकर्माणं शम्बरं मघवानिव। न हि ते विक्रमे तुल्यः पुमानस्तीह कश्चन॥<br><br>582: श्रुतं तत् सर्वलोकेषु परमव्यसने यथा। द्वीपोऽभूस्त्वं हि पार्थानां नगरे वारणावते॥<br><br>583: हिडिम्बदर्शने चैव तथा त्वमभवो गतिः। तथा विराटनगरे कीचकेन भृशार्दिताम्॥<br><br>584: मामप्युद्धृतवान् कृच्छ्रात् पौलोमी मघवानिव। यथैतान्यकृथाः पार्थ महाकर्माणि वै पुरा॥<br><br>585: तथा द्रौणिममित्रघ्न विनिहत्य सुखी भव। तस्या बहुविधं दुःखान्निशम्य परिदेवितम्॥<br><br>586: नामर्षयत कौन्तेयो भीमसेनो महाबलः। स काञ्चनविचित्राङ्गमारुरोह महारथम्॥<br><br>587: आदाय रुचिरं चित्रं समार्गणगुणं धनुः। नकुलं सारथिं कृत्वा द्रोणपुत्रवधे धृतः॥<br><br>588: विस्फार्य सशरं चापं तूर्णमश्वानचोदयत्। ते हयाः पुरुषव्याघ्र चोदिता वातरंहसः॥<br><br>589: वेगेन त्वरिता जग्मुर्हरयः शीघ्रगामिनः। शिविरात् स्वाद् गृहीत्वा स रथस्य पदमच्युतः॥<br><br>590: वैशम्पायन उवाच तस्मिन् प्रयाते दुधेर्षे यदूनामृषभस्ततः अब्रवीत् पुण्डरीकाक्षः कुन्तीपुत्रं युधिष्ठिरम्॥<br><br>591: एष पाण्डव ते भ्राता पुत्रशोकपरायणः। जिघांसुद्रौणिमाक्रन्दे एक एवाभिधावति॥<br><br>592: भीमः प्रियस्ते सर्वेभ्यो भ्रातृभ्यो भरतर्षभ। तं कृच्छ्रगतमद्य त्वं कस्मान्नाभ्युपपद्यसे॥<br><br>593: यत् तदाचष्ट पुत्राय द्रोणः परपुरञ्जयः। अस्त्रं ब्रह्मशिरो नाम दहेत पृथिवीमपि॥<br><br>594: तन्महात्मा महाभागः केतुः सर्वधनुष्मताम्। प्रत्यपादयदाचार्यः प्रीयमाणो धनंजयम्॥<br><br>595: तं पुत्रोऽप्येक एवैनमन्वयाचदमर्पणः। ततः प्रोवाच पुत्राय नातिहष्टमना इव॥<br><br>596: विदितं चापलं ह्यासीदात्मजस्य दुरात्मनः। सर्वधर्मविदाचार्यः सोऽन्वशात् स्वसुतं ततः॥<br><br>597: परमापद्रतेनापि न स्म तात त्वया रणे। इदमस्त्रं प्रयोक्तव्यं मानुषेषु विशेषतः॥<br><br>598: इत्युक्तवान् गुरुः पुत्रं द्रोणः पश्चादयोक्तवान्। न त्वं जातु सतां मार्गे स्थातेति पुरुषर्षभ॥<br><br>599: स तदाज्ञाय दुष्टात्मा पितुर्वचनमप्रियम्। निराश: सर्वकल्याणैः शोकात् पर्यचरन्महीम्॥<br><br>600: ततस्तदा कुरुश्रेष्ठ वनस्थे त्वयि भारत। अवसद् द्वारकामेत्य वृष्णिभिः परमार्चितः॥<br><br>601: स कदाचित् समुद्रान्ते वसन् द्वारवतीमनु। एक एकं समागम्य मामुवाच हसन्निव॥<br><br>602: यत् तदुग्रं तपः कृष्ण चरन् सत्यपराक्रमः। अगस्त्याद् भारतचार्यः प्रत्यपद्यत मे पिता॥<br><br>603: अस्त्रं ब्रह्मशिरो नाम देवगन्धर्वपूजितम्। तदद्य मयि दाशार्ह यथा पितरि मे तथा॥<br><br>604: अस्मत्तस्तदुपादाय दिव्यमस्त्रं यदूत्तम। ममात्यस्त्रं प्रयच्छ त्वं चक्रं रिपुहणं रणे॥<br><br>605: स राजन् प्रीयमाणेन मयाप्युक्तः कृताञ्जलिः। याचमानः प्रयत्नेन मत्तोऽस्त्रं भरतर्षभ। १६। । देवदानवगन्धर्वमनुष्यपतगोरगाः। न समा मम वीर्यस्य शतांशेनापि पिण्डिताः॥<br><br>606: इदं धनुरियं शक्तिरिदं चक्रमियं गदा। यद्यदिच्छसि चेदस्त्रं मत्तस्तत् तद् ददामि ते॥<br><br>607: यच्छक्नोषि समुद्यन्तुं प्रयोक्तुमपि वा रणे। तद् गृहाण विनास्त्रेण यन्मे दातुमभीप्सति॥<br><br>608: स सुनाभं सहस्रारं वज्रनाभमयस्मयम्। ववे चक्रं महाभागो मत्तः स्पर्धन्मया सह॥<br><br>609: गृहाण चक्रमित्युक्तो मया तु तदनन्तरम्। जग्राहोत्पत्य सहसा चक्र सव्येन पाणिना॥<br><br>610: न चैनमशकत् स्थानात् संचालयितुमप्युत। अथैनं दक्षिणेनापि गृहीतुमुपचक्रमे॥<br><br>611: सर्वयत्नबलेनापि गृह्णन्नेवमिदं ततः। ततः सर्वबलेनापि यदैनं न शशाक ह॥<br><br>612: उद्यन्तुं वा चालयितुं द्रौणिः परमदुर्मनाः। कृत्वा यत्नं परिश्रान्तः स न्यवर्तत भारत॥<br><br>613: निवृत्तमनसं तस्मादभिप्रायाद् विचेतसम्। अहमामन्त्र्य संविग्नमश्वत्थामानमब्रुवम्॥<br><br>614: यः सदैव मनुष्येषु प्रमाणं परमं गतः। गाण्डीवधन्वा श्वेताश्वः कपिप्रवरकेतनः॥<br><br>615: यः साक्षाद् देवदेवेशं शितिकण्ठमुमापतिम्। द्वन्द्वयुद्धे पराजिष्णुस्तोषयामास शङ्करम्॥<br><br>616: यस्मात् प्रियतरो नास्ति ममान्यः पुरुषो भुवि। नादेयं यस्य मे किञ्चिदपि दारा: सुतास्तथा। ॥<br><br>617: तेनापि सुहृदा ब्रह्मन् पार्थेनाक्लिष्टकर्मणा। नोक्तपूर्वमिदं वाक्यं यत् त्वं मामभिभाषसे॥<br><br>618: ब्रह्मचर्यं महद् घोरं तीर्खा द्वादशवार्षिकम्। हिमवत्पार्श्वमास्थाय यो मया तपसार्जितः॥<br><br>619: समानव्रतचारिण्यां रुक्मिण्यां योऽन्वजायत। सनत्कुमारस्तेजस्वी प्रद्युम्नो नाम मे सुतः॥<br><br>620: तेनाप्येतन्महद् दिव्यं चक्रमप्रतिमं रणे। न प्रार्थितमभून्मूढ यदिदं प्रार्थितं त्वया॥<br><br>621: रामेणातिबलेनैतन्त्रोक्तपूर्वं कदाचन। न गदेन न साम्बेन यदिदं प्रार्थितं त्वया॥<br><br>622: द्वारकावासिभिश्चान्यैर्वृष्ण्यन्धकमहारथैः। नोक्तपूर्वमिदं जातु यदिदं प्रार्थितं त्वया॥<br><br>623: भारताचार्यपुत्रस्त्वं मानित: सर्वयादवैः। चक्रेण रथिनां श्रेष्ठ कं नु तात युयुत्ससे॥<br><br>624: एवमुक्तो मया द्रौणिर्मामिदं प्रत्युवाच ह। प्रयुज्य भवते पूजां योत्सये कृष्ण त्वया सह॥<br><br>625: प्रार्थितं ते मया चक्रं देवदानवपूजितम्। अजेयः स्यामिति विभो सत्यमेतद् ब्रवीमि ते॥<br><br>626: त्वत्तोऽहं दुर्लभं काममनवाप्यैव केशव। प्रतियास्यामि गोविन्द शिवेनाभिवदस्व माम्॥<br><br>627: एतत् सुभीमं भीमानामृषभेण त्वया धृतम्। चक्रममतिचक्रेण भुवि नान्योऽभिपद्यते॥<br><br>628: एतावदुक्त्वा द्रौणिर्मी युग्यानश्वान् धनानि च। आदायोपययौ काले रत्नानि विविधानि च॥<br><br>629: स संरम्भी दुरात्मा च चपलः क्रूर एव च। वेद चास्त्रं ब्रह्मशिरस्तस्माद् रक्ष्यो वृकोदरः॥<br><br>630: वैशम्पायन उवाच एवमुक्त्वा युधां श्रेष्ठः सर्वयादवनन्दनः। सर्वायुधवरोपेतमारुरोह रथोत्तमम्॥<br><br>631: युक्तं परमकाम्बोजैस्तुरगैर्हेममालिभिः। आदित्योदयवर्णस्य धुरं रथवरस्य तु॥<br><br>632: दक्षिणामवहच्छब्यः सुग्रीवः सव्यतोऽभवत्। पाणिवाहौ तु तस्यास्तां मेघपुष्पबलाहकौ॥<br><br>633: विश्वकर्मकृता दिव्या रत्नधातुविभूषिता। उच्छ्रितेव रथे माया ध्वजयष्टिरदृश्यत॥<br><br>634: वैनतेयः स्थितस्तस्यां प्रभामण्डलरश्मिवान्। तस्य सत्यवतः केतुर्भुजगारिरदृश्यत॥<br><br>635: अथारोहद्धृषीकेशः केतुः सर्वधनुष्मताम्। अर्जुनः सत्यकर्मा च कुरुराजो युधिष्ठिरः॥<br><br>636: अशोभेतां महात्मानौ दाशार्हमभितः स्थितौ। रथस्थं शार्ङ्गधन्वानमश्विनाविव वासवम्॥<br><br>637: तावुपारोप्य दाशार्हः स्यन्दनं लोकपूजितम्। प्रतोदेन जवोपेतान् परमाश्चानचोदयत्॥<br><br>638: ते हयाः सहसोत्पेतुर्गृहीत्वा स्यन्दनोत्तमम्। आस्थितं पाण्डवेयाभ्यां यदूनामृषभेण च॥<br><br>639: वहतां शार्ङ्गधन्वानमश्वानां शीघ्रगामिनाम्। प्रादुरासीन्महाशब्दः पक्षिणां पततामिव॥<br><br>640: ते समाईनरव्याघ्राः क्षणेन भरतर्षभ। भीमसेनं महेष्वासं समनुद्रुत्य वेगिताः॥<br><br>641: क्रोधदीप्तं तु कौन्तेयं द्विषदर्थे समुद्यतम्। नाशक्नुवन् वारयितुं समेत्यापि महारथाः॥<br><br>642: स तेषां प्रेक्षतामेव श्रीमतां दृढधन्विनाम्। ययौ भागीरथीतीरं हरिभि शवेगितैः॥<br><br>643: यत्र स्म श्रूयते द्रौणिः पुत्रहन्ता महात्मनाम्। स ददर्श महात्मानमुदकान्ते यशस्विनम्॥<br><br>644: कृष्णद्वैपायनं व्यासमासीनमृषिभिः सह। तं चैव क्रूरकर्माणं घृताक्तं कुशचीरिणम्॥<br><br>645: रजसा ध्वस्तमासीनं ददर्श द्रौणिमन्तिके। तमभ्यधावत् कौन्तेयः प्रगृह्य सशरं धनुः॥<br><br>646: भीमसेनो महाबाहुस्तिष्ठ निष्ठेति चाब्रवीत्। स दृष्ट्वा भीमधन्वानं प्रगृहीतशरासनम्॥<br><br>647: भ्रातरौ पृष्ठतश्चास्य जनार्दनरथे स्थितौ। व्यथितात्माभवद् द्रौणिः प्राप्तं चेदममन्यत॥<br><br>648: स तद् दिव्यमदीनात्मा परमास्त्रमचिन्तयत्। जग्राह च स चैषीकां द्रौणिः सव्येन पाणिना॥<br><br>649: स तामापदमासाद्य दिव्यमस्त्रमुदैरयत्। अमृष्यमाणस्ताञ्छूरान् दिव्यायुधवरान् स्थितान्॥<br><br>650: अपाण्डवायेति रुषा व्यसृजद् दारुणं वचः। इत्युक्त्वा राजशार्दूल द्रोणपुत्रः प्रतापवान्॥<br><br>651: सर्वलोकप्रमोहार्थं तदस्त्रं प्रमुमोच ह। ततस्तस्यामिषीकायां पावकः समजायत। प्रधक्ष्यन्निव लोकांस्त्रीन् कालान्तकयमोपमः॥<br><br>652: वैशम्पायन उवाच इङ्गितेनैव दाशार्हस्तमभिप्रायमादितः। द्रौणेर्बुद्ध्वा महाबाहुरर्जुनं प्रत्यभाषत॥<br><br>653: अर्जुनार्जुन यदिव्यमस्त्रं ते हृदि वर्तते। द्रोणोपदिष्टं तस्यायं काल: सम्प्रति पाण्डव॥<br><br>654: भ्रातृणामात्मनश्चैव परित्राणाय भारत। विसृजैतत् त्वमप्याजावस्त्रमस्त्रनिवारणम्॥<br><br>655: केशवेनैवमुक्तोऽथ पाण्डवः परवीरहा। अवातरद् रथात् तूर्णं प्रगृह्य सशरं धनुः॥<br><br>656: पूर्वमाचार्यपुत्राय ततोऽनन्तरमात्मने। भ्रातृभ्यश्चैव सर्वेभ्य स्वस्तीत्युक्त्वा परंतपः॥<br><br>657: देवताभ्यो नमस्कृत्य गुरुभ्यश्चैव सर्वशः। उत्ससर्ज शिवं ध्यायन्नस्त्रमस्त्रेण शाम्यताम्॥<br><br>658: ततस्तदस्त्रं सहसा सृष्टं गाण्डीवधन्वना। प्रजज्वाल महार्चिष्मद् युगान्तानलसंनिभम्॥<br><br>659: तथैव द्रोणपुत्रस्य तदस्त्रं तिग्मतेजसः। प्रजज्वाल महाज्वालं तेजोमण्डलसंवृतम्॥<br><br>660: निर्घाता बहवश्चासन् पेतुरुल्काः सहस्रशः। महद् भयं च भूतानां सर्वेषां समजायत॥<br><br>661: सशब्दमभवद् व्योम ज्वालामालाकुलं भृशम्। चचाल च मही कृत्स्ना सपर्वतवनदुमा॥<br><br>662: स त्वस्त्रतेजसी लोकांस्तापयन्ती व्यवस्थिते। महर्षी सहितौ तत्र दर्शयामासतुस्तदा॥<br><br>663: नारदः सर्वभूतात्मा भरतानां पितामहः। उभौ शमयितुं वीरौ भारद्वाजधनंजयौ॥<br><br>664: तौ मुनी सर्वधर्मज्ञौ सर्वभूतहितैषिणौ। दीप्तयोरस्त्रयोर्मध्ये स्थितौ परमतेजसौ। १३॥<br><br>665: तदन्तरमथाधृष्यावुपगम्य यशस्विनौ। आस्तामृषिवरौ तत्र ज्वलिताविव पावकौ॥<br><br>666: प्राणभृद्भिरनाधृष्यौ देवदानवसम्मतौः अस्त्रतेजः शमयितुं लोकानां हितकाम्यया॥<br><br>667: ऋषी ऊचतुः नानाशस्त्रविदः पूर्वे येऽप्यतीता महारथाः। नैतदस्त्रं मनुष्येषु तैः प्रयुक्तं कथंचन। किमिदं साहसं वीरौ कृतवन्तौ महात्ययम्॥<br><br>668: वैशम्पायन उवाच दृष्टैव नरशार्दूल तावग्निसमतेजसौ। गाण्डीवधन्वा संचिन्त्य प्राप्तकालं महारथः। संजहार शरं दिव्यं त्वरमाणो धनंजयः॥<br><br>669: उवाच भरतश्रेष्ठ तावृषी प्राञ्जलिस्तदा। प्रमुक्तमस्त्रमस्त्रेण शाम्यतामिति वै मया॥<br><br>670: संहते परमास्त्रेऽस्मिन् सर्वानस्मानशेषतः। पापकर्मा ध्रुवं द्रौणिः प्रधक्ष्यत्यस्त्रतेजसा॥<br><br>671: यदत्र हितस्माकं लोकानां चैव सर्वथा। भवन्तौ देवसंकाशौ तथा सम्मन्तुमर्हतः॥<br><br>672: इत्युक्त्वा संजहारास्त्रं पुनरेवं धनंजयः। संहारो दुष्करस्तस्य देवैरपि हि संयुगे॥<br><br>673: विसृष्टस्य रणे तस्य परमास्त्रस्य संग्रह। अशक्तः पाण्डवादन्यः साक्षादपि शतक्रतुः॥<br><br>674: ब्रह्मतेजोद्भवं तद्भि विसृष्टमकृतात्मना। न शक्यमावर्तयितुं ब्रह्मचारिव्रतादृते॥<br><br>675: अचीर्णब्रह्मचर्यो यः सृष्ट्वा वर्तयते पुनः। तदस्त्रं सानुबन्धस्य मूर्धानं तस्य कृन्तति॥<br><br>676: ब्रह्मचारी व्रती चापि दुरवापमवाप्य तत्। परमव्यसनार्तोऽपि नार्जुनोऽस्त्रं व्यमुञ्चत॥<br><br>677: सत्यव्रतधरः शूरो ब्रह्मचारी च पाण्डवः। गुरुवर्ती च तेनास्त्रं संजहारार्जुनः पुनः॥<br><br>678: द्रौणिरप्यथ सम्प्रेक्ष्य तावृषी पुरतः स्थितौ। न शशाक पुनर्घोरमस्त्रं संहर्तुमोजसा॥<br><br>679: अशक्तः प्रतिसंहारे परमास्त्रस्य संयुगे। द्रौणिर्दीनमना राजन् द्वैपायनमभाषत॥<br><br>680: उत्तमव्यसनातन प्राणत्राणमभीप्सुना। मयैतदस्त्रमुत्सृष्टं भीमसेनभयान्मुने॥<br><br>681: अधर्मश्च कृतोऽनेन धार्तराष्ट्र जिघांसता। मिथ्याचारेण भगवन् भीमसेनेन संयुगे। ॥<br><br>682: अतः सृष्टमिदं ब्रह्मन् मयास्त्रमकृतात्मना। तस्य भूयोऽद्य संहारं कर्तुं नाहमिहोत्सहे॥<br><br>683: विसृष्टं हि मया दिव्यमेतदस्त्रं दुरासदम्। अपाण्डवायेति मुने वह्नितेजोऽनुमन्त्र्य वै॥<br><br>684: तदिदं पाण्डवेयानामन्तकायाभिसंहितम्। अद्य पाण्डुसुतान् सर्वान् जीविताद् भ्रंशयिष्यति॥<br><br>685: कृतं पापमिदं ब्रह्मन् रोषाविष्टेन चेतसा। वधमाशास्य पार्थानां मयास्त्रं सृजता रणे॥<br><br>686: व्यास उवाच अस्त्रं ब्रह्मशिरस्तात विद्वान् पार्थो धनंजयः। उत्सृष्टवान्न रोषेण न नाशाय तवाहवे॥<br><br>687: अस्त्रमस्त्रेण तु रणे तव संशमयिष्यता। विसृष्टमर्जुनेनेदं पुनश्च प्रतिसंहृतम्॥<br><br>688: ब्रह्मास्त्रमण्यवाप्यैतदुपदेशात् पितुस्तव। क्षत्रधर्मान्महाबाहुर्नाकम्पत धनंजयः॥<br><br>689: एवं धृतिमतः साधोः सर्वास्त्रविदुषः सतः। सभ्रातृबन्धोः कस्मात् त्वं वधमस्य चिकीर्षसि॥<br><br>690: अस्त्रं ब्रह्मशिरो यत्र परमास्त्रेण वध्यते। समा द्वादश पर्जन्यस्तद्राष्ट्र नाभिवर्षति॥<br><br>691: एतदर्थं महाबाहुः शक्तिमानपि पाण्डवः। न विहन्त्येतदस्त्रं तु प्रजाहितचिकीर्षया। ॥<br><br>692: पाण्डवास्त्वं च राष्ट्रं च सदा संरक्ष्यमेव हि। तस्मात् संहर दिव्यं त्वमस्त्रमेतन्महाभुज॥<br><br>693: अरोषस्तव चैवास्तु पार्थाः सन्तु निरामयाः। न ह्यधर्मेण राजर्षिः पाण्डवो जेतुमिच्छति॥<br><br>694: मणिं चैव प्रयच्छाद्य यस्ते शिरसि तिष्ठति। एतदादाय ते प्राणान् प्रतिदास्यन्ति पाण्डवाः॥<br><br>695: द्रौणिरुवाच पाण्डवैर्यानि रत्नानि यच्चान्यत् कौरवैर्धनम्। अवाप्तमिह तेभ्योऽयं मणिर्मम विशिष्यते॥<br><br>696: यमाबध्य भयं नास्ति शस्त्रव्याधिक्षुधाश्रयम्। देवेभ्यो दानवेभ्यो वा नागेभ्यो वा कथंचन॥<br><br>697: न च रक्षोगणभयं न तस्करभयं तथा। एवंवीर्यो मणिरयं न मे त्याज्यः कथंचन॥<br><br>698: यत्तु मे भगवानाह तन्मे कार्यमनन्तरम्। अयं मणिरयं चाहमीषिका तु पतिष्यति॥<br><br>699: गर्भेषु पाण्डवेयानाममोघं चैतदुत्तमम्। न च शक्तोऽस्मि भगवन् संहर्तुं पुनरुद्यतम्॥<br><br>700: एतदस्त्रमतश्चैव गर्भेषु विसृजाम्यहम्। न च वाक्यं भगवतो न करिष्ये महामुने॥<br><br>701: व्यास उवाच एवं कुरु न चान्या तु बुद्धिः कार्या त्वयानघ। गर्भेषु पाण्डवेयानां विसृज्यैतदुपारम॥<br><br>702: वैशम्पायन उवाच ततः परममस्त्रं तु द्रौणिरुद्यतमाहवे। द्वैपायनवच : श्रुत्वा गर्भेषु प्रमुमोच ह॥<br><br>703: वैशम्पायन उवाच ततः परममस्त्रं तु द्रौणिरुद्यतमाहवे। द्वैपायनवच : श्रुत्वा गर्भेषु प्रमुमोच ह॥<br><br>704: वैशम्पायन उवाच तदाज्ञाय हृषीकेशो विसृष्टं पापकर्मणा। हृष्यमाण इदं वाक्यं द्रौणिं प्रत्यब्रवीत्तदा॥<br><br>705: विराटस्य सुतां पूर्वं स्नुषां गाण्डीवधन्वनः उपप्लव्यगतां दृष्ट्वा व्रतवान् ब्राह्मणोऽब्रवीत्॥<br><br>706: परिक्षीणेषु कुरुषु पुत्रस्तव भविष्यति। एतदस्य परिक्षित्त्वं गर्भस्थस्य भविष्यति॥<br><br>707: तस्य तद् वचनं साधोः सत्यमेतद् भविष्यति। परिक्षिद् भविता ह्येषां पुनर्वंशकरः सुतः॥<br><br>708: एवं ब्रुवाणं गोविन्दं सात्वतां प्रवरं तदा। द्रौणिः परमसंरब्धः प्रत्युवाचेदमुत्तरम्॥<br><br>709: नैतदेवं यथाऽऽत्य त्वं पक्षपातेन केशव। वचनं पुण्डरीकाक्ष न च मद्वाक्यमन्यथा॥<br><br>710: पतिष्यति तदस्त्रं हि गर्भे तस्या मयोद्यतम्। विराटदुहितुः कृष्ण यं त्वं रक्षितुमिच्छसि॥<br><br>711: श्रीभगवानुवाच अमोघः परमास्त्रस्य पातस्तस्य भविष्यति। स तु गर्भो मृतो जातो दीर्घमायुरवाप्स्यति॥<br><br>712: त्वां तु कापुरुषं पापं विदुः सर्वे मनीषिणः। असकृत्पापकर्माणं बालजीवितघातकम्॥<br><br>713: तस्मात्त्वमस्य पापस्य कर्मणः फलमा जुहि। त्रीणि वर्षसहस्त्राणि चरिष्यसि महीमिमाम्॥<br><br>714: अप्राप्नुवन् क्वचित् काञ्चित् संविदं जातु केनचित्। निर्जनानसहायस्त्वं देशान् प्रविचरिष्यसि॥<br><br>715: भवित्री न हि ते क्षुद्र जनमध्येषु संस्थितिः। पूयशोणितगन्धी च दुर्गकान्तारसंश्रयः॥<br><br>716: विचरिष्ससि पापात्मन् सर्वव्याधिसमन्वितः। वयः प्राप्य परिक्षित् तु वेदव्रतमवाप्य च॥<br><br>717: कृपाच्छारद्वताच्छूरः सर्वास्त्राण्युपपत्स्यते। विदित्वा परमास्त्राणि क्षत्रधर्मव्रते स्थितः॥<br><br>718: षष्टिं वर्षाणि धर्मात्मा वसुधां पालयिष्यति। इतश्चोर्ध्वं महाबाहुः कुरुराजो भविष्यति॥<br><br>719: परिक्षिन्नाम नृपतिर्मिषतस्ते सुदुर्मते। अहं तं जीवयिष्यामि दग्धं शस्त्राग्नितेजसा। पश्य मे तपसो वीर्यं सत्यस्य च नराधम॥<br><br>720: व्यास उवाच यस्मादनादृत्य कृतं त्वयास्मान् कर्म दारुणम् ब्राह्मणस्य सतश्चैव यस्मात् ते वृत्तमीदृशम्॥<br><br>721: तस्माद् यद् देवकीपुत्र उक्तवानुत्तमं वचः असंशयं ते तद् भावि क्षत्रधर्मस्त्वयाऽऽश्रितः॥<br><br>722: अश्वत्थामोवाच सहैव भवता ब्रह्मन् स्थास्यामि पुरुषेष्विह। सत्यवागस्तु भगवानयं च पुरुषोत्तमः॥<br><br>723: वैशम्पायन उवाच प्रदायाथ मणिं द्रौणिः पाण्डवानां महात्मनाम्। जगाम विमनास्तेषां सर्वेषां पश्यतां वनम्॥<br><br>724: पाण्डवाश्चापि गोविन्दं पुरस्कृत्य हतद्विषः। कृष्णद्वैपायनं चैव नारदं च महामुनिम्॥<br><br>725: द्रोणपुत्रस्य सहजं मणिमादाय सत्वराः। द्रौपदीमभ्यधावन्त प्रायोपेतां मनस्विनीम्॥<br><br>726: वैशम्पायन उवाच ततस्ते पुरुषव्याघ्राः सदश्वरनिलोपमैः। अभ्ययुः सहदाशार्हाः शिविरं पुनरेव हि॥<br><br>727: अवतीर्य रथेभ्यस्तु त्वरमाणा महारथाः। ददृशुद्रौपदी कृष्णामार्तामार्ततराः स्वयम्॥<br><br>728: तामुपेत्य निरानन्दा दुःखशोकसमन्विताम्। परिवार्य व्यतिष्ठन्त पाण्डवाः सहकेशवाः॥<br><br>729: ततो राज्ञाभ्यनुज्ञातो भीमसेनो महाबलः। प्रददौ तं मणि दिव्यं वचनं चेदमब्रवीत्॥<br><br>730: अयं भद्रे तव मणिः पुत्रहन्तुर्जितः स ते। उत्तिष्ठ शोकमुत्सृज्य क्षात्रधर्ममनुस्मर॥<br><br>731: प्रयाणे वासुदेवस्य शमार्थमसितेक्षणे। यान्युक्तानि त्वया भीरु वाक्यानि मधुघातिनि॥<br><br>732: नैव मे पतयः सन्ति न पुत्रा भ्रातरो न च। न वै त्वमिति गोविन्द शममिच्छन्ति राजनि॥<br><br>733: उक्तवत्यसि तीव्राणि वाक्यानि पुरुषोत्तमम्। क्षत्रधर्मानुरूपाणि तानि संस्मर्तुमर्हसि॥<br><br>734: हतो दुर्योधन: पापो राज्यस्य परिपन्थिकः। दुःशासनस्य रुधिरं पीतं विस्फुरतो मया॥<br><br>735: वैरस्य गतमानृण्यं न स्म वाच्या विवक्षताम्। जित्वा मुक्तो द्रोणपुत्रो ब्राह्मण्याद् गौरवेण च॥<br><br>736: यशोऽस्य पतितं देवि शरीरं त्ववशेषितम्। वियोजितश्च मणिना भ्रंशितश्चायुधं भुवि॥<br><br>737: द्रौपद्युवाच केवलानृण्यमाप्तास्मि गुरुपुत्रो गुरुर्मम। शिरस्येतं मणिं राजा प्रतिबध्नातु भारत॥<br><br>738: तं गृहीत्वा ततो राजा शिरस्येवाकरोत् तदा। गुरोरुच्छिष्टमित्येव द्रौपद्या वचनादपि॥<br><br>739: ततो दिव्यं मणिवरं शिरसा धारयन् प्रभुः। शुशुभे स तदा राजा सचन्द्र इव पर्वतः॥<br><br>740: उत्तस्थौ पुत्रशोकार्ता ततः कृष्णा मनस्विनी। कृष्णं चापि महाबाहुः परिपप्रच्छ धर्मराट्॥<br><br>741: वैशम्पायन उवाच हतेषु सर्वसैन्येषु सौप्तिके तै स्थैस्त्रिभिः। शोचन् युधिष्ठिरो राजा दाशार्हमिदब्रवीत्॥<br><br>742: कथं नु कृष्ण पापेन क्षुद्रेणाकृतकर्मणा। द्रौणिना निहताः सर्वे मम पुत्रा महारथाः॥<br><br>743: तथा कृतास्त्रविक्रान्तः सहस्त्रशतयोधिनः। द्रुपदस्यात्मजाश्चैव द्रोणपुत्रेण पातिताः॥<br><br>744: यस्य द्रोणो महेष्वासो न प्रादादाहवे मुखम्। निजघ्ने रथिनां श्रेष्ठं धृष्टद्युम्नं कथं नु सः॥<br><br>745: किं नु तेन कृतं कर्म तथायुक्तं नरर्षभ। यदेकः समरे सर्वानवधीनो गुरोः सुतः॥<br><br>746: श्रीभगवानुवाच नूनं स देवदेवानामीश्वरेश्वरमव्ययम्। जगाम शरणं द्रौणिरेकस्तेनावधीद् बहून्॥<br><br>747: प्रसन्नो हि महादेवो दद्यादमरतामपि। वीर्यं च गिरिशो दद्याद् येनेन्द्रमपि शातयेत्॥<br><br>748: वेदाहं हि महादेवं तत्त्वेन भरतर्षभ। यानि चास्य पुराणानि कर्माणि विविधानि च॥<br><br>749: आदिरेष हि भूतानां मध्यमन्तश्च भारत। विचेष्टते जगच्चेदं सर्वमस्यैव कर्मणा॥<br><br>750: एवं सिसृक्षुर्भूतानि ददर्श प्रथमं विभुः। पितामहोऽब्रवीच्चैनं भूतानि सृज मा चिरम्॥<br><br>751: हरिकेशस्तथेत्युक्त्वा भूतानां दोषदर्शिवान्। दीर्घकालं तपस्तेपे मग्नोऽम्भसि महातपाः॥<br><br>752: सुमहान्तं ततः कालं प्रतीक्ष्यैनं पितामहः। स्रष्टारं सर्वभूतानां ससर्ज मनसा परम्॥<br><br>753: सोऽब्रवीत् पितरं दृष्ट्वा गिरिशं सुप्तमम्भसि। यदि मे नाग्रजोऽस्त्यन्यस्तत: स्रक्ष्याम्यहं प्रजाः॥<br><br>754: तमब्रवीत् पिता नास्ति त्वदन्यः पुरुषोऽग्रजः। स्थाणुरेष जले मग्नो विस्रब्धः कुरु वैकृतम्॥<br><br>755: भूतान्यन्वसृजत् सप्त दक्षादींस्तु प्रजापतीन्। यैरिमं व्यकरोत् सर्वं भूतग्रामं चतुर्विधम्॥<br><br>756: ताः सृष्टमात्राः क्षुधिताः प्रजाः सर्वाः प्रजापतिम्। बिभक्षयिषवो राजन् सहसा प्राद्रवंस्तदा॥<br><br>757: स भक्ष्यमाणस्त्राणार्थी पितामहमुपाद्रवत्। आभ्यो मां भगवांस्त्रातु वृत्तिरासां विधीयताम्॥<br><br>758: ततस्ताभ्यो ददावन्नमोषधी: स्थावराणि च। जङ्गमानि च भूतानि दुर्बलानि बलीयसाम्॥<br><br>759: विहितान्नाः प्रजास्तास्तु जग्मुः सृष्टा यथागतम्। ततो ववृधिरे राजन् प्रीतिमत्यः स्वयोनिषु॥<br><br>760: भूतग्रामे विवृद्धे तु तुष्टे लोकगुरावपि। उदतिष्ठज्जलाज्ज्येष्ठः प्रजाश्चेमा ददर्श सः॥<br><br>761: बहुरूपाः प्रजाः सृष्टा विवृद्धाश्च स्वतेजसा। चुक्रोध भगवान् रुद्रो लिङ्गं स्वं चाप्यविध्यत॥<br><br>762: तत् प्रविद्धं तथा भूमौ तथैव प्रत्यतिष्ठत। तमुवाचाव्ययो ब्रह्मा वचोभिः शमयन्निव॥<br><br>763: किं कृतं सलिले शर्व चिरकालस्थितेन ते। किमर्थं चेदमुत्पाद्य लिङ्गं भूमौ प्रवेशितम्॥<br><br>764: सोऽब्रवीजाजसंरम्भस्तथा लोकगुरुर्गुरुम्। प्रजाः सृष्टाः परेणेमाः किं करिष्याम्यनेन वै॥<br><br>765: तपसाधिगतं चान्नं प्रजार्थं मे पितामह। ओषध्यः परिवर्तेरन् यथैवं सततं प्रजाः॥<br><br>766: एवमुक्त्वा स सक्रोधो जगाम विमना भवः। गिरेर्मुञ्जवतः पादं तपस्तप्तुं महातपाः॥<br><br>767: श्रीभगवानुवाच ततो देवयुगेऽतीते देवा वै समकल्पयन्। यज्ञं वेदप्रमाणेन विधिवद् यष्टुमीप्सवः॥<br><br>768: कल्पयामासुरथ ते साधनानि हवींषि च। भागार्हा देवताश्चैव यज्ञियं द्रव्यमेव च॥<br><br>769: ता वै रुद्रमजानन्त्यो याथातथ्येन देवताः। नाकल्पयन्त देवस्य स्थाणोर्भागं नराधिप॥<br><br>770: सोऽकल्प्यमाने भागे तु कृत्तिवासा मखेऽमरैः। ततः साधनमन्विच्छन् धनुरादौ ससर्ज ह॥<br><br>771: लोकयज्ञः क्रियायज्ञे गृहयज्ञः सनातनः। पञ्चभूमनृयज्ञश्च जज्ञे सर्वमिदं जगत्॥<br><br>772: लोकयज्ञैर्नृयज्ञैश्च कपर्दी विदधे धनुः। धनुः सृष्टमभूत् तस्य पञ्चकिष्कुप्रमाणतः॥<br><br>773: वषट्कारोऽभवज्या तु धनुषस्तस्य भारत। यज्ञाङ्गानि च चत्वारि तस्य संनहनेऽभवन्॥<br><br>774: ततः क्रुद्धो महादेवस्तदुपादाय कार्मुकम्। आजगामाथा तत्रैव यत्र देवाः समीजिरे॥<br><br>775: तमात्तकार्मुकं दृष्ट्वा ब्रह्मचारिणमव्ययम्। विव्यथे पृथिवी देवी पर्वताश्च चकम्पिरे॥<br><br>776: न ववौ पवनश्चैव नाग्निर्जज्वाल वैधितः। व्यभ्रमचापि संविग्नं दिवि नक्षत्रमण्डलम्॥<br><br>777: न बभौ भास्करचापि सोमः श्रीमुक्तमण्डलः। तिमिरेणाकुलं सर्वमाकाशं चाभवद् वृतम्॥<br><br>778: अभिभूतास्ततो देवा विषयान्न प्रजज्ञिरे। न प्रत्यभाच्च यज्ञः स देवतास्त्रेसिरे तथा॥<br><br>779: ततः स यज्ञं विव्याध रौद्रेण हृदि पत्रिणा। अपक्रान्तस्ततो यज्ञो मृगा भूत्वा सपावकः॥<br><br>780: स तु तेनैव रूपेण दिवं प्राप्य व्यराजत। अन्वीयमानो रुद्रेण युधिष्ठिर नभस्तले॥<br><br>781: अपक्रान्ते ततो यज्ञे सज्ञां न प्रत्यभात् सुरान्। नष्टसंज्ञेषु देवेषु न प्राज्ञायत किंचन॥<br><br>782: त्र्यम्बक सवितुर्बाहू भगस्य नयने तथा। पूष्णश्च दशनान् क्रुद्धो धनुष्कोट्या व्यशातयत्॥<br><br>783: प्राद्रवन्त ततो देवा यज्ञाङ्गानि च सर्वशः। केचित् तत्रैव पूर्णन्तो गतासव इवाभवन्॥<br><br>784: स तु विद्राव्य तत् सर्वं शितिकण्ठोऽवहस्य च। अवष्टभ्य धनुष्कोटि रुरोध विबुधांस्ततः॥<br><br>785: ततो वागमरैरुक्ता ज्यां तस्य धनुषोऽच्छिनत्। आ तत् सहसा राजंश्छिन्नज्यं व्यस्फुरद् धनुः॥<br><br>786: ततो विधनुषं देवा देवश्रेष्ठमुपागमन्। शरणं सह यज्ञेन प्रसादं चाकरोत् प्रभुः॥<br><br>787: ततः प्रसन्नो भगवान् स्थाष्य कोपं जलाशये। स जलं पावको भूत्वा शोषयत्यनिशं प्रभो॥<br><br>788: भगस्य नयने चैव बाहू च सवितुस्तथा। प्रादात् पूष्णश्च दशनान् पुनर्यज्ञांश्च पाण्डव॥<br><br>789: ततः सुस्थमिदं सर्वं बभूव पुनरेव हि। सर्वाणि च हवींष्यस्य देवा भागमकल्पयन्॥<br><br>790: तस्मिन् क्रुद्धेऽभवत् सर्वमसुस्थं भुवनं प्रभो। प्रसन्ने च पुनः सुस्थं प्रसन्नोऽस्य च वीर्यवान्॥<br><br>791: ततस्ते निहताः सर्वे तव पुत्रा महारथाः। अन्ये च बहवः शूराः पाञ्चालस्य पदानुगाः॥<br><br>792: न तन्मनसि कर्तव्यं न च तद् द्रौणिना कृतम्। महादेवप्रसादेन कुरु कार्यमनन्तरम्॥<br> 
<br>
</body>
</html>
