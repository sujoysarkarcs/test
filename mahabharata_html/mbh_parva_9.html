
<!DOCTYPE html>
<html>
<body>
<h1> Parva: 9</h1><br>1: नारायणं नमस्कृत्य नरं चैव नरोत्तमम्। देवी सरस्वतीं व्यासं ततो जयमुदीरयेत्। । जनमेजय उवाच एवं निपातिते कर्णे समरे सव्यसाचिना। अल्पावशिष्टाः कुरवः किमकुर्वत वै द्विज॥<br><br>2: उदीर्यमाणं च बलं दृष्ट्वा राजा सुयोधनः। पाण्डवैः प्राप्तकालं च किं प्रापद्यत कौरवः॥<br><br>3: एतदिच्छाम्यहं श्रोतुं तदाचक्ष्व द्विजोत्तम। न हि तृप्यामि पूर्वेषां शृण्वानश्चरितं महत्॥<br><br>4: वैशम्पायन उवाच ततः कर्णे हते राजन् धार्तराष्ट्रः सुयोधनः। भृशं शोकार्णवमग्नो निराशः सर्वतोऽभवत्॥<br><br>5: हा कर्ण हा कर्ण इति शोचमानः पुनः पुनः। कृच्छ्रात् स्वशिबिरं प्राप्तो हतशेषैःनृपैः सह॥<br><br>6: स समाश्वास्यमानोऽपि हेतुभिः शास्त्रनिश्चितैः। राजभि लभच्छर्म सूतपुत्रवधं स्मरन्॥<br><br>7: स दैवं बलवन्मत्वा भवितव्यं च पार्थिवः। संग्रामे निश्चयं कृत्वा पुनर्युद्धाय निर्ययौ॥<br><br>8: शल्यं सेनापतिं कृत्वा विधिवद् राजपुङ्गवः। रणाय निर्ययौ राजा हतशैषैर्नृपैः सह॥<br><br>9: ततः सुतुमुलं युद्धं कुरुपाण्डवसेनयोः। बभूव भरतश्रेष्ठ देवासुररणोपमम्॥<br><br>10: ततः शल्यो महाराज कृत्वा कदनमाहवे। ससैन्योऽथ स मध्याह्ने धर्मराजेन घातितः॥<br><br>11: ततो दुर्योधनो राजा हतबन्यू रणाजिरात्। अपसृत्य ह्रदं घोरं विवेश रिपुजाद् भयात्॥<br><br>12: अथापराह्ने तस्याह्नः परिवार्य सुयोधनः। ह्रदादाहूय युद्धाय भीमसेनेन पतितः॥<br><br>13: तस्मिन् हते महेष्वासे हतशिष्टास्त्रयो रथाः। संरम्भान्निशि राजेन्द्र जघ्नुः पाञ्चालसोमकान्॥<br><br>14: ततः पूर्वाह्नसमये शिबिरादेत्य संजयः। प्रविवेश पुरीं दीनो दुःखशोकसमन्वितः॥<br><br>15: स प्रविश्य पुरीं सूतो भुजावुच्छ्रित्य दुखितः। वेपमानस्ततो राज्ञः प्रविवेश निकेतनम्॥<br><br>16: रुरोद च नरव्याघ्रं हा राजनिति दुखितः। अहो बत विनष्टाः स्म निधनेन महात्मनः॥<br><br>17: विधिश्च बलवानत्र पौरुषं तु निरर्थकम्। शक्रतुल्यबलाः सर्वे यथावध्यन्त पाण्डवैः॥<br><br>18: दृष्ट्वैव च पुरे राजञ्जन: सर्वः स संजयम्। केशेन महता युक्तं सर्वतो राजसत्तम॥<br><br>19: रुरोद च भृशोद्विग्नो हा राजनिति विस्वरम्। आकुमारं नरव्याघ्र तत्र तत्र समन्ततः॥<br><br>20: आर्तनादं ततश्चक्रे श्रुत्वा विनिहतं नृपम्। धावतश्चाप्यपश्यामस्तत्र तान् पुरुषर्षभान्॥<br><br>21: नष्टचित्तानिवोन्मत्ताशोकेन भृशपीडितान्। तथा स विह्वलः सूतः प्रविश्य नृपतिक्षयम्॥<br><br>22: ददर्श नृपतिश्रेष्ठं प्रज्ञाचक्षुषमीश्वरम्। तथा चासीनमनघं समन्तात् परिवारितम्॥<br><br>23: स्नुषाभिर्भरतश्रेष्ठ गान्धार्या विदुरेण च। तथान्यैश्च सुहृद्धिश्च ज्ञातिभिश्च हितैषिभिः॥<br><br>24: तमेव चार्थं ध्यायन्तं कर्णस्य निधनं प्रति। रुदन्नेवाब्रवीद् वाक्यं राजानं जनमेजय॥<br><br>25: नातिहष्टमना: सूतो वाक्यसंदिग्धया गिरा। संजयोऽहं नरव्याघ्र नमस्ते भरतर्षभ॥<br><br>26: मद्राधिपो हतः शल्यः शकुनिः सौबलस्तथा। उलूकः पुरुषव्याघ्र कैतव्यो दृढविक्रमः॥<br><br>27: संशप्तका हताः सर्वे काम्बोजाश्च शकैः सहा म्लेच्छाश्च पर्वतीयाश्च यवना विनिपातिताः॥<br><br>28: प्राच्या हता महाराज दाक्षिणात्याश्च सर्वशः। उदीच्याश्च हताः सर्वे प्रतीच्याच नरोत्तमाः॥<br><br>29: राजानो राजपुत्राश्च सर्वे ते निहता नृप। दुर्योधनो हतो राजा यथोक्तं पाण्डवेन ह॥<br><br>30: भग्नसक्तो महाराज शेते पांसुषु रूषितः। धृष्टद्युम्नो महाराज शिखण्डी चापराजितः॥<br><br>31: उत्तमौजा युधामन्युस्तथा राजन् प्रभद्रकाः। पाञ्चालाश्च नरव्याघ्र चेदयश्च निषूदिताः॥<br><br>32: तव पुत्रा हताः सर्वे द्रौपदेयाश्च भारत। कर्णपुत्रो हतः शूरो वृषसेनः प्रतापवान्॥<br><br>33: नरा विनिहताः सर्वे गजाश्च विनिपातिताः। रथिनश्च नरव्याघ्र हयाश्च निहता युधि॥<br><br>34: किञ्चिच्छेषं च शिबिरं तावकानां कृतं प्रभो। पाण्डवानां कुरूणां च समासाद्य परस्परम्॥<br><br>35: प्राय: स्त्रीशेषमभवजगत् कालेन मोहितम्। सप्त पाण्डवतः शेषा धार्तराष्ट्रस्त्रयो रथाः॥<br><br>36: ते चैव भ्रातरः पञ्च वासुदेवोऽथ सात्यकिः। कृपश्च कृतवर्मा च द्रौणिश्च जयतां वरः॥<br><br>37: तथाप्येते महाराज रथिनो नृपसत्तम। अक्षौहिणीनां सर्वासां समेतानां जनेश्वर॥<br><br>38: एते शेषा महाराज सर्वेऽन्ये निधनं गताः। कालेन निहतं सर्वं जगद् वै भरतर्षभ॥<br><br>39: दुर्योधनं वै पुरतः कृत्वा वैरं च भारत। वैशम्पायन उवाच एतच्छुत्वा वचः क्रूरं धृतराष्ट्रा जनेश्वरः॥<br><br>40: निपपात स राजेन्द्रो गतसत्त्वो महीतले। तस्मिन् निपतिते भूमौ विदुरोऽपि महायशाः॥<br><br>41: निपपात महाराज शोकव्यसनकर्षितः। गान्धारी च नृपश्रेष्ठ सर्वांश्च कुरुयोषितः॥<br><br>42: पतिताः सहसा भूमौ श्रुत्वा क्रूरं वचस्तदा। नि:सज्ञं पतितं भूमौ तदासीद् राजमण्डलम्॥<br><br>43: प्रलापयुक्तं महति चित्रन्यस्तं पटे यथा। कृच्छ्रेण तु ततो राजा धृतराष्ट्रो महीपतिः॥<br><br>44: शनैरलभत प्राणान् पुत्रव्यसनकर्शितः। लम्वा तु स नृपः संज्ञा वेपमानः सुदुःखितः॥<br><br>45: उदीक्ष्य च दिशः सर्वाः क्षत्तारं वाक्यमब्रवीत्। विद्वन् क्षत्तर्महाप्राज्ञ त्वं गतिर्भरतर्षभ॥<br><br>46: ममानाथस्य सुभृशं पुत्रैर्हीनस्य सर्वशः। एवमुक्त्वा ततो भूयो विसंज्ञो निपपात ह॥<br><br>47: तं तथा पतितं दृष्ट्वा बान्धवा येऽस्य केचन। शीतैस्ते सिषिचुस्तोयैर्विव्यजुर्व्यजनैरपि॥<br><br>48: स तु दीर्घेण कालेन प्रत्याश्वस्तो नराधिपः। तूष्णीं दध्यौ महीपाल: पुत्रव्यसनकर्शितः॥<br><br>49: निःश्वसञ्जिह्मग इव कुम्भक्षिप्तो विशाम्पते। संजयोऽप्यरुदत् तत्र दृष्ट्वा राजानमातुरम्॥<br><br>50: तथा सर्वाः स्त्रियश्चैव गान्धारी च यशस्विनी। ततो दीर्पण कालेन विदुरं वाक्यमब्रवीत्॥<br><br>51: धृतराष्ट्रो नरश्रेष्ठ मुह्यमानो मुहुर्मुहुः। गच्छन्तु योषितः सर्वा गान्धारी च यशस्विनी॥<br><br>52: तथेमे सुहृदः सर्वे भ्राम्यते मे मनो भृशम्। एवमुक्तस्ततः क्षत्ता ताः स्त्रियो भरतर्षभ॥<br><br>53: विसर्जयामास शनैर्वेपमानः पुनः पुनः। निश्चक्रमुस्ततः सर्वाः स्त्रियो भरतसत्तम। ॥<br><br>54: सर्वे दृष्ट्वा राजानमातुरम्। सुहृदश्च तथा ततो नरपतिं तत्र लब्धसंज्ञं परंतप॥<br><br>55: अवैक्षत् संजयो दीनं रोदमानं भृशातुरम्। प्राञ्जलिर्निश्वसन्तं च तं नरेन्द्रं मुहुर्मुहुः। समाश्वासयत क्षत्ता वचसा मधुरेण च॥<br><br>56: वैशम्पायन उवाच विसृष्टास्वथ नारीषु धृतराष्ट्रोऽम्बिकासुतः। विललाप महाराज दुःखाद् दुःखान्तरं गतः॥<br><br>57: सधूममिव निःश्वस्य करौ धुन्वन् पुनः पुनः। विचिन्त्य च महाराज वचनं चेदमब्रवीत्॥<br><br>58: धृतराष्ट्र उवाच अहो बत महद् दुःखं यदहं पाण्डवान् रणे। क्षेमिणश्चाव्ययांश्चैव त्वत्त: सूत शृणोमि वै॥<br><br>59: वज्रसारमयं नूनं हृदयं सुदृढं मम। यच्छुत्वा निहतान् पुत्रान् दीर्यते न सहस्रधा॥<br><br>60: चिन्तयित्वा वयस्तेषां बालक्रीडां च संजय। हतान् पुत्रानशेषेण दीर्यते मे भृशं मनः॥<br><br>61: अनेत्रत्वाद् यदेतेषां न मे रूपनिदर्शनम्। पुत्रस्नेहकृता प्रीतिर्नित्यमेतेषु धारिता॥<br><br>62: बालभावमतिक्रम्य यौवनस्थांश्च तानहम्। मध्यप्राप्तांस्तथा श्रुत्वा हृष्ट आसं तदानघ॥<br><br>63: तानद्य निहतान् श्रुत्वा हतैश्वर्यान् हतौजसः। न लभेयं क्वचिच्छान्तिं पुत्राधिभिरभिप्लुतः॥<br><br>64: एह्येहि पुत्र राजेन्द्र ममानाथस्य साम्प्रतम्। त्वया हीनो महाबाहो का नु यास्याम्यहं गतिम्॥<br><br>65: कथं त्वं पृथिवीपालांस्त्यक्त्वा तात समागतान्। शेषे विनिहतो भूमौ प्राकृतः कुनृपो यथा। ॥<br><br>66: गतिर्भूत्वा महाराज ज्ञातीनां सुहृदां तथा। अन्धं वृद्धं च मां वीर विहाय क्क नु यास्यसि॥<br><br>67: सा कृपा सा च ते प्रीतिः क्क सा राजन् सुमानिता। कथं विनिहतः पार्थैः संयुगेष्वपराजितः॥<br><br>68: को नु मामुत्थितं वीर तात तातेति वक्ष्यति। महाराजेति सततं लोकनाथेति तासकृत्॥<br><br>69: परिष्वज्य च मां कण्ठे स्नेहेन किन्नलोचनः। अनुशाधीति कौरव्य तत् साधु वद मे वचः॥<br><br>70: ननु नामाहमश्रौषं वचनं तव पुत्रका भूयसी मम पृथ्वीयं यथा पार्थस्य नो तथा॥<br><br>71: भगदत्तः कृपः शल्य आवन्त्योऽथ जयद्रथः। भूरिश्रवाः सोमदत्तो महाराजश्च बाह्निकः॥<br><br>72: अश्वत्थामा च भोजश्च मागधश्च महाबलः। बृहद्वलश्च क्राथश्च शकुनिश्चापि सौबलः॥<br><br>73: म्लेच्छश्च शतसाहस्राः शकाश्च: यवनैःसह। सुदक्षिणश्च काम्बोजस्त्रिगलाधिपतिस्तथा॥<br><br>74: भीष्मः पितामहश्चैव भारद्वाजोऽथ गौतमः। श्रुतायुश्चायुतायुश्च शतायुश्चापि वीर्यवान्॥<br><br>75: जलसन्धोऽथार्थ्यशृङ्गी राक्षसश्चाप्यलायुधः। अलम्बुषो महाबाहुः सुबाहुश्च महारथः॥<br><br>76: एते चान्ये च बहवो राजानो राजसत्तम। मदर्थमुद्यताः सर्वे प्राणांस्त्यक्त्वा धनानि च। २१। । तेषां मध्ये स्थितो युद्धे भ्रातृभिः परिवारितः। योधयिष्याम्यहं पार्थान् पञ्चालांश्चैव सर्वशः॥<br><br>77: चेदींश्च नृपशार्दूल द्रौपदेयांश्च संयुगे। सात्यकिं कुन्तिभोजं च राक्षसं च घटोत्कचम्॥<br><br>78: एकोऽप्येषां महाराज समर्थः संनिवारणे। समरे पाण्डवेयानां संक्रुद्धो ह्यभिधावताम्॥<br><br>79: किं पुनः सहिता वीराः कृतवैराश्च पाण्डवैः। अथवा सर्व एवैते पाण्डवस्यानुयायिभिः॥<br><br>80: योत्स्यन्ते सह राजेन्द्र हनिष्यन्ति च तान् मृघे। कर्ण एको मया सार्धं निहनिष्यति पाण्डवान्॥<br><br>81: ततो नृपतयो वीराः स्थास्यन्ति मम शासने। यश्च तेषां पणेता वै वासुदेवो महाबलः ॥<br><br>82: न स संनह्यते राजनिति मामब्रवीद् वचः। तस्याथ वदतः सूत बहुशो मम संनिधौ। ॥<br><br>83: शक्तितो हुनुपस्यामि निहतान् पाण्डवान् रणे। तेषां मध्ये स्थिता यत्र हन्यन्ते मम पुत्रकाः॥<br><br>84: व्यायच्छमानाः समरे किमन्यद् भागधेयतः। भीष्मश्च निहतो यत्र लोकनाथः प्रतापबान्॥<br><br>85: शिखण्डिनं समासाद्य मृगेन्द्र इव जम्बुकम्। द्रोणश्च ब्राह्मणो यत्र सर्वशस्त्रास्त्रपारगः॥<br><br>86: निहतः पाण्डवैः संख्ये किमन्यद् भागधेयतः। कर्णश्च निहतं संख्ये दिव्यास्त्रज्ञो महाबलः॥<br><br>87: भूरिश्रवा हतो यत्र सोमदत्तश्च संयुगे। बाह्निकश्च महाराजः किमन्यद् भागधेयतः॥<br><br>88: भगदत्तो हतो यत्र गजयुद्धविशारदः। जयद्रथश्च निहतः किमन्यद् भादधेयतः॥<br><br>89: सुदक्षिणो हतो यत्र जलसन्धश्च पौरवः। श्रुतायुश्चायुतायुश्च किमन्यद् भागधेयतः॥<br><br>90: महाबलस्तथा पाण्डयः सर्वशस्त्रभृतां वरः। निहतः पाण्डवैः संख्ये किमन्यद् भागधेयतः॥<br><br>91: बृहद्वलो हतो यत्र मागधश्च महाबलः। उग्रायुधश्च विक्रान्तः प्रतिमानं धनुष्मताम्॥<br><br>92: आवन्त्यो निहतो यत्र त्रैगर्तश्च जनाधिपः। संशप्तकाश्च निहताः किमन्यद् भागधेयतः॥<br><br>93: अलम्बुषो महाशूरो राक्षसश्चाप्यलायुधः। आर्थ्यशृङ्गिश्च निहत: किमन्यद् भागधेयतः॥<br><br>94: नारायणा हता यत्र गोपाला युद्धदुर्मदाः। म्लेच्छाश्च बहुसाहस्रा: किमन्यद् भागधेयतः॥<br><br>95: शकुनिः सौबलो यत्र कैतव्यश्च महाबलः। निहत: सबलो वीरः किमन्यद् भागधेयतः॥<br><br>96: एते चान्ये च बहवः कृतास्त्रा युद्धदुर्मदाः। राजानो राजपुत्राश्च शूराः परिघबाहवः॥<br><br>97: निहता बहवो यत्र किमन्यद् भागधेयतः। यत्र शूरा महेष्वासाः कृतास्त्रा युद्धदुर्मदाः॥<br><br>98: बहवो निहता: सूत महेन्द्रसमविक्रमाः। नानादेशसमावृत्ताः क्षत्रिया यत्र संजय॥<br><br>99: निहताः समरे सर्वे किमन्यद् भागधेयतः। पुत्राश्च मे विनिहताः पौत्राश्चैव महाबलाः॥<br><br>100: वयस्या भ्रातरश्चैव किमन्यद् भागधेयतः। भागधेयसमायुक्तो ध्रुवमुत्पद्यते नरः॥<br><br>101: यस्तु भाग्यसमायुक्तः स शुभं प्राप्नुयान्नरः। अहं वियुक्तस्तैर्भाग्यैः पुत्रैश्चैवेह संजय॥<br><br>102: कथमद्य भविष्यामि वृद्धः शत्रुवशं गतः। नान्यदत्र परं मन्ये वनवासादृते प्रभो॥<br><br>103: सोऽहं वनं गमिष्यामि निर्बधुओतिसंक्षये। न हि मेऽन्यद् भवेच्छेयो वनाभ्युपगमादृते॥<br><br>104: इमामवस्थां प्राप्तस्य लूनपक्षस्य संजय। दुर्योधनो हतो यत्र शल्यश्च निहतो युधि॥<br><br>105: दुःशासनो विविंशश्च विकर्णश्च महाबलः। कथं हि भीमसेनस्य श्रोष्येऽहं शब्दमुत्तमम्॥<br><br>106: एकेन समरे येन हतं पुत्रशतं मम। असकृद्वदतस्तस्य दुर्योधनवधेन च॥<br><br>107: दुःखशोकाभिसंतप्तो न श्रोष्ये परुषा गिरः। वैशम्पायन उवाच एवं वृद्धश्च संतप्तः पार्थिवो हतबान्धवः॥<br><br>108: मुहुर्मुहुर्मुह्यमानः पुत्रादिभिरभिप्लुतः। विलप्य सुचिरं कालं धृतराष्ट्रोऽम्बिकासुतः॥<br><br>109: दीर्घमुष्णं स निःश्वस्य चिन्तयित्वा पराभवम्। दुःखेन महता राजन् संतप्तो भरतर्षभः॥<br><br>110: पुनर्गावल्गणिं सूतं पर्यपृच्छद् यथातथम्। धृतराष्ट्र उवाच भीष्मद्रौणौ हतौ श्रुत्वा सूतपुत्रं च घातितम्॥<br><br>111: सेनापति प्रणेतारं किमकुर्वत मामकाः। यं यं सेनाप्रणेतारं युधि कुर्वन्ति मामकाः॥<br><br>112: अचिरेणैव कालेन तं तं निघ्नन्ति पाण्डवाः। रणमूर्ध्नि हतो भीष्मः पश्यतां वः किरीटिना॥<br><br>113: एवमेव हतो द्रोणः सर्वेषामेव पश्यताम्। एवमेव हतः कर्णः सूतपुत्रः प्रतापवान्॥<br><br>114: स राजकानां सर्वेषां पश्यतां वः किरीटिना। पूर्वमेवाहमुक्तो वै विदुरेण महात्मना॥<br><br>115: दुर्योधनापराधेन प्रजेयं विनशिष्यति। केचिन्न सम्यक् पश्यन्ति मूढाः सम्यगवेक्ष्य च। तदिदं मम मूढस्य तथाभूतं वचः स्म तत्॥<br><br>116: यदब्रवीत् स धर्मात्मा विदुरो दीर्घदर्शिवान्। तत्तथा समनुप्राप्तं वचनं सत्यवादिनः॥<br><br>117: दैवोपहतचित्तेन यन्मया न कृतं पुरा। अनयस्य फलं तस्य ब्रूहि गावल्गणे पुनः॥<br><br>118: को वा मुखमनीकानामासीत् कर्णे निपातिते। अर्जुनं वासुदेवं च को वा प्रत्युद्ययौ रथी॥<br><br>119: केऽरक्षन् दक्षिणं चक्रं मद्रराजस्य संयुगे। वामं च योद्धुकामस्य के वा वीरस्य पृष्ठतः॥<br><br>120: कथं च वः समेतानां मद्रराजो महारथः। निहतः पाण्डवैः संख्ये पुत्रो वा मम संजय॥<br><br>121: ब्रूहि सर्वं यथातत्त्वं भरतानां महाक्षयम्। यथा च निहतः संख्ये पुत्रो दुर्योधनो मम॥<br><br>122: पञ्चालानां यथा सर्वे निहताः सपदानुगाः। धृष्टद्युम्नः शिखण्डी च द्रौपद्याः पञ्च चात्मजाः॥<br><br>123: पाण्डवाश्च यथा मुक्तास्तथोभौ माधवौ युधि। कृपश्च कृतवर्मा च भारद्वाजस्य चात्मजः॥<br><br>124: यद् यथा यादृशं चैव युद्धं वृत्तं च साम्प्रतम्। अखिलं श्रोतुमिच्छामि कुशलो ह्यसि संजय॥<br><br>125: संजय उवाच शृणु राजन्नवहितो यथावृत्तो महान् क्षयः। कुरूणां पाण्डवानां च समासाद्य परस्परम्॥<br><br>126: निहते सूतपुत्रे तु पाण्डवेन महात्मना। विद्रुतेषु च सैन्येष समानीतेषु चासकृत्॥<br><br>127: घोरे मनुष्यदेहानामाजौ नरवर क्षये। यत्तत् कर्णे हते पार्थः सिंहनादमथाकरोत्॥<br><br>128: तदा तव सुतान् राजन् प्राविशत् समुहद् भयम्। न संधातुमनीकानि न चैवाथ पराक्रमे॥<br><br>129: आसीद् बुद्धिर्हते कर्णे तव योधस्य कस्यचित्। वणिजो नावि भिन्नायामगाधे विप्लवा इव॥<br><br>130: अपारे पारमिच्छन्तो हते द्वीपे किरीटिना। सूतपुत्रे हते राजन् वित्रस्ताः शरविक्षताः॥<br><br>131: अनाथा नाथमिच्छन्तो मृगाः सिंहार्दिता इव। भग्नशृङ्गा इव वृषा: शीर्णदंष्ट्रा इवोरगाः॥<br><br>132: प्रत्युपायाम सायाह्ने निर्जिता सव्यसाचिना। हतप्रवीरा स्विस्ता निकृत्ता निशितैः शरैः॥<br><br>133: सूतपुत्रे हते राजन् पुत्रास्ते प्राद्रवंस्ततः। विध्वस्तकवचाः सर्वे कांदिशीका विचेतसः॥<br><br>134: अन्योन्यमभिनिघ्नन्तो वीक्षमाणा भयाद् दिशः। मामेव नूनं बीभत्सुर्मामेव च वृकोदरः॥<br><br>135: अभियातीति मन्वाना: पेतुर्मम्लुश्च भारत। अश्वानन्ये गजानन्ये स्थानन्ये महारथाः॥<br><br>136: आरुह्य जवसम्पन्ना पादातान् प्रजहुर्भयात्। कुञ्जरैः स्यन्दना भग्नाः सादिनश्च महारथैः॥<br><br>137: पदातिसंघाश्चाश्वोधैः पलायद्भिर्भृशं हताः। व्यालतस्करसंकीर्णे सार्थहीना यथा वने॥<br><br>138: तथा त्वदीया निहते सूतपुत्रे तदाभवन्। हतारोहास्तथा नागाश्छिन्नहस्तास्तथापरे॥<br><br>139: सर्वं पार्थमयं लोकमपश्यन् वै भयार्दिताः। तान् प्रेक्ष्य द्रवतः सर्वान् भीमसेनभयार्दितान्॥<br><br>140: दुर्योधनोऽथ स्वं सूतं हा हा कृत्वैवमब्रवीत्। नातिक्रमिष्यते पार्थो धनुष्पाणिमवस्थितम्॥<br><br>141: जघने युद्धमानं मां तूर्णमश्वान् प्रचोदय। समरे युद्धमानं हि कौन्तेयं मां धनंजयः॥<br><br>142: नोत्सहेताप्यतिक्रान्तुं वेलामिव महार्णवः। अद्यार्जुनं सगोविन्दं मानिनं च वृकोदरम्॥<br><br>143: निहत्य शिष्टाशत्रूश्च कर्णस्यानृण्यमाप्नुयाम्। तच्छ्रुत्वा कुरुराजस्य शूरार्यसदृशं वचः॥<br><br>144: सूतो हेमपरिच्छन्नाशनैरश्वानचोदयत्। गजाश्वरथहीनास्तु पादाताश्चैव मारिष॥<br><br>145: पञ्चविंशतिसाहस्राः प्राद्रवशनकैरिव। तान् भीमसेनः संक्रुद्धो धृष्टद्युम्नश्च पार्षतः॥<br><br>146: बलेन चतुरङ्गेण परिक्षिप्याहनच्छरैः। प्रत्ययुध्यंस्तु ते सर्वे भीमसेनं सपार्षतम्॥<br><br>147: पार्थपार्षतयोश्चान्ये जगृहुस्तत्र नामनी। अक्रुद्ध्यत रणे भीमस्तैर्मधे प्रत्यवस्थितैः॥<br><br>148: न तान् रथस्थो भूमिष्ठान् धर्मापेक्षी वृकोदरः॥<br><br>149: योधयामास कौन्तेयो भुजवीर्यमुपाश्रितः। जातरूपपरिच्छन्नां प्रगृह्य महतीं गदाम्॥<br><br>150: न्यवधीत् तावकान् सर्वान् दण्डपाणिरिवान्तकः। पदातयो हि संरब्धास्त्यक्तजीवितबान्धवाः॥<br><br>151: भीममभ्यद्रवन् संख्ये पतङ्गा इव पावकम्। आसाद्य भीमसेनं ते संरब्धा युद्धदुर्मदाः॥<br><br>152: विनेदुः सहसा दृष्ट्वा भूतग्रामा इवान्तकम्। श्येनवद् व्यचरद् भीमः खड्डेन गदया तथा॥<br><br>153: पञ्चविंशतिसाहस्रास्तावकानां व्यपोथयत्। हत्वा तत् पुरुषानीकं भीमः सत्यपराक्रमः॥<br><br>154: धृष्टद्युम्नं पुरस्कृस्य पुनस्तस्थौ महाबलः। धनंजयो स्थानीकमन्वपद्यत वीर्यवान्॥<br><br>155: माद्रीपुत्रो च शकुनि सात्यकिश्च महाबलः। जवेनाभ्यपतन् हृष्टा नन्तो दौर्योधनं बलम्॥<br><br>156: तस्याश्ववाहान् सुवहूंस्ते निहत्य शितैः शरैः। तमन्वधावंस्त्वरितास्तत्र युद्धमवर्तत॥<br><br>157: ततो धनंजयो राजन् रथानीकमगाहत। विश्रुतं त्रिषु लोकेषु गाण्डीवं व्याक्षिपन् धनुः॥<br><br>158: कृष्णसारथिमायन्तं दृष्ट्वा श्वेतहयं रथम्। अर्जुनं चापि योद्धारं त्वदीयाः प्राद्रवन् भयात्॥<br><br>159: विप्रहीनरथाश्वाश्च शरैश्च परिवारिताः। पञ्चविंशतिसाहस्राः पार्थमार्छन् पदातयः॥<br><br>160: हत्वा तत् पुरुषानीकं पञ्चालानां महारथः। भीमसेनं पुरस्कृत्य नचिरात् प्रत्यदृश्यत॥<br><br>161: महाधनुर्धरः श्रीमानमित्रगणमर्दनः। पुत्रः पाञ्चालराजस्य धृष्टद्युम्नो महायशाः॥<br><br>162: पारावतसवर्णाश्वं कोविदारवरध्वजम्। धृष्टद्युम्नं रणे दृष्ट्वा त्वदीयाः प्राद्रवन् भयात्॥<br><br>163: गान्धारराजं शीघ्रास्त्रमनुसृत्य यशस्विनौ। अचिरात् प्रत्यदृश्येतां माद्रीपुत्रौ ससात्यकी॥<br><br>164: चेकितानः शिखण्डी च द्रौपदेयाश्च मारिष । हत्वा त्वदीयं सुमहत् सैन्यं शङ्खानथाधमन्॥<br><br>165: ते सर्वे तावकान् प्रेक्ष्य द्रवतो वै पराङ्मुखान्। अभ्यधावन्त निघ्नन्तो वृषाञ्जित्वा वृषा इव॥<br><br>166: सेनावशेषं तं दृष्ट्वा तव पुत्रस्य पाण्डवः। अवस्थितं सव्यसाची चुक्रोध बलावन्नृप॥<br><br>167: तत एनं शरै राजन् सहसा समवाकिरत्। रजसा चोद्गतेनाथ न स्म किंचन दृश्यते॥<br><br>168: अन्धकारीकृते लोके शरीभूते महीतले। दिशः सर्वा महाराज तावकाः प्राद्रवन् भयात्॥<br><br>169: भज्यमानेषु सर्वेषु कुरुराजो विशाम्पते। परेषामात्मनश्चैव सैन्ये ते समुपाद्रवत्॥<br><br>170: ततो दुर्योधनः सर्वानाजुहावाथ पाण्डवान्। युद्धाय भरतश्रेष्ठ देवानिव पुरा बलिः॥<br><br>171: त एनमभिगर्जन्तं सहिताः समुपाद्रवन्। नानाशस्त्रसृजः क्रुद्धा भर्त्सयन्तो मुहुर्मुहुः॥<br><br>172: दुर्योधनोऽप्यसम्भ्रान्तस्तानरीन् व्यधमच्छरैः। तत्राद्भुतमपश्याम तव पुत्रस्य पौरुषम्॥<br><br>173: यदेनं पाण्डवाः सर्वे न शेकुरतिवर्तितुम्। नातिदूरापयातं च कृतबुद्धिः पलायने॥<br><br>174: दुर्योधनः स्वकं सैन्यमपश्यद् भृशविक्षतम्। ततोऽवस्थाप्य राजेन्द्र कृतबुद्धिस्तवात्मजः॥<br><br>175: हर्षयन्निव तान् योधास्ततो वचनमब्रवीत्। न तं देशं प्रपश्यामि पृथिव्यां पर्वतेषु च॥<br><br>176: यत्र यातान्न वो हन्युः पाण्डवाः किं सृतेन वः। स्वल्पं चैव बलं तेषां कृष्णौ च भृशविक्षतौ॥<br><br>177: यदि सर्वेऽत्र तिष्ठामो ध्रुवं नो विजयो भवेत्। विप्रयातांस्तु वो भिन्नान् पाण्डवाः कृतकिल्विषान्। । ५३ अनुसृत्य हनिष्यन्ति श्रेयोः न समरे वधः। सुखः सांग्रामिको मृत्युः क्षत्रधर्मेण युध्यताम्॥<br><br>178: मृतो दुःखं न जानीते प्रेत्य चानन्त्यमश्नुते। शृण्वन्तु क्षत्रिया: सर्वे यावन्तोऽत्र समागताः॥<br><br>179: द्विषतो भीमसेनस्य वशमेष्यथ विद्रुताः। पितामहैराचरितं न धर्मं हातुमर्हथ॥<br><br>180: नान्यत् कर्मास्ति पापीयः क्षत्रियस्य पलायनात्। न युद्धधर्माच्छेयान् हि पन्थाः स्वर्गस्य कौरवाः॥<br><br>181: सुचिरेणार्जिताँल्लोकान् सद्यो युद्धात् समश्रुते। तस्य तद् वचनं राज्ञः पूजयित्वा महारथाः॥<br><br>182: पुनरेवामभ्यवर्तन्त क्षत्रियाः पाण्डवान् प्रति। पराजयममृष्यन्तः कृतचित्ताश्च विक्रमे॥<br><br>183: ततः प्रववृते युद्धं पुनरेव सुदारुणम्। तावकानां परेषां च देवासुररणोपमम्॥<br><br>184: युधिष्ठिरपुरोगांश्च सर्वसैन्येन पाण्डवान्। अन्वधावन्महाराज पुत्रो दुर्योधनस्तव॥<br><br>185: संजय उवाच पतितान् रथनीडांश्च रथांश्चापि महात्मनाम्। रणे च निहतान् नागान् दृष्ट्वा पत्तींश्च मारिष॥<br><br>186: आयोधनं चातिघोरं रुद्रस्याक्रीड संनिभम्। अप्रख्याति गतानां तु राज्ञां शतसहस्रशः॥<br><br>187: विमुखे तव पुत्रे तु शोकोपहतचेतसि। भृशोद्विग्नेषु सैन्येषु दुःखं पार्थस्य विक्रमम्॥<br><br>188: ध्यायमानेषु सैन्येषु दुःखं प्राप्तेषु भारत! बलानां मथ्यमानानां श्रुत्वा निनदमुत्तमम्॥<br><br>189: अभिज्ञानं नरेन्द्राणां विक्षतं प्रेक्ष्य संयुगे। कृपाविष्टः कृपो राजन् वयः शीलसमन्वितः॥<br><br>190: अब्रवीत् तत्र तेजस्वी सोऽभिसृत्य जनाधिपम्। दुर्योधनं मन्युवशाद् वाक्यं वाक्यविशारदः॥<br><br>191: दुर्योधन निबोधेदं यत् त्वां वक्ष्यामि कौरव। श्रुत्वा कुरु महाराज यदि ते रोचतेऽनघ॥<br><br>192: न युद्धधर्माच्छेयान् वै पन्था राजेन्द्र विद्यते। यं समाश्रित्य युद्ध्यन्ते क्षत्रियाः क्षत्रियर्षभ॥<br><br>193: पुत्रो भ्राता पिता चैव स्वस्रीयो मातुलस्तथा। सम्बन्धिबान्धवाश्चैव योद्ध्या वै क्षत्रजीविना॥<br><br>194: वधे चैव परो धर्मस्तथाधर्मः पलायने। ते स्म घोरां समापन्ना जीविका जीवितार्थिनः॥<br><br>195: तदत्र प्रतिवक्ष्यामि किंचिदेव हितं वचः। हते भीष्मे च द्रोणे च कर्णे चैव महारथे॥<br><br>196: जयद्रथे च निहते तव भ्रातृषु चनाघ! लक्ष्मणे तव पुत्रे च किं शेषं पर्युपासते॥<br><br>197: येषु भारं समासाद्य राज्ये मतिमकुर्महि। ते संत्यज्य तनूर्याताः शूरा ब्रह्मविदां गतिम्॥<br><br>198: वयं त्विह विना भूता गुणवद्भिर्महारथैः। कृपणं वर्तयिष्याम पातयिता नृपान् बहून्। १४। । सर्वैरथ च जीवद्भिभित्सुरापराजितः। कृष्णनेत्रो महाबाहुर्देवैरपि दुरासदः॥<br><br>199: इन्द्रकार्मुकतुल्याभमिन्द्रकेतुमिवोच्छ्रितम्। निरं केतुमासाद्य संचचाल महाचमूः॥<br><br>200: सिंहनादाच भीमस्य पाञ्चजन्यस्वेनन च। गाण्डीवस्य च निर्घोषात् सम्मुह्यन्ते मनांसि नः॥<br><br>201: चरन्तीव महाविद्युन्मुष्णन्ती नयनप्रभाम्। अलातमिव चाविद्धं गाण्डीवं समदृश्यत॥<br><br>202: जाम्बूनदविचित्रं च धूयमानं महद् धनुम्। दृश्यते दिक्षु सर्वासु विद्युदभ्रघनेष्विव॥<br><br>203: श्वेताश्च वेगसम्पन्ना शशिकाशसमप्रभाः। पिबन्त इव चाकाशं रथे युक्तान्तु वाजिनः॥<br><br>204: उह्यमानांश्च कृष्णेन वायुनेव बलाहकाः। जाम्बूनदविचित्राङ्गा वहन्ते चार्जुनं रणे॥<br><br>205: तावकं तद् बलं राजनर्जुनोऽस्त्रविशारदः। गहनं शिशिरापाये ददाहाग्निरिवोल्बणः॥<br><br>206: गाहमानमनीकानि महेन्द्रसदृशप्रभम्। धनंजयमपश्याम चतुर्दष्ट्रमिव द्विपम्॥<br><br>207: विक्षोभयन्तं सेनां ते त्रासयन्तं च पार्थिवान्। धनंजयमपश्याम नलिनीमिव कुञ्जरम्॥<br><br>208: त्रासयन्तं तथा योधान् धनुघोषेण पाण्डवम्। भूय एनमपश्याम सिंह मृगगणानिव॥<br><br>209: सर्वलोकमहेष्वासौ वृषभौ सर्वधन्विनाम्। आमुक्तकवचौ कृष्णौ लोकमध्ये विचेरतुः॥<br><br>210: अद्य सप्तदशाहानि वर्तमानस्य भारत। संग्रामस्यातिघोरस्य वध्यतां चाभितो युधि॥<br><br>211: वायुनेव विधूतानि तव सैन्यानि सर्वतः। शरदम्भोदजालानि व्यशीर्यन्त समन्ततः॥<br><br>212: तां नावमिव पर्यस्ता वातधूतां महार्णवे। तव सेनां महाराज सव्यसाची व्यकम्पयत्॥<br><br>213: क्व नु ते सूतपुत्रोऽभूत् क्व न द्रोण: सहानुगः। अहं क्व च क्व चात्मा ते हादिक्यश्च तथा क्व नु॥<br><br>214: दुःशासनश्च भ्राता भ्रातृभिः सहितः क्व नु। बाणगोचरसम्प्राप्तं प्रेक्ष्य चैव जयद्रथम्॥<br><br>215: सम्बन्धिनस्ते भ्रातूंश्च सहायान् मातुलांस्तथा। सर्वान् विक्रम्य मिषतो लोकमाक्रस्य मूर्धनि। ॥<br><br>216: जयद्रथो हतो राजन्किं नु शेषमुपास्महे। को हीह स पुमानस्ति यो विजेष्यति पाण्डवम्॥<br><br>217: तस्य चास्त्राणि दिव्यानि विविधानि महात्मनः। गाण्डीवस्य न निर्घोषो धैर्याणि हरते हि नः॥<br><br>218: नष्टचन्द्रा यथा रात्रि: सेनेयं हतनायका। नागभग्नद्रुमा शुष्का नदीवाकुलतां गता॥<br><br>219: ध्वजिन्यां हतनेत्रायां यथेष्टं श्वेतवाहनः। चरिष्यति महाबाहुः कक्षेष्वग्निरिव ज्वलन्॥<br><br>220: सात्यकेश्चैव यो वेगो भीमसेनस्य चोभयोः। दारयेच गिरीन् सर्वाशोषयेचैव सागरान्॥<br><br>221: उवाच वाक्यं यद् भीमः सभामध्ये विशाम्पते। कृतं तत् सफलं तेन भूयश्चैव करिष्यति॥<br><br>222: प्रमुखस्थे तदा कर्णे बलं पाण्डवरक्षितम्। दुरासदं तदा गुप्तं व्यूढं गाण्डीवधन्वना॥<br><br>223: युष्माभिस्तानि चीर्णानि यान्यसाधूनि साधुषु। अकारणकृतान्येव तेषां वः फलमागतम्॥<br><br>224: आत्मनोऽर्थे त्वया लोको यत्नतः सर्व आहृतः। स ते संशायितस्तात आत्मा वै भरतर्षभ॥<br><br>225: रक्ष दुर्योधनात्मानमात्मा सर्वस्य भाजनम्। भिन्ने हि भाजने तात दिशो गच्छति तद्गतम्॥<br><br>226: हीयमानेन वै सन्धिः पर्येष्टव्यः समेन वा। विग्रहो वर्धमानेन मतिरेषा बृहस्पतेः॥<br><br>227: ते वयं पाण्डुपुत्रेभ्यो हीना स्म बलशक्तितः। तदत्र पाण्डवैः सार्धं सन्धिं मन्ये क्षमं प्रभो॥<br><br>228: न जानीते हि यः श्रेयः श्रेयसश्चावमन्यते। स क्षिप्रं भ्रश्यते राज्यान च श्रेयोऽनुविन्दते॥<br><br>229: प्रणिपत्य हि राजानं राज्यं यदि लभेमहि। श्रेयः स्यान्न तु मौढ्येन राजन् गन्तुः पराभवम्॥<br><br>230: वैचित्रवीर्यवचनात् कृपाशीलो युधिष्ठिरः। विनियुञ्जीत राज्ये त्वां गोविन्दवचनेन त॥<br><br>231: यद् ब्रूयाद्धि हृषीकेशो राजानमपराजितम्। अर्जुनं भीमसेनं च सर्वे कुर्यरसंशयम्॥<br><br>232: नातिक्रमिष्यते कृष्णो वचनं कौरवस्य तु। धृतराष्ट्रस्य मन्येऽहं नापि कृष्णस्य पाण्डवः॥<br><br>233: एतत् क्षेममहं मन्ये न च पार्थेश्च विग्रहम्। न त्वां ब्रवीमि कार्पण्यान प्राणपरिरक्षणात्॥<br><br>234: पथ्यं राजन् ब्रवीमि त्वां तत्परासुः स्मरिष्यसि। इति वृद्धो विलप्यैतत् कृपः शारद्वतो वचः। दीर्घमुष्णं च निःश्वस्य शुशोच च मुमोह च॥<br><br>235: संजय उवाच एवमुक्तस्ततो राजा गौतमेन तपस्विना। निःश्वस्य दीर्घमुष्णं च तूष्णीमासीद् विशाम्पते॥<br><br>236: ततो मुहूर्तं स ध्यात्वा धार्तराष्ट्रो महामनाः। कृपं शारद्वतं वाक्यमित्युवाच परंतपः॥<br><br>237: यत् किञ्चित् सुहृदा वाच्यं तत् सर्वं श्रावितो ह्यहम्। कृतं च भवता सर्वं प्राणान् संत्यज्य युध्यता॥<br><br>238: गाहमानमनीकानि युध्यमानं महारथैः। पाण्डवैरतितेजोभिर्लोकस्त्वामनुदृष्टवान्॥<br><br>239: सुहृदां यदिदं वाक्यं भवता श्रावितो ह्यहम्। न मां प्रीणाति तत्सर्वं मुमूर्षोरिव भेषजम्॥<br><br>240: हेतुकारणसंयुक्तं हितं वचनमुत्तमम्। उच्यमानं महाबाहो न मे विप्राय रोचते॥<br><br>241: राज्याद् विनिकृतोऽस्माभिः कथं सोऽस्मासु विश्वसेत्। अक्षयूते च नृपतिर्जितोऽस्माभिर्महाधनः॥<br><br>242: स कथं मम वाक्यानि श्रद्दध्याद् भूय एव तु। तथा दौत्येन सम्प्राप्तः कृष्णः पार्थहिते रतः॥<br><br>243: प्रलब्धश्च हृषीकेशस्तच कर्माविचारितम्। स च मे वचनं ब्रह्मन् कथमेवाभिमन्यते॥<br><br>244: विललाप च यत् कृष्ण सभामध्ये समेयुषी। न तन्मर्षयते कृष्णो न राज्यहरणं तथा॥<br><br>245: एकप्राणावुभौ कृष्णावन्योन्यमभिसंश्रितौ। पुरा यच्छ्रुतमेवासीदद्य पश्यामि तत् प्रभो॥<br><br>246: स्वस्रीयं निहतं श्रुत्वा दुःखं स्वपिति केशवः। कृतागसो वयं तस्य स मदर्थं कथं क्षमेत्॥<br><br>247: आभिमन्योर्विनाशेन न शर्म लभतेऽर्जुनः। स कथं मद्धिते यत्नं प्रकरिष्यति याचितः॥<br><br>248: मध्यमः पाण्डवस्तीक्ष्णो भीमसेनो महाबलः। प्रतिज्ञातं च तेनोग्रं भज्येतापि न संनमेत्॥<br><br>249: उभौ तौ बद्धनिस्त्रिंशावुभौ चाबद्धकङ्कटौ। कृतवैराबुभौ वीरौ यमावपि यमोपमौ॥<br><br>250: धृष्टद्युम्न: शिखण्डी च कृतवैरौ मया सहा तौ कथं मद्धिते यत्नं कुर्यातां द्विजसत्तम॥<br><br>251: दुःशासनेन यत् कृष्ण एकवस्त्रा रजस्वलाः। परिक्लिष्टा सभामध्ये सर्वलोकस्य पश्यतः॥<br><br>252: तथा विवसनां दीनां स्मरत्वद्यापि पाण्डवाः। न निवारयितुं शक्याः संग्रामात्ते परंतपाः॥<br><br>253: यदा च द्रौपदी क्लिष्टा मद्विनाशाय दुःखिता। स्थण्डिले नित्यदा शेते यावद् वैरस्य यातनम्। ॥<br><br>254: उग्रं तेपे तपः कृष्णा भर्तृणामर्थसिद्धये। निक्षिप्य मानं दर्प च वासुदेवसहोदरा॥<br><br>255: कृष्णायाः प्रेष्यवद् भूत्वा शुश्रूषां कुरुते सदा। इति सर्वं समुन्नद्धं न निर्वाति कथञ्चन॥<br><br>256: अभिमन्योर्विनाशेन स संधेयः कथं मया। कथं च राजा भुक्त्वेमां पृथिवीं सागराम्बराम्॥<br><br>257: पाण्डवानां प्रसादेन भोक्ष्ये राज्यमहं कथम्। उपर्युपरि राज्ञां वै ज्वलित्वा भास्करो यथा॥<br><br>258: युधिष्ठिरं कथं पश्यादनुयास्यामि दासवत्। कथं भुक्त्वा स्वयं भोगान् दत्त्वा दायांश्च युप्कलान्॥<br><br>259: कृपणं वर्तयिष्यामि कृपणैः सह जीविकाम्। नाभ्यसूयामि ते वाक्यमुक्तं स्निग्धं हितं त्वया॥<br><br>260: न तु सन्धिमहं मन्ये प्राप्तकालं कथञ्चन। सुनीतमनुपश्यामि सुयुद्धेन परंतप॥<br><br>261: नायं कीबयितुं कालः संयोद्धं काल एव नः। इष्टं मे बुहभिर्यज्ञैर्दत्ता विप्रेषु दक्षिणाः॥<br><br>262: प्राप्ता: कामाः श्रुता वेदाः शत्रूणां मूर्ध्नि च स्थितम्। भृत्या मे सुभृतास्तात दीनश्चाभ्युद्धतो जनः॥<br><br>263: नोत्सहेऽद्य द्विजश्रेष्ठ पाण्डवान् वक्तुमीदृशम्। जितानि परराष्ट्रानि स्वराष्ट्रमनुपालितम्॥<br><br>264: भुक्ताश्च विविधा भोगास्त्रिवर्ग: सेवितो मया। पितॄणां गतमानृण्यं क्षत्रधर्मस्य चोभयोः॥<br><br>265: न ध्रुवं सुखमस्तीति कुतो राष्ट्रं कुतो यशः। इह कीर्तिर्विधातव्या सा च युद्धेन नान्यथा॥<br><br>266: गृहे यत् क्षत्रियस्यापि निधनं तद् विगर्हितम्। अधर्मः सुमहानेष यच्छय्यामरणं गृहे॥<br><br>267: अरण्ये यो विमुच्येत संग्रामे वा तनुं नरः। ऋतूनादृत्य महतो महिमानं स गच्छति॥<br><br>268: कृपणं विलपन्ना” जरयाभिपरिप्लुतः। म्रियते रुद्रतां मध्ये ज्ञातीनां न स पूरुषः॥<br><br>269: त्यक्त्वा तु विविधान् भोगान् प्राप्तानां परमां गतिम्। अपीदानीं सुयुद्धेन गच्छेयं यत्सलोकताम्॥<br><br>270: शूराणामार्यवृत्तानां संग्रामेष्वनिवर्तिनाम्। धीमतां सत्यसंघानां सर्वेषां ऋतुयाजिनाम्॥<br><br>271: शस्त्रावभृथपूतानां ध्रुवं वासस्त्रिविष्टपे। मुदा नूनं प्रपश्यन्ति युद्धे ह्यप्सरसां गणाः॥<br><br>272: पश्यन्ति नूनं पितरः पूजितान् सुरसंसदि। अप्सरोभिः परिवृतान् मोदमानांस्त्रिविष्टपे॥<br><br>273: पन्थानममरैर्यान्तं शूरैश्चैवानिवर्तिभिः। अपि तत्संगतं मार्ग वयमध्यारुहेमहि॥<br><br>274: पितामहेन वृद्धेन तथाऽऽचार्येण धीमता। जयद्रथेन कर्णेन तथा दुःशासनेन च॥<br><br>275: घटमाना मदर्थेऽस्मिन् हताः शूरा जनाधिपाः। शेरते लोहिताक्ताङ्गा संग्रामे शरविक्षतः॥<br><br>276: उत्तमास्त्रविदः शूरा यथोक्तक्रतुयाजिनः। त्यक्त्वा प्राणान् यथान्यायमिन्द्रसास्वधिष्ठिताः॥<br><br>277: तैः स्वयं रचितो मार्गो दुर्गमो हि पुनर्भवेत्। सम्पतद्भिर्महावेगैर्यास्यद्भिरिह सद्गतिम्॥<br><br>278: ये मदर्थे हता शूरास्तेषां कृतमनुस्मरन्। ऋणं तत् प्रतियुञ्जानो न राज्ये मन आदधे॥<br><br>279: घातयित्वा वयस्यांश्च भ्रातृनथ पितामहान्। जीवितं यदि रक्षेयं लोको मां गर्हयेद् ध्रुवम्॥<br><br>280: कीदृशं च भवेद् राज्यं मम हीनस्य बन्धुभिः। सखिभिश्च विशेषेण प्रणिपत्य च पाण्डवम्॥<br><br>281: सोऽहमेतादृशं कृत्वा जगतोऽस्य पराभवम्। सुयुद्धेन ततः स्वर्गं प्राप्स्यामि न तदन्यथा॥<br><br>282: एवं दुर्योधनेनोक्तं सर्वे सम्पूज्य तद्वचः। साधु साध्विति राजानं क्षत्रियाः सम्बभाषिरे॥<br><br>283: पराजयमशोचन्तः कृतचित्ताश्च विक्रमे। सर्वे सुनिश्चिता योद्धमुदग्रमनसोऽभवन्॥<br><br>284: ततो वाहान् समाश्वस्य सर्वे युद्धाभिनन्दिनः। ऊने द्वियोजने गत्वा प्रत्यतिष्ठन्त कौरवाः॥<br><br>285: आकाशे विद्रुमे पुण्ये प्रस्थे हिमवतः शुभे। अरुणां सरस्वतीं प्राप्य पपुः सस्नुश्च ते जलम्॥<br><br>286: तव पुत्रकृतोत्साहाः पर्यवर्तन्त ते ततः। पर्यवस्थाप्य चात्मानमन्योन्येन पुनस्तदा। सर्वे राजन् न्यवर्तन्त क्षत्रियाः कालचोदिताः॥<br><br>287: संजय उवाच अथ हैमवते प्रस्थे स्थित्वा युद्धाभिनन्दिनः। सर्व एव महायोधास्तत्र तत्र समागताः॥<br><br>288: शल्यश्च चित्रसेनश्च शकुनिश्च महारथः। अश्वत्थामा कृपश्चैव कृतवर्मा च सात्वतः॥<br><br>289: सुषेणोऽरिष्टसेनश्च धृतसेनश्च वीर्यवान्। जयत्सेनश्च राजानस्ते रात्रिमुषितास्ततः॥<br><br>290: रणे कर्णे हते वीरे त्रासिता जितकाशिभिः। नालभशर्म ते पुत्रा हिमवन्तमृते गिरिम्॥<br><br>291: तेऽब्रुवन् सहितास्तत्र राजानं शल्यसंनिधौ। कृतयत्ना रणे राजन् सम्पूज्य विधिवत्तदा॥<br><br>292: कृत्वा सेनाप्रणेतारं परांस्त्वं योद्भुमर्हसि। येनाभिगुप्ता: संग्रामे जयेमासुहृदो वयम्॥<br><br>293: ततो दुर्योधनः स्थित्वा रथे रथवरोत्तमम्। सर्वयुद्धविभावज्ञमन्तकप्रतिमं युधि॥<br><br>294: स्वङ्गं प्रच्छन्नशिरसं कम्बुग्रीवं प्रियंवदम्। व्याकोशपद्मपत्राक्षं व्याघ्रास्यं मेरुगौरवम्॥<br><br>295: स्थाणोवृषस्य सदृशं स्कन्धनेत्रगतिस्वरैः। पुष्टश्लिष्टायतभुजं सुविस्तीर्णवरोरसम्॥<br><br>296: बले जवे च सदृशमरुणानुजवातयोः। आदित्यस्यार्चिषा तुल्यं बुद्ध्या चोशनसा समम्॥<br><br>297: कान्तिरूयमुखैश्वर्यस्त्रिभिश्चन्द्रमसा समम्। काञ्चनोपलसंघातैः सदृशं श्लिष्टसंधिकम्॥<br><br>298: सुवृत्तोरुकटीजङ्घ सुपादं स्वङ्गुलीनखम्। स्मृत्वा स्मृत्वैव तु गुणान् धात्रा यत्नाद् विनिर्मितम्। । सर्वलक्षणसम्पन्नं निपुणं श्रुतिसागरम्। जेतारं तरसारीणामजेयमरिभिर्बलात्॥<br><br>299: दशाङ्गं यश्चतुष्पादमिष्वस्त्रं वेद तत्त्वतः। साङ्गांस्तु चतुरो वेदान् सम्यगाख्यानपञ्चमान्॥<br><br>300: आराध्य त्र्यम्बकं यत्नाद् व्रतैरुपैर्महातपाः। अयोनिजायामुत्पन्नो द्रोणेनायोनिजेन यः॥<br><br>301: तमप्रतिमकर्माणं रूपेणाप्रतिमं भुवि। पारगं सर्वविद्यानां गुणार्णवमनिन्दितम्॥<br><br>302: तमभ्येत्यात्मजस्तुभ्यमश्वत्थामानमब्रवीत्। यं पुरस्कृत्य सहिता युधि जेष्याम पाण्डवान्॥<br><br>303: गुरुपुत्रोऽद्य सर्वेषामस्माकं परमा गतिः। भवांस्तस्मान्नियोगात्ते कोऽस्तु सेनापतिर्मम॥<br><br>304: द्रौणिरुवाच अयं कुलेन रूपेण तेजसा यशसा श्रिया। सर्वैर्गुणैः समुदितः शल्यो नोऽस्तु चमूपतिः॥<br><br>305: भागिनेयान् निजांस्त्यक्त्वा कृतज्ञोऽस्मानुपागतः। महासेनो महाबाहुर्महासेन इवापरः॥<br><br>306: एनं सेनापतिं कृत्वा नृपतिं नृपसत्तम। शक्यः प्राप्तुं जयोऽस्माभिर्देवैः स्कन्दमिवाजितम्॥<br><br>307: तथोक्ते द्रोणपुत्रेण सर्व एव नराधिपाः। परिवार्य स्थिताः शल्यं जयशब्दांश्च चक्रिरे॥<br><br>308: चक्रुरावेशं च परं ययुः। ततो दुर्योधनो भूमौ स्थित्वा रथवरे स्थितम्॥<br><br>309: उवाच प्राञ्जलिर्भूत्वा द्रोणभीष्मसमं रणे। अयं स कालः सम्प्राप्तो मित्राणां मित्रवत्सल॥<br><br>310: यत्र मित्रममित्रं वा परीक्षन्ते बुधा जनाः। स भवानस्तु न शूरः प्रणेता वाहिनीमुखे॥<br><br>311: रणं याते च भवति पाण्डवा मन्दचेतसः। भविष्यन्ति सहामात्यः पञ्चालाश्च निरुद्यमा:॥<br><br>312: दुर्योधनवचः श्रुत्वा शल्यो मद्राधिपस्तदा। उवाच वाक्यं वाक्यज्ञो राजन् राजसंनिधौ॥<br><br>313: यत्तु मां मन्यसे राजन् कुरुराज करोमि तत्। त्वत्प्रियार्थं हि मे सर्वं प्राणा राज्यं धनानि च॥<br><br>314: दुर्योधन उवाच सैनापत्येन वरये त्वामहं मातुलातुलम्। सोऽस्मान् पाहि युधां श्रेष्ठ स्कन्दो देवानिवाहवे॥<br><br>315: अभिषिच्यस्व राजेन्द्र देवानामिव पावकिः। जहि शत्रून् रणे वीर महेन्द्रो दानवानिव॥<br><br>316: संजय उवाच एतच्छ्रुत्वा वचो राज्ञो मद्रराजः प्रतापवान्। दुर्योधन तदा राजन् वाक्यमेतदुवाच ह॥<br><br>317: दुर्योधन महाबाहो शृणु वाक्यविदां वर। यावतौ मन्यसे कृष्णो रथस्थौ रथिनां वरौ॥<br><br>318: न मे तुल्याबुभावेतौ वाहुवीर्ये कथंचन। उद्यतां पृथिवी सर्वा ससुरासुरमानवाम्॥<br><br>319: योधयेयं रणमुखे संक्रुद्धः किमु पाण्डवान्। विजेष्यामि रणे पार्थन् सोमकांश्च समागतान्॥<br><br>320: अहं सेनाप्रणेता ते भविष्यामि न संशयः। तं च व्यूहं विधास्यामि न तरिष्यन्ति यं परे॥<br><br>321: इति सत्यं ब्रवीम्येष दुर्योधन न संशयः। एवमुक्तस्ततो राजा मद्राधिपतिमञ्जसा॥<br><br>322: अभ्यपिञ्चत सेनाया मध्ये भरतसत्तम। विधिना शास्त्रदृष्टेन किष्टरूपो विशाम्पते। ॥<br><br>323: अभिषिक्ते ततस्तस्मिन् सिंहनादो महानभूत्। तव सैन्येऽभ्यवाद्यन्त वादित्राणि च भारत॥<br><br>324: हृष्टाश्चासंस्तथा योधा मद्रकाश्च महारथाः। तुष्टुवुश्चैव राजानं शल्यमाहवशोभिनम्॥<br><br>325: जय राजंश्चिरञ्जीव जहि शत्रून् समागतान्। तव बाहुबलं प्राप्य धार्तराष्ट्रा महाबलाः॥<br><br>326: निखिलाः पृथिवी सर्वा प्रशासन्तु हतद्विषः। त्वं हि शक्तो रणे जेतुं ससुरासुरमानवान्॥<br><br>327: मर्त्यधर्माण इह तु किमु सृञ्जयसोमकान्। एवं सम्पूज्यमानस्तु मद्राणामधिपो बली॥<br><br>328: हर्ष प्राप तदा वीरो दुरापमकृतात्मभिः। शल्य उवाच अद्य चाहं रणे सर्वान् पञ्चालान् सह पाण्डवैः॥<br><br>329: निहनिष्यामि वा राजन् स्वर्ग यास्यामि वा हतः। अद्य पश्यन्तु मां लोका विचरन्तमभीतवत्॥<br><br>330: अद्य पाण्डुसुताः सर्वे वासुदेवः ससात्यकिः। पञ्चालाश्चेदयश्चैव द्रौपदेयाश्च सर्वशः॥<br><br>331: धृष्टद्युम्नः शिखण्डी च सर्वे चापि प्रभद्रकाः। विक्रमं मम पश्यन्तु धनुषश्च महद् बलम्॥<br><br>332: लाघवं चास्त्रवीर्यं च भुजयोश्च बलं युधि। अद्य पश्यन्तु मे पार्थाः सिद्धाश्च सह चारणैः॥<br><br>333: यादृशं मे बलं बाह्वोः सम्पदस्त्रेषु या च मे। अद्य मे विक्रमं दृष्ट्वा पाण्डवानां महारथाः॥<br><br>334: प्रतीकारपरा भूत्वा चेष्टन्तां विविधाः क्रियाः। अद्य सैन्यानि पाण्डूनां द्रावयिष्ये समन्ततः॥<br><br>335: द्रोणभीष्मावति विभो सूतपुत्रं च संयुगे। विचरिष्ये रणे युध्यन् प्रियार्थं तव कौरव॥<br><br>336: संजय उवाच अभिषिक्ते तथा शल्ये तव सैन्येषु मानद। न कर्णव्यसनं किंचिन्मेनिरे तत्र भारत॥<br><br>337: हृष्टाः सुमनसश्चैव बभूवुस्तत्र सैनिकाः। मेनिरे निहतान् पार्थान् मद्रराजवशं गतान्॥<br><br>338: प्रहर्षं प्राप्य सेना त तावकी भरतर्षभ। तां रात्रिमुषिता सुप्ता हर्षचित्ता च साभवत्॥<br><br>339: सैन्यस्य तव तं शब्दं श्रुत्वा राजा युधिष्ठिरः। वार्ष्णेयमब्रवीद् वाक्यं सर्वक्षत्रस्य पश्यतः॥<br><br>340: मद्रराजः कृतः शल्यो धार्तराष्ट्रेण माधव। सेनापतिर्महेष्वासः सर्वसैन्येषु पूजितः॥<br><br>341: एतज्ज्ञात्वा यथाभूतं कुरु माधव यक्षमम्। भवान् नेता च गोप्ता च विधत्स्व यदनन्तरम्॥<br><br>342: तमब्रवीन्महाराज वासुदेवो जनाधिपम्। आर्तायनिमहं जाने यथातत्त्वेन भारत॥<br><br>343: वीर्यवांश्च महातेजा महात्मा च विशेषतः। कृती च चित्रयोधी च संयुक्तो लाघवेन च॥<br><br>344: यादृग् भीष्मस्तथा द्रोणो यादृक् कर्णश्च संयुगे। तादृशस्तद्विशिष्टो वा मद्रराजो मतो मम॥<br><br>345: युद्ध्यमानस्य तस्याहं चिन्तयानश्च भारत। योद्धारं नाधिगच्छामि तुल्यरूपं जनाधिप॥<br><br>346: शिखण्ड्यर्जुनभीमानां सात्वतस्य च भारत। धृष्टद्युम्नस्य च तथा बलेनाभ्यधिको रणे॥<br><br>347: मद्रराजो महाराज सिंहद्विरदविक्रमः। विचरिष्यत्यभीः काले कालः क्रुद्धः प्रजास्विव॥<br><br>348: तस्याद्य न प्रपश्यामि प्रतियोद्धारमाहवे। त्वामृते पुरुषव्याघ्र शार्दूलसमविक्रमम्॥<br><br>349: सदेवलोके कृत्स्नेऽस्मिन् नान्यस्त्वत्तः पुमान् भवेत्। मद्रराजं रणे क्रुद्ध यो हन्यात् कुरुनन्दन॥<br><br>350: अहन्यहनि युध्यन्तं क्षोभयन्तं बलं तव। तस्माजहि रणे शल्यं मघवानिव शम्बरम्॥<br><br>351: अजेयश्चाप्यसौ वीरो धार्तराष्ट्रेण सत्कृतः। तवैव हि जयो नूनं हते मद्रेश्वरे युधि॥<br><br>352: तस्मिन् हते हतं सर्वं धार्तराष्ट्रबलं महत्। एतच्छुत्वा महाराज वचनं मम साम्प्रतम्॥<br><br>353: प्रत्युद्याहि रणे पार्थ मद्रराजं महारथम्। जहि चैनं महाबाहो वासवो नमुचिं यथा॥<br><br>354: न चैवात्र दया कार्या मातुलोऽयं ममेति वै। क्षत्रधर्मं पुरस्कृत्य जहि मद्रजनेश्वरम्॥<br><br>355: द्रोणभीष्मार्णवं ती। कर्णपातालसम्भवम्। मा निमजस्व सगणः शल्यमासाद्य गोष्पदम्॥<br><br>356: यच ते तपसो वीर्यं यच क्षात्रं बलं तव। तद् दर्शय रणे सर्वं जहि चैनं महारथम्॥<br><br>357: एतावदुक्त्वा वचनं केशवः परवीरहा। जगाम शिविरं सायं पूज्यमानोऽथ पाण्डवैः॥<br><br>358: केशवे तु तदा याते धर्मपुत्रो युधिष्ठिरः। विसृज्य सर्वान् भ्रातूंश्च पञ्चालानथ सोमकान्॥<br><br>359: सुष्वाप रजनीं तां तु विशल्य इव कुञ्जरः। ते च सर्वे महेष्वासाः पञ्चालाः पाण्डवास्तथा॥<br><br>360: कर्णस्य निधने हृष्टाः सुषुपुस्तां निशां तदा। गतज्वरं महेष्वासं तीर्णपारं महारथम्॥<br><br>361: बभूव पाण्डवेयानां सैन्यं च मुदितं नृप। सूतपुत्रस्य निधने जयं लब्ध्वा च मारिष॥<br><br>362: संजय उवाच व्यतीतायां रजन्यां तु राजा दुर्योधनस्तदा। अब्रवीत् तावकान् सर्वान् संनह्यन्तां महारथाः॥<br><br>363: राज्ञश्च मतमाज्ञाय समनात सा चमूः। अयोजयन् रथांस्तूर्णं पर्यधावंस्तथा परे॥<br><br>364: अकल्प्यन्त च मातङ्गा समनह्यन्त पत्तयः। रथानास्तरणोपेतांश्चक्रुरन्ये सहस्रशः॥<br><br>365: वादित्राणां च निनदः प्रादुरासीद् विशाम्पते। आयोधनार्थं योधानां बलानां चाप्युदीर्यताम्॥<br><br>366: ततो बलानि सर्वाणि हतशिष्टानि भारत। प्रस्थितानि व्यदृश्यन्त मृत्युं कृत्वा निवर्तनम्॥<br><br>367: शल्यं सेनापतिं कृत्वा मद्रराजं महारथाः। प्रविभज्य बलं सर्वमनीकेषु व्यवस्थिताः॥<br><br>368: तत: सर्वे समागम्य पुत्रेण तव सैनिकाः। कृपश्च कृतवर्मा च द्रौणिः शल्योऽथ सौबलः॥<br><br>369: अन्ये च पार्थिवाः शेषाः समयं चक्रुरादृताः। न न एकेन योद्धव्यं कथञ्चिदपि पाण्डवैः॥<br><br>370: यो ह्येकः पाण्डवैर्युध्येद् यो वा युध्यन्तमुत्सृजेत्। स पञ्चभिर्भवेद् युक्तः पातकैचोपपातकैः॥<br><br>371: (अद्याचार्यसुतो द्रौणिर्नैको युध्येत शत्रुभिः। ) अन्योन्यं परिरक्षद्भिर्योद्धव्यं सहितैश्च ह। एवं ते समयं कृत्वा सर्वे तत्र महारथाः॥<br><br>372: मद्रराजं पुरस्कृत्य तूर्णमभ्यद्रवन् परान्। तथैव पाण्डवा राजन् व्यूह्य सैन्यं महारणे॥<br><br>373: अभ्ययुः कौरवान् राजन् योत्स्यमानाः समन्ततः। तद् बलं भरतश्रेष्ठ क्षुब्धार्णवसमस्वनम्॥<br><br>374: समुद्धतार्णवाकारमुद्भूतरथकुञ्जरम्। धृतराष्ट्र उवाच द्रोणस्य चैव भीष्मस्य राधेयस्य च में श्रुतम्॥<br><br>375: पातनं शंस मे भूयः शल्यस्याथ सुतस्य मे। कथं रणे हतः शल्यो धर्मराजेन संजय॥<br><br>376: भीमेन च महाबाहुः पुत्रो दुर्योधनो मम। संजय उवाच क्षयं मनुष्यदेहानां तथा नागाश्वसंक्षयम्॥<br><br>377: शृणु राजन् स्थिरो भूत्वा संग्रामं शंसतो मम। आशा बलवती राजन् पुत्राणां तेऽभवत्तदा॥<br><br>378: हते द्रोणे च भीष्मे च सूतपुत्रे च पातिते। शल्यः पार्थान् रणे सर्वान् निहनिष्यति मारिष॥<br><br>379: तामाशां हृदये कृत्वा समाश्वस्य च भारत। मद्रराजं च समरे समाश्रित्य महारथम्॥<br><br>380: नाथवन्तं तदाऽऽत्मानममन्यन्त सुतास्तव। यदा कर्णे हते पार्थाः सिंहनादं प्रचक्रिरे॥<br><br>381: तदा तु तावकान् राजन्नाविवेश महद् भयम्। तान् समाश्वास्य योधास्तु मद्रराजः प्रतापवान्॥<br><br>382: व्यूह्य व्यूहं महाराज सर्वतोभद्रमृद्धिमत्। प्रत्युद्ययौ रणे पार्थान् मद्रराजः प्रतापवान्॥<br><br>383: विधुन्वन् कार्मुकं चित्रं भारघ्नं वेगवत्तरम्। रथप्रवरमास्थाय सैन्धवाश्वं महारथः॥<br><br>384: तस्य सूतो महाराज रथस्थोऽशोभयद् रथम्। स तेन संवृतो वीरो रथेनामित्रकर्षणः॥<br><br>385: तस्थौ शूरो महाराज पुत्राणां ते भयप्रणुत्। प्रयाणे मद्रराजोऽभून्मुखः व्यूहस्य दंशितः॥<br><br>386: मद्रकैः सिहतौ वीरैः कर्णपुत्रैश्च दुर्जयैः। सव्येऽभूत् कृतवर्मा च त्रिगर्तेः परिवारितः॥<br><br>387: गौतमो दक्षिणे पार्श्व शकैश्च यवनैः सह। अश्वत्थामा पृष्ठतोऽभूत् काम्बोजैः परिवारितः॥<br><br>388: दुर्योधनोऽभवन्मध्ये रक्षितः कुरुपुङ्गवैः। हयानीकेन महता सौबलश्चापि संवृतः॥<br><br>389: प्रययौ सर्वसैन्येन कैतव्यश्च महारथः। पाण्डवाश्च महेष्वासा व्यूह्य सैन्यमरिन्दमाः॥<br><br>390: विधा भूता महाराज तव सैन्यमुपाद्रवन्। धृष्टद्युम्नः शिखण्डी च सात्यकिश्च महारथः॥<br><br>391: शल्यस्य वाहिनी हन्तुमभिदुद्रुवुराहवे। ततो युधिष्ठिरो राजा स्वेनानीकेन संवृतः॥<br><br>392: शल्यमेवाभिदुद्राव जिघांसुर्भरतर्षभः। हादिक्यं च महेष्वाससमर्जुनः शत्रुसैन्यहा॥<br><br>393: संशप्तकगणांश्चैव वेगितोऽभिविदुद्रुवे। गौतमं भीमसेनो वै सोमकाश्च महारथाः॥<br><br>394: अभ्यद्रवन्त राजेन्द्र जिघांसन्तः परान् युधि। माद्रीपुत्रौ तु शकुनिमुलूकं च महारथम्॥<br><br>395: ससैन्यौ सहसैन्यौ तावुपतस्थतुराहवे। तथैवायुतशो योधास्तावकाः पाण्डवान् रणे॥<br><br>396: अभ्यवर्तन्त संक्रुद्धा विविधायुधपाणयः। धृतराष्ट्र उवाच हते भीष्म महेष्वासे द्रोणे कर्णे महारथे॥<br><br>397: कुरुष्वल्पावशिष्टेषु पाण्डवेषु च संयुगे। सुसंरब्धेषु पार्थेषु पराक्रान्तेषु संजय॥<br><br>398: मामकानां परेषां च किं शिष्टमभवद् बलम्। संजय उवाच यथा वयं परे राजन् युद्धाय समुपस्थिताः॥<br><br>399: यावघासीद् बलं शिष्टं संग्रामे तन्निबोध मे। एकादश सहस्राणि रथानां भरतर्षभ॥<br><br>400: दश दन्तिसहस्राणि सप्त चैव शतानि च। पूर्णे शतसहस्रे द्वे हयानां तत्र भारत॥<br><br>401: पत्तिकोट्यस्तथा तिस्रो बलमेतत्तवाभवत्। रथानां षट्सहस्राणि षट्सहस्राश्च कुञ्जराः॥<br><br>402: दश चाश्वसहस्राणि पत्तिकोटी च भारत। एतद् बलं पाण्डवानामभवच्छेषमाहवे॥<br><br>403: एत एव समाजग्मुर्युद्धाय भरतर्षभ। एवं विभज्य राजेन्द्र मद्रराजठशे स्थिताः॥<br><br>404: पाण्डवान् प्रत्युदीयुस्ते जयगृद्धाः प्रमन्यवः। तथैव पाण्डवाः शूराः समरे जितकाशिनः॥<br><br>405: उपयाता नरव्याघ्राः पूर्वां संध्यां प्रति प्रभो। ततः प्रवर्तते युद्धं घोररूपं भयानकम्। तावकानां परेषां च निघ्नतामितरेतरम्॥<br><br>406: संजय उवाच ततः प्रववृते युद्धं कुरूणां भयवर्धनम्। संजयैः सह राजेन्द्र घोरं देवासुरोपमम्॥<br><br>407: नरा रथा गजौघाश्च सादिनश्च सहस्रशः। वाजिनश्च पराक्रान्ता: समाजग्मुः परस्परम्॥<br><br>408: गजानां भीमरूपाणां द्रवता निःस्वनो महान्। अश्रूयत यथा काले जलदानां नभस्तले॥<br><br>409: नागैरभ्याहता: केचित् सरथा रथिनोऽपतन्। व्यद्रवन्त रणे वीरा द्राव्यमाणा मदोत्कटैः॥<br><br>410: हयौधन पादरक्षांश्च रथिनस्तत्र शिक्षिताः। शरैः सम्प्रेषयामासुः परलोकाय भारत॥<br><br>411: सादिनः शिक्षिता राजन् परिवार्य महारथान्। विचरन्तो रणेऽभ्यघ्नन् प्रासशक्तवृष्टिभिस्तथा। । ६। धन्विनः पुरुषाः केचित् परिवार्य महारथान्। एकं बहव आसाद्य प्रययुर्यमसादनम्॥<br><br>412: नागान् रथवरांश्चान्ये परिवार्य महारथाः। सान्तरायोधिनं जघ्नुर्द्रवमाणं महारथम्॥<br><br>413: तथा च रथिनं क्रुद्धं विकिरन्तं शरान् बहून्। नागा जघ्नुर्महाराज परिवार्य समन्ततः॥<br><br>414: नागो नागमभिद्रुत्य रथी च रथिनं रणे। शक्तितोमरनाराचैर्निजने तत्र भारत॥<br><br>415: पादातानवमृद्नन्तो रथवारणवाजिनः। रणमध्ये व्यदृश्यन्त कुर्वन्तो महादाकुलम्॥<br><br>416: हयाश्च पर्यधावन्त चामरैरुपशोभिताः। हंसा हिमवतः प्रस्थे पिबन्त इव मेदिनाम्॥<br><br>417: तेषां तु वाजिना भूमिः खुरैश्चित्रा विशाम्पते। अशोभत यथा नारी करजैः क्षतविक्षता॥<br><br>418: वाजिनां खुरशब्देन रथनेमिस्वनेन च। पत्तीनां चापि शब्देन नागानां बृंहितेन च॥<br><br>419: वादित्राणां च घोषेण शङ्खानां निनदेन च। अभवन्नादिता भूमिर्निर्घातैरिव भारत॥<br><br>420: धनुषां कूजमानानां शस्त्रौघानां च दीप्यताम्। कवचानां प्रभाभिश्च न प्राज्ञायत किञ्चन॥<br><br>421: बहवो बाहवश्छिन्ना नागराजकरोपमाः। उद्वेष्टन्ते विचेष्टन्ते वेगं कुर्वन्ति दारुणम्॥<br><br>422: शिरोभिः पतितै ति पततां धरणीतले। च्युतानामिव तालेभ्यस्तालानां श्रूयते स्वनः॥<br><br>423: शिरोभिः पतितै ति रुधिराद्रैर्वसुन्धरा। तपनीयनिभैः काले नलिनैरिव भारत॥<br><br>424: उद्वृत्तनयनैस्तैस्तु गतसत्त्वैः सुविक्षतैः। व्यभ्राजत मही राजन् पुण्डरीकैरिवावृता। ॥<br><br>425: बाहुभिश्चन्दनादिग्धैः सकेयूरैर्महाधनैः। पतितै ति राजेन्द्र महाशक्रध्वजैरिव॥<br><br>426: ऊरुभिश्च नरेन्द्राणां विनिकृत्तैर्महाहवे। हस्तिहस्तोपमैरन्यैः संवृतं तद् रणाङ्गणम्॥<br><br>427: कबन्धशतसंकीर्णं छत्रचामरसंकुलम्। सेनावनं तच्छुशुभे वनं पुष्पाचितं यथा॥<br><br>428: तत्र योधा महाराज विचरन्तो ह्यभीतवत्। दृश्यन्ते रुधिराक्ताङ्गाः पुष्पिता इव किंशुकाः॥<br><br>429: मातङ्गाश्चाप्यदृश्यन्त शरतोमरपीडिताः। पतन्तस्तत्र तत्रैव छिन्नाभ्रसदृशा रणे॥<br><br>430: गजानीकं महाराज वध्यमानं महात्मभिः। व्यदीर्यत दिशः सर्वा वातनुन्ना घना इव॥<br><br>431: ते गजा घनसंकाशा: पेतुरुा समन्ततः। वज्रनुन्ना इव बभुः पर्वता युगसंक्षये॥<br><br>432: हयानां सादिभिः सार्धं पतितानां महीतले। राशयः स्म प्रदृश्यन्ते गिरिमात्रस्ततस्ततः॥<br><br>433: संजज्ञे रणभूमौ तु परलोकवहा नदी। शोणितोदा रथावर्ता ध्वजवृक्षास्थिशर्करा॥<br><br>434: भुजनक्रा धनुःस्रोता हस्तिशैला हयोपला। मेदोमजाकर्दमिनी छत्रहंसा गदोडुपा॥<br><br>435: कवचोष्णीषसंच्छन्ना पताकारुचिरदुमा। चक्रचक्रावलीजुष्टा त्रिवेणूरगसंवृता॥<br><br>436: शूराणां हर्षजननी भीरूणां भयवर्धनी। प्रावर्तत नदी रौद्रा कुरुसृञ्जयसंकुला॥<br><br>437: तां नदी परलोकाय वहन्तीमतिभैस्वाम्। तेरुहिननौभिस्तैः : शूराः परिधबाहवः॥<br><br>438: वर्तमाने तदा युद्धे निर्मयादे विशाम्पते। चतुरङ्गक्षये घोरे पूर्वदेवासुरोपमे॥<br><br>439: व्याक्रोशन् बान्धवानन्ये तत्र तत्र परंतप। क्रोशाद्भिर्दयितैरन्ये भयार्ता न निवतिरे। ॥<br><br>440: निर्मर्यादे तथा युद्धे वर्तमाने भयानके। अर्जुनो भीमसेनश्च मोहयांचक्रतुः परान्॥<br><br>441: सा वध्यमाना महती सेना तव नराधिप। अमुह्यत्तत्र तत्रैव योषिन्मदवशादिव॥<br><br>442: मोहयित्वा च तां सेनां भीमसेनधनञ्जयौ। दध्मतुर्वारिजौ तत्र सिंहनादांश्च चक्रतुः॥<br><br>443: श्रुत्वैव तु महाशब्दं धृष्टद्युम्नशिखण्डीनौ। धर्मराजं पुरस्कृत्य मद्रराजमभिद्रुतौ॥<br><br>444: तत्राश्चर्यमपश्याम घोररूपं विशाम्पते। शल्येन सङ्गताः शूरा यदयुध्यन्त भागशः॥<br><br>445: माद्रीपुत्रौ तु रभसौ कृतास्त्रौ युद्धदुर्मदौ। अभ्ययातां त्वरायुक्तौ जिगीषन्तौ परंतप॥<br><br>446: ततो न्यवर्तत बलं तावकं भरतर्षभ। शरैः प्रणुन्नं बहुधा पाण्डवैर्जितकाशिभिः॥<br><br>447: वध्यमाना चमूः सा तु पुत्राणां प्रेक्षतां तव। भेजे दिशो महाराज प्रणुन्ना शरवृष्टिभिः॥<br><br>448: हाहाकारो महाञ्जज्ञे योधानां तव भारत। तिष्ठ तिष्ठेति चाप्यासीद् द्रावितानां महात्मनाम्॥<br><br>449: क्षत्रियाणां सहान्योन्यं संयुगे जयमिच्छताम्। प्राद्रवन्नेव सम्भग्नाः पाण्डवैस्तव सैनिकाः॥<br><br>450: त्यक्त्वा युद्धे प्रियान् पुत्रान् भ्रातृनथ पितामहान्। मातुलान् भागिनेयांश्च वयस्यानपि भारत॥<br><br>451: हयान् द्विपांस्त्वरयन्तो योधा जग्मुः समन्ततः। आत्मत्राणकृतोत्साहास्तावका भरतर्षभ॥<br><br>452: संजय उवाच तत् प्रभग्नं बलं दृष्ट्वा मद्रराजः प्रतापवान्। उवाच सारथिं तूर्णं चोदयाश्वान्महाजवान्॥<br><br>453: एष तिष्ठति वै राजा पाण्डुपुत्रो युधिष्ठिरः। छत्रेण ध्रियमाणेन पाण्डुरेण विराजता॥<br><br>454: अत्र मां प्रापय क्षिप्रं पश्य मे सारथे बलम्। न समर्थो हि मे पार्थः स्थातुमद्य पुरो युधि॥<br><br>455: एवमुक्तस्ततः प्रायान्मद्रराजस्य सारथिः। यत्र राजा सत्यसंधो धर्मपुत्रो युधिष्ठिरः॥<br><br>456: प्रापतत् तच्च सहसा पाण्डवानां महद् बलम्। दधारैको रणे शल्यो वेलोवृत्तमिवार्णवम्॥<br><br>457: पाण्डवानां बलौघस्तु शल्यमासाद्य मारिष। व्यतिष्ठत तदा युद्धे सिन्धोर्वेग इवाचलम्॥<br><br>458: मद्रराजं तु समरे दृष्ट्वा युद्धाय धिष्ठितम्। कुरवः संन्यवर्तन्त मृत्युं कृत्वा निवर्तनम्॥<br><br>459: तेषु राजन् निवृत्तेषु व्यूढानीकेषु भागशः। प्रावर्तत महारौद्रः संग्रामः शोणितोदकः॥<br><br>460: समाळुचित्रसेनं तु नकुलो युद्धदुर्मदः। तौ परस्परमासाद्य चित्रकार्मुकधारिणौ॥<br><br>461: मोघाविव यथोवृत्तौ दक्षिणोत्तरवर्षिणौ। शरतोयैः सिषिचतुस्तौ परस्परमाहवे॥<br><br>462: नान्तरं तत्र पश्यामि पाण्डवस्येतरस्य च। उभौ कृतास्त्रौ बलिनौ रथचर्याविशारदौ॥<br><br>463: परस्परवधे यत्तौ छिद्रान्वेषणतत्परौ। चित्रसेनस्तु भल्लेन पीतेन निशितेन च॥<br><br>464: नकुलस्य महाराज मुष्टिदेशेऽच्छिनद् धनुः। अथैनं छिन्नधन्वानं रुक्मपुङ्खः शिलाशितैः॥<br><br>465: त्रिभिः शरैरसम्भ्रान्तो ललाटे वै समार्पयत्। हयांश्चास्य शरैस्तीक्ष्णैः प्रेषयामास मृत्यवे॥<br><br>466: तथा ध्वजं सारथिं च त्रिभिस्त्रिभिरपातयत्। स शत्रुभुजनिर्मुक्तैर्ललाटस्थैस्त्रिभिः शरैः॥<br><br>467: नकुलः शुशुभे राजंस्त्रिशृङ्ग इव पर्वतः। स च्छिन्नधन्वा विरथः खड्गमादाय चर्म च॥<br><br>468: रथादवातरद् वीरः शैलाग्रादिव केसरी। पझ्यामापततस्तस्य शरवृष्टिं समासृजत्॥<br><br>469: नुकलोऽप्यग्रसत् ता वै चर्मणा लघुविक्रमः। चित्रसेनरथं प्राप्य चित्रयोधी जितश्रमः॥<br><br>470: आरुरोह महाबाहुः सर्वसैन्यस्य पश्यतः। सकुण्डलं समुकुटं सुमनसं स्वायतेक्षणम्॥<br><br>471: चित्रसेनशिरः कायादपाहरत पाण्डवः। स पपात रथोपस्थे दिवाकरसमद्युतिः॥<br><br>472: चित्रसेनं विशस्तं तु दृष्ट्वा तत्र महारथाः। साधुवादस्वनांश्चक्रुः सिंहनादांश्च पुष्कलान्॥<br><br>473: विशस्तं भ्रातरं दृष्ट्वा कर्णपुत्रौ महारथौ। सुषेणः सत्यसेनश्च मुञ्चन्तौ विविधाशरान्॥<br><br>474: ततोऽभ्यधावतां सूर्णं पाण्डवं रथिनां वरम्। जिघांसन्तौ यथा नागं व्याघ्रौ राजन् महावने। ॥<br><br>475: तावभ्यधावतां तीक्ष्णौ द्वावप्येनं महारथम्। शरोधान् सम्यगस्यन्तौ जीमूतौ सलिलं यथा। ॥<br><br>476: स शरैः सर्वतो विद्धः प्रहष्ट इव पाण्डवः। अन्यत् कार्मुकमादाय रथमारुह्य वेगवान्॥<br><br>477: अतिष्ठत रणे वीरः क्रुद्धरूप इवान्तकः। तस्य तौ भ्रातरौ राजशरैः संनतपर्वभिः॥<br><br>478: रथं विशकलीकर्तुं समारब्धौ विशाम्पते। ततः प्रहस्य नकुलश्चतुर्भिश्चतुरो रणे॥<br><br>479: जघान निशितैर्बाणैः सत्यसेनस्य वाजिनः। ततः संधाय नाराचं रुक्मपुङ्ख शिलाशितम्॥<br><br>480: धनुश्चिच्छेद राजेन्द्र सत्यसेनस्य पाण्डवः। अथान्यं रथमास्थाय धनुरादाय चापरम्॥<br><br>481: सत्यसेनः सुषेणश्च पाण्डवं पर्यधावताम्। अविध्यत् तावसम्भ्रान्तौ माद्रीपुत्रः प्रतापवान्॥<br><br>482: द्वाभ्यां द्वाभ्यां महाराज शराभ्यां रणमूर्धनि। सुषेणस्तु ततः क्रुद्धः पाण्डवस्य महद् धनुः॥<br><br>483: चिच्छेद प्रहसन् युद्धे क्षुरप्रेण महारथः। अथान्यद् धनुरादाय नकुलः क्रोधमूर्छितः॥<br><br>484: सुषेण पञ्चभिर्विद्ध्वा ध्वजमेकेन चिच्छिदे। सत्यसेनस्य च धनुर्हस्तावापं च मारिष॥<br><br>485: चिच्छेद तरसा युद्धे तत उच्चुक्रुशुर्जनाः। अथान्यद् धनुरादाय वेगनं भारसाधनम्॥<br><br>486: शरैः संछादयामास समन्तात् पाण्डुनन्दनम्। संनिवार्य तु तान् बाणान् नकुलः परवीरहा॥<br><br>487: सत्यसेनं सुषेणं च द्वाभ्यां द्वाभ्यामविध्यत। तावेन प्रत्यविध्येतां पृथक् पृथगजिह्मगैः॥<br><br>488: सारथिं चास्य राजेन्द्र शितैर्विव्यधतुः शरैः। सत्यसेनो रथेषां तु नकुलस्य धनुस्तथा॥<br><br>489: पृथक्छराभ्यां चिच्छेद कृतहस्त: प्रतापवान्। स रथेऽतिरथस्तिष्ठन् रथशक्तिं परामृशत्॥<br><br>490: स्वर्णदण्डामकुण्ठायां तैलधौतां सुनिर्मलाम्। लेलिहानामिव विभो नागकन्यां महाविषाम्॥<br><br>491: समुद्यम्य च चिक्षेप सत्यसेनस्य संयुगे। सा तस्य हृदयं संख्ये बिभेद च तथा नृप॥<br><br>492: स पपात रथाद् भूमिं गतसत्त्वोऽल्पचेतनः। भ्रातरं निहतं दृष्ट्वा सुषेणः क्रोधमूर्च्छितः॥<br><br>493: अभ्यवर्षच्छरैस्तूर्णं पादातं पाण्डुनन्दनम्। चतुर्भिश्चतुरो वाहान् ध्वजं छित्वा च पञ्चभिः॥<br><br>494: त्रिभिर्वै सारथिं हत्वा कर्णपुत्रो ननाद ह। नकुलं विरथं दृष्ट्वा द्रौपदेयो महारथम्॥<br><br>495: सुतसोमोऽभिदुद्राव परीप्सन् पितरं रणे। ततोऽधिरुह्य नुकलः सुतसोमस्य तं रथम्॥<br><br>496: शुशुभे भरतश्रेष्ठो गिरिस्थ इव केसरी। अन्यत् कार्मुकमादाय सुषेणं समयोधयत्॥<br><br>497: तावुभौ शरवर्षाभ्यां समासाद्य परस्परम्। परस्परवधे यत्नं चक्रतुः सुमहारथौ॥<br><br>498: सुषेणस्तु ततः क्रुद्धः पाण्डवं विशिखैस्त्रिभिः। सुतसोमं तु विंशत्या बाह्वोरुरसि चार्पयत्॥<br><br>499: ततः क्रुद्धो महाराज नकुलः परवीरहा। शरैस्तस्य दिशः सर्वाश्छादयामास वीर्यवान्॥<br><br>500: ततो गृहीत्वा तीक्ष्णाग्रमर्धचन्द्रं सुतेजनम्। सुवेगवन्तं चिक्षेप कर्णपुत्राय संयुगे॥<br><br>501: तस्य तेन शिरः कायाजहार नृपसत्तम। पश्यतां सर्वसैन्यानां तदद्भुतमिवाभवत्॥<br><br>502: स हतः प्रापतद् राजन् नकुलेन महात्मना। नदीवेगादिवारुग्णस्तीरजः पादपो महान्॥<br><br>503: कर्णपुत्रवधं दृष्ट्वा नकुलस्य च विक्रमम्। प्रदुद्राव भयात् सेना तावकी भरतर्षभ॥<br><br>504: तां तु सेनां महाराज मद्रराजः प्रतापवान्। अपादयद् रणे शूरः सेनापतिररिंदमः॥<br><br>505: विभीस्तस्थौ महाराज व्यवस्थाप्य च वाहिनीम्। सिंहनादं भृशं कृत्वा धनुःशब्दं च दारुणम्॥<br><br>506: तावकाः समरे राजन् रक्षिता दृढधन्वना। प्रत्युद्ययुश्च तांस्ते तु समन्ताद् विगतव्यथा:॥<br><br>507: मद्रराजं महेष्वासं परिवार्य समन्ततः। स्थिता राजन् महासेना योद्धुकामा समन्ततः॥<br><br>508: सात्यकिर्भीमसेनश्च माद्रीपुत्रौ च पाण्डवौ। युधिष्ठिरं पुरस्कृत्य ह्रीनिषेवमरिंदमम्॥<br><br>509: परिवार्य रणे वीराः सिंहनादं प्रचक्रिरे। बाणशङ्खरवांस्तीवान् श्वेडाश्च विविधा दधुः॥<br><br>510: तथैव तावकाः सर्वे मद्राधिपतिमञ्जसा । परिवार्य सुसंरब्धाः पुनयुद्धमरोचयन्॥<br><br>511: ततः प्रववृते युद्ध भीरूणां भयवर्धनम्। तावकानां परेषां च मृत्युं कृत्वा निवर्तनम्॥<br><br>512: यथा देवासुरं युद्धं पूर्वमासीद् विशाम्पते। अभीतानां तथा राजन् यमराष्ट्रविवर्धनम्॥<br><br>513: ततः कपिध्वजो राजन् हत्वा संशप्तकान् रणे। अभ्यद्रवत तां सेनां कौरवीं पाण्डुनन्दनः॥<br><br>514: तथैव पाण्डवाः सर्वे धृष्टद्युम्नपरोगमा:। अभ्यधावन्त तां सेनां विसृजन्तः शिताशरान्॥<br><br>515: पाण्डवैरवकीर्णानां सम्मोहः समजायत। न च जजुस्त्वनीकानि दिशो वा विदिशस्तथा॥<br><br>516: आपूर्यमाणा निशितैः शरैः पाण्डवचोदितैः। हतप्रवीरा विध्वस्ता वार्यमाणा समन्ततः॥<br><br>517: कौरव्यवध्यत चमूः पाण्डुपुत्रैर्महारथैः। तथैव पाण्डवं सैन्यं शरै राजन् समन्ततः॥<br><br>518: रणेऽहन्यत पुत्रैस्ते शतशोऽथ सहस्रशः। ते सेने भृशसंतप्ते वध्यमाने परस्परम्॥<br><br>519: व्याकुले समपद्येतां वर्षासु सरिताविव। आविवेश ततस्तीव्र तावकानां महद् भयम्। पाण्डवानां च राजेन्द्र तथाभूते महाहवे॥<br><br>520: संजय उवाच तस्मिन् विलुलिते सैन्ये वध्यमाने परस्परम्। द्रवमाणेषु योधेषु विद्रवत्सु च दन्तिषु॥<br><br>521: कूजतां स्तनतां चैव पदातीनां महाहवे। निहतेषु महाराज हयेषु बहुधा तदा॥<br><br>522: प्रक्षये दारुणे घोरे संहारे सर्वदेहिनाम्। नानाशस्त्रसमावाये व्यतिषक्तरथद्विपे॥<br><br>523: हर्षणे युद्धशौण्डानां भीरूणां भयवर्धने। गाहमानेषु योधेषु परस्परवधैषिषु॥<br><br>524: प्राणादाने महाघोरे वर्तमाने दुरोदरे। संग्रामे घोररूपे तु यमराष्ट्रविवर्धने॥<br><br>525: पाण्डवास्तावकं सैन्यं व्यदमन्निशितैः शरै। तथैव तावका योधा जघ्नुः पाण्डवसैनिकान्॥<br><br>526: तस्मिंतथा वर्तमाने युद्धे भीरुभयावहे। पूर्वाह्ने चापि सम्प्राप्ते भास्करोदयनं प्रति॥<br><br>527: लब्धलक्षाः परे राजन् रक्षितास्तु महात्मना। अयोधयंस्तव बलं मृत्युं कृत्वा निवर्तनम्॥<br><br>528: बलिभिः पाण्डवैर्दृप्तैर्लब्धलक्षैः प्रहारिभिः। कौरव्यसीदत्पृतना मृगीवाग्निसमाकुला॥<br><br>529: तां दृष्ट्वा सीदती सेनां पङ्के गामिव दुर्बलाम्। उजिहीर्षुस्तदा शल्यः प्रायात् पाण्डुसुतान् प्रति॥<br><br>530: मद्रराजः सुसंक्रद्धो गृहीत्वा धनुरुत्तमम्। अभ्यद्रवत संग्रामे पाण्डवानाततायिनः॥<br><br>531: पाण्डवा अपि भूपाल समरे जितकाशिनः। मद्रराजं समासाद्य बिभिदुर्निशितैः शरैः॥<br><br>532: ततः शरशतैस्तीक्ष्णैर्मद्रराजो महारथः। अर्दयामास तां सेनां धर्मराजस्य पश्यतः॥<br><br>533: प्रादुरासन् निमित्तानि नानारूपाण्यनेकशः। चचाल शब्दं कुर्वाणा मही चापि सपर्वता। ॥<br><br>534: सदण्डशूला दीप्तायाः शीर्यमाणाः समन्ततः। उल्का भूमिं दिवः पेतुराहत्य रविमण्डलम्॥<br><br>535: मृगाश्च महिषाश्चापि पक्षिणश्च विशाम्पते। अपसव्यं तदा चक्रुः सेनां ते बहुशो नृप॥<br><br>536: भृगुसूनुधरापुत्रौ शशिजेन समन्वितौ। चरमं पाण्डुपुत्राणां पुरस्तात् सर्वभूभुजाम्॥<br><br>537: शस्त्राग्रेष्वभवज्ज्वाला नेत्राण्याहत्य वर्षती। शिरःस्वलीयन्त भृशं काकोलूकाश्च केतुषु॥<br><br>538: ततस्तद्युद्धमत्युग्रमभवत् सहचारिणाम्। तथा सर्वाण्यनीकानि संनिपत्य जनाधिप॥<br><br>539: अभ्ययुः कौरवा राजन् पाण्डवानामनीकिनीम्। शल्यस्तु शरवर्षेण वर्षन्निव सहस्रदृक्॥<br><br>540: अभ्यवर्षत धर्मात्मा कुन्तीपुत्रं युधिष्ठिरम्। भीमसेनं शरैश्चापि रुक्मपुत्रैः शिलाशितैः॥<br><br>541: द्रौपदेयांस्तथा सर्वान् माद्रीपुत्रौ च पाण्डवौ। धृष्टद्युम्नं च शैनेयं शिखण्डिनमथापि च॥<br><br>542: एकैकं दशभिर्बाणैर्विव्याध स महाबलः। ततोऽसृजद् बाणवर्षं धर्मान्ते मघवानिव॥<br><br>543: ततः प्रभद्रका राजन् सोमकाश्च सहस्रशः। पतिताः पात्यमानाश्च दृश्यन्ते शल्यसायकैः॥<br><br>544: भ्रमराणामिव वाताः शलभानामिव व्रजाः। हादिन्य इव मेघेभ्यः शल्यस्य न्यपतशराः॥<br><br>545: द्विरदास्तुरगाश्चार्ताः पत्तयो रथिनस्तथा। शल्यस्य बाणैरपतन् बभ्रमुळनदंस्तथा॥<br><br>546: आविष्ट इव मद्रेशो मन्युना पौरुषेण च। प्राच्छादयदरीन् संख्ये कालसृष्ट इवान्तकः॥<br><br>547: विनर्दमानो मद्रेशो मेघह्रादो महाबलः। सा वध्यमाना शल्येन पाण्डवानामनीकिनी॥<br><br>548: अजातशत्रु कौन्तेयमभ्यधावद् युधिष्ठिरमा। तां सम्पर्य ततः संख्ये लघुहस्तः शितैः शरैः॥<br><br>549: बाणवर्षेण महता युधिष्ठिरमताडयत्। तमापतन्तं पत्त्यश्वैः क्रुद्धो राजा युधिष्ठिरः॥<br><br>550: अवारयच्छरैस्तीक्ष्णैर्महाद्विपमिवाङ्कुशैः। तस्य शल्यः शरं घोरं मुमोचासीविषोपमम्॥<br><br>551: स निर्भिद्य महात्मानं वेगेनाभ्यपतच गाम्। ततो वृकोदरः क्रुद्धः शल्यं विव्याध सप्तभिः॥<br><br>552: पञ्चभिः सहदेवस्तु नकुलो दशभिः शरैः। द्रौपदेयाश्च शत्रुघ्नं शूरमार्तायनिं शरैः॥<br><br>553: अभ्यवर्षन् महाराज मेघा इव महीधरम्। ततो दृष्ट्वा वार्यमाणं शल्यं पार्थैः समन्ततः॥<br><br>554: कृतवर्मा कृपश्चैव संक्रुद्धावभ्यधावताम्। उलूकश्च महावीर्यः शकुनिश्चापि सौबलः॥<br><br>555: समागम्याथ शनकैरश्वत्थामा महाबलः। तव पुत्राश्च कात्स्येन जुगुपुः शल्यमाहवे॥<br><br>556: भीमसेनं त्रिभिर्विद्ध्वा कृतवर्मा शिलीमुखैः। बाणवर्षेण महता क्रुद्धरूपमवारयत्॥<br><br>557: धृष्टद्युम्नं ततः क्रुद्धो बाणवधैरपीडयत्। द्रौपदेयांश्च शकुनिर्यमौ च द्रौणिरभ्ययात्॥<br><br>558: दुर्योधनो युधां श्रेष्ठ आहवे केशवार्जुनौ। समभ्ययादुग्रतेजाः शरैश्चाप्यहनद् बली॥<br><br>559: एवं द्वन्द्वशतान्यासंस्त्वदीयानां परैः सह। घोररूपाणि चित्राणि तत्र तत्र विशाम्पते॥<br><br>560: ऋक्षवर्णाञ्जघानाश्वान् भोजो भीमस्य संयुगे। सोऽवतीर्य रथोपस्थाद्धताश्वात् पाण्डुनन्दनः॥<br><br>561: कालो दण्डमिवोद्यम्य गदापाणिरयुध्यत। प्रमुखे सहदेवस्य जघानाश्वान् स मद्रराट्॥<br><br>562: ततः शल्यस्य तनयं सहदेवोऽसिनावधीत्। गौतमः पुनराचार्यो धृष्टद्युम्नमयोधयत्॥<br><br>563: असम्भ्रान्तमसम्भ्रान्तो यत्नवान् यत्नवत्तरम्। द्रौपदेयांस्तथा वीरानैकैकं दशभिः शरैः॥<br><br>564: अविद्ध्यदाचार्यसुतो नातिक्रुद्धो हसन्निव। पुनश्च भीमसेनस्य जघानाश्वांस्तथाऽऽहवे॥<br><br>565: सोऽवतीर्य रथातूर्णं हताश्वः पाण्डुनन्दनः। , कालो दण्डमिवोद्यम्य गदां क्रुद्धो महाबलः॥<br><br>566: पोथयामास तुरगान् रथं च कृतवर्मणः। कृतवर्मा त्ववप्लुत्य रथात् तस्मादपाक्रमात्॥<br><br>567: शल्योऽपि राजन् संक्रुद्धो निघ्नन् सोमकपाण्डवान्। पुनरेव शितैर्बाणैयुधिष्ठिरमपीडयत्॥<br><br>568: तस्य भीमो रणे क्रुद्धः संदश्य दशनच्छदम्। विनाशायाभिसंधाय गजामादाय वीर्यवान्॥<br><br>569: यमदण्डप्रतीकाशां कालरात्रिमिवोद्यताम्। गजवाजिमनुष्याणां देहान्तकरणीमपि॥<br><br>570: हेमपट्टपरिक्षिप्तामुल्कां प्रज्वलितामिव। शैक्यां व्यालीमिवात्युग्रां वज्रकल्पामयोमयीम्॥<br><br>571: चन्दनागुरुपङ्काक्तां प्रमदामीप्सितामिव। वसामेदोपदिग्धाङ्गी जिह्वां वैवस्वतीमिव॥<br><br>572: पटुघण्टाशतरवां वासवीमशनीमिव। निर्मुक्ताशीविषाकारां पृक्तां गजमदैरपि॥<br><br>573: त्रासनी सर्वभूतानां स्वसैन्यपरिहर्षिणीम्। मनष्यलोके विख्यातां गिरिशृङ्गविदारणीम्॥<br><br>574: यया कैलासभवने महेश्वरसखं वली। आह्वयामास युद्धाय भीमसेनो महाबलः॥<br><br>575: यया मायामयान् दृप्तान् सुबहून् धनदालये। जघान गुह्यकान् क्रुद्धो नदन् पार्थो महाबलः॥<br><br>576: निवार्यमाणो बहुभिद्रौपद्याः प्रियमास्थितः। तां वज्रमणिरत्नौघकल्मषां वज्रगौरवाम्॥<br><br>577: समुद्यम्य महाबाहुः शल्यमभ्यपतद् रणे। गदया युद्धकुशलस्तया दारुणनादया॥<br><br>578: पोथयामास शल्यस्य चतुरोऽश्वान् महाजवान्। ततः शल्यो रणे क्रुद्धः पीने वक्षसि तोमरम्॥<br><br>579: निचखान नदन वीरो वर्म भित्वा च सोऽभ्ययात्। वृकोदरस्त्वसम्भ्रान्तस्तमेवोद्धृत्य तोमरम्॥<br><br>580: यन्तारं मद्रराज्य निर्बिभेद ततो हृदि। स भिन्नमर्मा रुधिरं वमन् वित्रस्तमानसः॥<br><br>581: पपाताभिमुखो दीनो मद्रराजस्त्वपाक्रमत्। कृतप्रतिकृतं दृष्ट्वा शल्यो विस्मितमानसः॥<br><br>582: गदामाश्रित्य धर्मात्मा प्रत्यमित्रमवैक्षत। ततः सुमनसः पार्था भीमसेनमपूजयन्। ते दृष्टा कर्म संग्रामे घोरमकिष्टकर्मणः॥<br><br>583: संजय उवाच पतितं प्रेक्ष्य यन्तारं शल्य: सर्वायसी गदाम्। आदाय तरसा राजंस्तस्थौ गिरिरिवाचलः॥<br><br>584: तं दीप्तमिव कालाग्निं पाशहस्तमिवान्तकम्। सशृङ्गमिव कैलासं सवज्रमिव वासवम्॥<br><br>585: सशूलमिव हर्यक्षं वने मत्तमिव द्विपम्। जवेनाभ्यपतद् भीम: प्रगृह्य महतीं गदाम्॥<br><br>586: ततः शङ्खप्रणादश्च तूर्याणां च सहस्रशः। सिंहनादश्च संजज्ञे शूराणां हर्षवर्धनः॥<br><br>587: प्रेक्षन्तः सर्वतस्तौ हि योधा योधमहाद्विपौ। तावकाश्चापरे चैव साधु साध्वित्यपूजयन्॥<br><br>588: न हि मद्राधिपादन्यो रामाद् वा यदुनन्दनात्। सोढुमुत्सहते वेगं भीमसेनस्य संयुगे॥<br><br>589: तथा मद्राधिरपस्यापि गदावेगं महात्मनः। सोढुमुत्सहते नान्यो योधो युधि वृकोदरात्॥<br><br>590: तौ वृषाविव नर्दन्तौ मण्डलानि विचेरतुः। आवर्तितौ गदाहस्तौ मद्रराजवृकोदरौ॥<br><br>591: मण्डलावर्तमार्गेषु गदाविहरणेषु च। निर्विशेषमभूद् युद्धं तयोः पुरुषिसंहयोः॥<br><br>592: तप्तहेममयैः शुभैर्बभूव भयवर्धिनी। अग्निज्वालैरिवाबद्धा पट्टैः शल्यस्य सा गदा॥<br><br>593: तथैव चरतो मार्गन् मण्डलेषु महात्मनः। विद्युदभ्रप्रतीकाशा भीमस्य शुशुभे गदा॥<br><br>594: ताडिता मद्रराजेन भीमस्य गदया गदा। दह्यमानेव खे राजन् साऽसृजत् पावकार्चिषः॥<br><br>595: तथा भीमेन शल्यस्य ताडिता गदया गदा। अङ्गारवर्षं मुमुचे तदद्भुतमिवाभवत्॥<br><br>596: दन्तैरिव महानागौ शृङ्गैरिव महर्षभौ। तौत्रैरिव तदान्योन्यं गदाग्राभ्यां निजघ्नतुः॥<br><br>597: तौ गदाभिहतैर्गात्रैः क्षणेन रुधिरोक्षितौ। प्रेक्षणीयतरावास्तां पुष्पिताविव किंशुकौ॥<br><br>598: गदया मद्रराजस्य सव्यदक्षिणमाहतः। भीमसेनो महाबाहुन् चचालाचलो तथा॥<br><br>599: तथा भीमगदावैगैस्ताड्यमानो मुहुर्मुहुः। शल्यो न विव्यथे राजन् दन्तिनेव महागिरिः॥<br><br>600: शुश्रुवे दिक्षु सर्वासु तयोः पुरुषसिंहयोः। गदानिपातसंहादो वज्रयोरिव नि:स्वनः॥<br><br>601: निवृत्य तु महावीर्यो समुच्छ्रितमहागदौ। पुनरन्तरमार्गस्थौ मण्डलानि विचेरतुः॥<br><br>602: अथाभ्येत्य पदान्यष्टौ संनिपातोऽभवत् तयोः। उद्यम्य लोहदण्डाभ्यामतिमानुषकर्मणोः॥<br><br>603: पोथयन्तौ तदान्योन्यं मण्डलानि विचेरतुः। क्रियाविशेषं कृतिनौ दर्शयामासतुस्तदा॥<br><br>604: अथोद्यम्य गदे घोरे सशृङ्गाविव पर्वतौ। तावाजघ्नतुरन्योन्यं मण्डलानि विचेरतुः॥<br><br>605: क्रियाविशेषकृतिनौ रणभूमितलेऽचलौ। तौ परस्परसंरम्भाद् गदाभ्यां सुभृशसातौ॥<br><br>606: युगपत् पेततुर्वीरावुभाविन्द्राध्वजाविव। उभयोः सेनयोर्वीरास्तदा हाहाकृतोऽभवन्॥<br><br>607: भृशं मर्माण्यभिहताबुभावास्तां सुविह्वलौ। ततः स्वरथमारोप्य मद्राणामृषभं रणे॥<br><br>608: अपोवाह कृपः शल्यं तूर्णमायोधनादथ। क्षीणवद् विह्वलत्वात् तु निमेषात् पुनरुत्थितः॥<br><br>609: भीमसेनो गदापाणि: समाह्वयत मद्रपम्। ततस्तु तावकाः शूरा नानाशस्त्रसमायुताः॥<br><br>610: नानावादित्रशब्देन पाण्डुसेनामयोधयन्। भुजावुच्छ्रित्य शस्त्रं च शब्देन महता ततः॥<br><br>611: अभ्यद्रवन् महाराज दुर्योधनपुरोगमाः। तदनीकमभिप्रेक्ष्य ततस्ते पाण्डुनन्दनाः॥<br><br>612: प्रययुः सिंहनादेन दुर्योधनपुरोगमान्। तेषामापततां तूर्णं पुत्रस्ते भरतर्षभ॥<br><br>613: प्रासेन चेकितानं वै विव्याध हृदयं भृशम्। स पपात रथोपस्थे तव पुत्रेण ताडितः॥<br><br>614: रुधिरौघपरिस्किन्नः प्रविश्य विपुलं तमः। चेकितान् हतं दृष्ट्वा पाण्डवेया महारथाः॥<br><br>615: असक्तमभ्यवर्षन्त शरवर्षाणि भागशः। तावकानामनीकेषु पाण्डवा जितकाशिनः॥<br><br>616: व्यचरन्त महाराज प्रेक्षणीयाः समन्ततः। कृपश्च कृतवर्मा च सौबलश्च महारथः॥<br><br>617: अयोधयन् धर्मराजं मद्रराजपुरस्कृताः। भारद्वाजस्य हन्तारं भूरिवीर्यपराक्रमम्॥<br><br>618: दुर्योधनो महाराज धृष्टद्युम्नमयोधयत्। त्रिंसाहस्रास्तथा राजंस्तव पुत्रेण चोदिताः॥<br><br>619: अयोधयन्त विजयं द्रोणपुत्रपुरस्कृताः। विजये धृतसंकल्पाः समरे त्यक्तजीविताः॥<br><br>620: प्राविशंस्तावका राजन् हंसा इव महत् सरः। ततो युद्धमभूद् घोरं परस्परवधैषिणाम्॥<br><br>621: अन्योन्यवधसंयुक्तमन्योन्यप्रीतिवर्धनम्। तस्मिन् प्रवृत्ते संग्रामे राजन् वीरवरक्षये॥<br><br>622: अनिलेनेरितं घोरमुक्तस्थौ पार्थिवं रजः। श्रवणान्नामधेयानां पाण्डवानां च कीर्तनात्॥<br><br>623: परस्परं विजानीमो यदयुद्ध्यन्नभीतवत्। तद्रजः पुरुषव्याघ्र शोणितेन प्रशामितम्॥<br><br>624: दिशश्च विमला जातास्तस्मिंस्तमसि नाशिते। तथा प्रवृत्ते संग्रामे घोररूपे भयानके॥<br><br>625: तावकानां परेषां च नासीत् कश्चित् पराङ्मुखः। ब्रह्मलोकपरा भूत्वा प्रार्थयन्तो जयं युधि॥<br><br>626: सुयुद्धेन पराक्रान्ता नराः स्वर्गमभीप्स्वः। भर्तृपिण्डविमोक्षार्थं भर्तृकार्यविनिश्चिताः॥<br><br>627: स्वर्गसंसक्तमनसो योधा युयुधिरे तदा। नानारूपाणि शस्त्राणि विसृजन्तो महारथाः॥<br><br>628: अन्योन्यमभिगर्जन्तः प्रहरन्तः परस्परम्। हत विध्यत गृह्णीत प्रहरध्वं निकृन्तत॥<br><br>629: इति स्म वाचः श्रूयन्ते तव तेषां च वै बले। ततः शल्यो महाराज धर्मपुत्रं युधिष्ठिरम्॥<br><br>630: विव्याध निशितैर्बाणैर्हन्तुकामो महारथम्। तस्य पार्थो महाराज नाराचान् वै चतुर्दश॥<br><br>631: मर्माण्युद्दिश्य मर्मज्ञो निचखान हसन्निव। आवार्य पाण्डवं बाणैर्हन्तुकामो महाबलः॥<br><br>632: विव्याध समरे क्रुद्धो बहुभिः कङ्कपत्रिभिः। अथ भूयो महाराज शरेणानतपर्वणा॥<br><br>633: युधिष्ठिरं समाजम्ने सर्वसैन्यस्य पश्यतः। विव्याध निशितैर्बाणैः कङ्कबर्हिणवाजितैः। धर्मराजोऽपि संक्रुद्धो मद्रराजं महायशाः॥<br><br>634: चन्द्रसेनं च सप्तात्या सूतं च नवभिः शरैः॥<br><br>635: द्रुमसेनं चतुःषष्ट्या निजघान महारथः। चक्ररथे हते शल्यः पाण्डवेन महात्मना॥<br><br>636: निजघान ततो राजश्चेदीन् वै पञ्चविंशतिम्। सात्यकिं पञ्चविशत्या भीमसेनं च पञ्चभिः॥<br><br>637: माद्रीपुत्रौ शतेनाजौ विव्याध निशितैः शरैः। एवं विचरतस्तस्य संग्रामे राजसत्तम॥<br><br>638: सम्प्रेषयच्छितान् पार्थः शरानाशीविषोपमान्। ध्वजाग्रं चास्य समरे कुन्तीपुत्रो युधिष्ठिरः॥<br><br>639: प्रमुखे वर्तमानस्य भल्लेनापाहरद् रथात्। पाण्डुपुत्रेण वै तस्य केतुं छिन्नं महात्मना॥<br><br>640: निपतन्तमपश्याम गिरिशृङ्गमिवाहतम्। ध्वजं निपतितं दृष्ट्वा पाण्डवं च व्यवस्थितम्॥<br><br>641: संक्रुद्धो मद्रराजोऽभूच्छरवर्षं मुमोच ह। शल्य: सायकवर्षेण पर्जन्य इव वृष्टिमान्॥<br><br>642: अभ्यवर्षदमेयात्मा क्षत्रियान् क्षत्रियर्षभः। सात्यकिं भीमसेनं च माद्रीपुत्रौ च पाण्डवौ॥<br><br>643: एकैकं पञ्चभिर्विध्वा युधिष्ठिरमपीडयत्। ततो बाणमयं जालं विततं पाण्डवोरसि॥<br><br>644: अपश्याम महाराज मेघजालमिवोद्गतम्। तस्य शल्यो रणे क्रुद्धः शरैः संनतपर्वभिः॥<br><br>645: दिशः संछादयामास प्रदिशश्च महारथः। ततो युधिष्ठिरो राजा बाणजालेन पीडितः। बभूवाद्भुतविक्रान्तो जम्भो वृत्रहणा यथा॥<br><br>646: संजय उवाच पीडिते धर्मराजे तु मद्रराजेन मारिष। सात्यकिर्भीमसेनश्च माद्रीपुत्रौ च पाण्डवौ॥<br><br>647: परिवार्य रथैः शल्यं पीडयामासुराहवे। तमेकं बहुभिर्दृष्ट्वा पीड्यमानं महारथैः॥<br><br>648: साधुवादो महाञ्जज्ञे सिद्धाश्चासन् प्रहर्षिताः। आश्चर्यमित्यभाषन्त मुनयश्चापि सङ्गताः॥<br><br>649: भीमसेनो रणे शल्यं शल्यभूतं पराक्रमे। एकेन विद्ध्वा बाणेन पुनर्विव्याध सप्तभिः॥<br><br>650: सात्यकिश्च शतेनैनं धर्मपुत्रपरीप्सया। मद्रेश्वरमवाकीर्य सिंहनादमथानदत्॥<br><br>651: नकुलः पञ्चभिश्चैनं सहदेवश्च पञ्चभिः। विद्ध्वा तं तु पुनस्तूर्णं ततो विव्याध सप्तभिः॥<br><br>652: स तु शूरो रणे यत्तः पीडितस्तैर्महारथैः। विकृत्य कार्मुकं घोरं वेगनं भारसाधनम्॥<br><br>653: सात्यकिं पञ्चविंशत्या शल्यो विव्याध मारिष। भीमसेनं तु सप्तत्या नुकलं सप्तभिस्तथा॥<br><br>654: ततः सविशिखं चापं सहदेवस्य धन्विनः। छित्त्वा भल्लेन समरे विव्याधैनं त्रिसप्तभिः॥<br><br>655: सहदेवस्तु समरे मातुलं भूरिवर्चसम्। सज्यमन्यद् धनुः कृत्वाः पञ्चभिः समताडयत्॥<br><br>656: शरैराशीविषाकारैर्ध्वलज्वलनसंनिभैः। सारथिं चास्य समरे शरेणानतपर्वणा॥<br><br>657: विव्याध भृशसंक्रुद्धस्तं वै भूयस्त्रिभिः शरैः। भीमसेनस्तु सप्तत्या सात्यकिर्नवभिः शरैः॥<br><br>658: धर्मराजस्तथा षष्ट्या गात्रे शल्यं समार्पयत्। । ततः शल्यो महाराज निर्विद्धस्तैर्महारथैः॥<br><br>659: सुस्राव रुधिरं गात्रैगैरिकं पर्वतो यथा। तांश्च सर्वान् महेष्वासान् पञ्चभिः पञ्चभिः शरैः॥<br><br>660: विव्याध तरसा राजस्तदद्भुतमिवाभवत्। ततोऽपरेण भल्लेन धर्मपुत्रस्य मारिष॥<br><br>661: धनुश्चिच्छेद समरे सज्यं स सुमहारथः। अथान्यद् धनुरादाय धर्मपुत्रो युधिष्ठिरः॥<br><br>662: साश्वसूतध्वजरथं शल्यं प्राच्छादयच्छरैः। स च्छाद्यमानः समरे धर्मपुत्रस्य सायकैः॥<br><br>663: युधिष्ठिरमथाविध्यद् दशभिर्निशितैः शरैः। सात्यकिस्तु ततः क्रुद्धो दर्मपुत्रे शरार्दिते॥<br><br>664: मद्राणामधिपं शूरं शरैविव्याध पञ्चभिः। स सात्यके प्रचिच्छेद क्षुरप्रेण महद् धनुः॥<br><br>665: भीमसेनमुखांस्तांश्च त्रिभिस्त्रिभिरताडयत्। तस्य क्रुद्धो महाराज सात्यकिः सत्यविक्रमः॥<br><br>666: तोमरं प्रेषयामास स्वर्णदण्डं महाधनम्। भीमसेनोऽथ नाराचं ज्वलन्तमिव पन्नगम्॥<br><br>667: नकुलः समरे शक्तिं सहदेवो गदां शुभाम्। धर्मराजः शतघ्नीं च जिघासुः शल्यमाहवे॥<br><br>668: तानापतत एवाशु पञ्चानां वै भुजच्युतान्। वारयामास समरे शस्त्रसङ्घः स मद्रराट्॥<br><br>669: सात्यकिप्रहितं शल्यो भल्लैश्चिच्छेद तोमरम्। प्रहितं भीमसेनेन शरं टनकभूषणम्॥<br><br>670: द्विधा चिच्छेद समरे कृतहस्तः प्रतापवान्। नकुलप्रेषितां शक्तिं हेमदण्डां भयावहाम्॥<br><br>671: गदां च सहदेवेन शरौघैः समवारयत्। शराभ्यां च शतघ्नीं तां राज्ञश्चिच्छेद भारत॥<br><br>672: पश्यतां पाण्डुपुत्राणां सिंहनादं ननाद च। नामृष्यत्तत्र शैनेयः शत्रोविजयमाहवे॥<br><br>673: अथान्यद् धनुरादाय सात्यकिः क्रोधमूर्च्छितः। द्वाभ्यां मद्रेश्वरं विद्ध्वा सारथिं च त्रिभिः शरैः॥<br><br>674: ततः शल्यो रणे राजन् सर्वास्तान् दशभिः शरैः। विव्याध भृशसंक्रुद्धस्तोत्रैरिव महाद्विपान्॥<br><br>675: ते वार्यमाणाः समरे मद्रराज्ञा महारथाः। न शेकुः सम्मुखे स्थातुं तस्य शत्रुनिषूदनाः॥<br><br>676: ततो दुर्योधनो राजा दृष्ट्वा शल्यस्य विक्रमम्। निहतान् पाण्डवान् मेने पञ्चालानथ सृञ्जयान्॥<br><br>677: ततो राजन् महाबाहुर्भीमसेनः प्रतापवान्। संत्यज्य मनसा प्राणान् मद्राधिपमयोधयत्॥<br><br>678: नकुलः सहदेवश्च सात्यकिश्च महारथः। परिवार्य तदा शल्यं समन्ताद व्यकिरशरैः॥<br><br>679: स चतुर्भिर्महेष्वासैः पाण्डवानां महारथैः। वृतस्तान् योधयामास मद्राराजः प्रतापवान्॥<br><br>680: तस्य धर्मसुतो राजन् क्षुरप्रेण महाहवे। चक्ररक्षं जघानाशु मद्रराजस्य पार्थिवः॥<br><br>681: तस्मिंस्तु निहते शूरे चक्ररक्षे महारथे। मद्रराजोऽपि बलवान् सैनिकानावृणोच्छरैः॥<br><br>682: समावृतांस्ततस्तांस्तु राजन् वीक्ष्य स्वसैनिकान्। चिन्तयामास समरे धर्मपुत्रो युधिष्ठिरः॥<br><br>683: कथं नु समरे शक्यं तन्माधववचो महत्। न हि क्रुद्धो रणे राजा क्षपयेत बलं मम॥<br><br>684: ततः सरथनागाश्वाः पाण्डवाः पाण्डुपूर्वज। मद्रराजं समासेदुः पीडयन्तः समन्ततः॥<br><br>685: नानाशस्त्रौघबहुलां शस्त्रावृष्टिं समुद्यताम्। व्यधमत् समरे राजा महाभ्राणीव मारुतः॥<br><br>686: ततः कनकपुङ्खां तां शल्यक्षिप्तां वियद्गताम्। शरवृष्टिमपश्याम शलभानामिवायतिम्॥<br><br>687: ते शरा मद्रराजेन प्रेषिता रणमूर्धनि। समपतन्तः स्म दृश्यन्ते शलभानां व्रजा इव॥<br><br>688: मद्रराजधनुर्मुक्तैः शरैः कनकभूषणैः। निरन्तरमिवाकाशं सम्बभूव जनाधिप॥<br><br>689: न पाण्डवानां नास्माकं तत्र किञ्चिद् व्यदृश्यत। बाणान्धकारे महति कृते तत्र महाहवे॥<br><br>690: मद्रराजेन बलिना लाघवाच्छरवृष्टिभिः। चाल्यमानं तु तं दृष्ट्वा पाण्डवानां बलार्णवम्॥<br><br>691: विस्मयं परमं जग्मुर्देवगन्धर्वदानवाः। स तु तान् सर्वतो यत्ताशरैः संछाद्य मारिप॥<br><br>692: धर्मराजमवच्छाद्य सिंहवद् व्यनदन्मुहुः। ते च्छन्नाः समरे तेन पाण्डवानां महारथाः॥<br><br>693: नाशक्नुवंस्तदा युद्धे प्रत्युद्यातुं महारथम्। धर्मराजपुरोगास्तु भीमसेनमुखा रथाः। न जहुः समरे शूरं शल्यमाहवशोभिनम्॥<br><br>694: संजय उवाच अर्जुनो द्रौणिना विद्धो युद्धे बहुभिरायसैः। तस्य चानुचरैः शूरैस्त्रिगर्तानां महारथैः॥<br><br>695: द्रौणिं विव्याध समरे त्रिभिरेव शिलीमुखैः। तथेतरान् महेष्वासान् द्वाभ्यां द्वाभ्यां धनंजयः॥<br><br>696: भूयश्चैव महाराज शरवर्षैरवाकिरत्। शरकण्टकितास्ते तु तावका भरतर्षभ॥<br><br>697: न जहुः पार्थमासाद्य ताड्यमानाः शितैः शरैः। अर्जुनं रथवंशेन द्रोणपुत्रपुरोगमाः॥<br><br>698: अयोधयन्त समरे परिवार्य महारथाः। तैस्तु क्षिप्ता: शरा राजन् कार्तस्वरविभूषिताः॥<br><br>699: अर्जुनस्य रथोपस्थं पूरयामासुरञ्जसा। तथा कृष्णौ महेष्वासौ वृषभौ सर्वधन्विनाम्॥<br><br>700: शरैर्वीक्ष्य विनुन्नाङ्गौ प्रहृष्टा युद्धदुर्मदाः। कूबरं रथचक्राणि ईषा योक्त्राणि वा विभो॥<br><br>701: युगं चैवानुकर्षं च शरभूतमभूत्तदा। नैतादृशं दृष्टपूर्वं राजन् नैव च नस श्रुतम्॥<br><br>702: यादृशं तत्र पार्थस्य तावकाः सम्प्रचक्रिरे। स रथः सर्वतो भाति चित्रपुङ्खैः शितैः शरैः॥<br><br>703: उल्काशतैः सम्प्रदीप्तं विमानमिव भूतले। ततोऽर्जुनो महाराज शरैः सन्नतपर्वभिः॥<br><br>704: अवाकिरत्तां पृतनां मघो वृष्ट्येव पर्वतम्। ते वध्यमानाः समरे पार्थनामाङ्कितैः शरैः॥<br><br>705: पार्थभूतममन्यन्त प्रेक्षमाणास्तथाविधम्। कोपोद्धृतशरज्वालो धनुःशब्दानिलो महान्॥<br><br>706: सैन्येन्धनं ददाहाशु तावकं पार्थपावकः। चक्राणां पततां चापि युगानां च धरातले॥<br><br>707: तूणीराणां पताकानां ध्वजानां च रथैः सह। ईषाणामनुकर्षाणां त्रिवेणूनां च भारत॥<br><br>708: अक्षाणमथ योक्त्राणां प्रतोदानां च सर्वशः। शिरसां पततां चापि कुण्डलोष्णीषधारिणाम्॥<br><br>709: भुजानां च महाभाग स्कन्धानां च समन्ततः। छत्राणां व्यजनैः सार्धं मुकुटानां च राशयः॥<br><br>710: समदृश्यन्त पार्थस्य रथमार्गेषु भारत। तत: क्रुद्धस्य पार्थस्य रथमार्गे विशाम्पते॥<br><br>711: अगम्यरूपा पृथिवी मांसशोणितकर्दमा। भीरूणां त्रासजननी शूराणां हर्षवर्धिनी॥<br><br>712: बभूव भरतश्रेष्ठ रुद्रस्याक्रीडनं यथा। हत्वा तु समरे पार्थः सहस्रे द्वे परंतपः॥<br><br>713: रथानां सवरूथानां विधूमोऽग्निरिव ज्वलन्। यथा हि भगवानग्निर्जगद् दग्ध्वा चराचरम्॥<br><br>714: विधूमो दृश्यते राजंस्तथा पार्थो धनंजयः। द्रौणिस्तु समरे दृष्ट्वा पाण्डवस्य पराक्रमम्॥<br><br>715: रथेनातिपताकेन पाण्डवं प्रत्यवारयत्। तावुभौ पुरुषव्याघ्रौ तावुभौ धन्विनां वरौ॥<br><br>716: समीयतुस्तदाऽन्योन्यं परस्परवधैषिणौ। तयोरासीन्महाराज बाणवर्षं सुदारुणम्॥<br><br>717: जीमूतयोर्यथा वृष्टिस्तपान्ते भरतर्षभ। अन्योन्यस्पर्धिनौ तौ तु शरैः सन्नतपर्वभि॥<br><br>718: ततक्षतुस्तदाऽन्योन्यं शृङ्गाभ्यां वृषभाविव। तयोर्युद्धं महाराज चिरं सममिवाभवत्॥<br><br>719: शस्त्राणां सङ्गमश्चैव घोरस्तत्राभवत् पुनः। ततोऽर्जुनं द्वादशभी रुक्मपुङ्खैः सुतेजनैः॥<br><br>720: वासुदेवं च दशभिद्रौणिर्विव्याध भारत। ततः प्रहर्षाद् बीभत्सुर्व्याक्षिपद् गाण्डिवं धनुः॥<br><br>721: मानयित्वा मुहुर्तं तु गुरुपुत्रं महाहवे। व्यश्वसूतरथं चक्रे सव्यसाची परन्तपः॥<br><br>722: मृदुपूर्वं ततश्चैनं पुनः पुनरताडयत्। हताश्वे तु रथे तिष्ठन् द्रोणपुत्रस्त्वयस्मयम्॥<br><br>723: मुसलं पाण्डुपुत्राय चिक्षेप परिघोपमम्। तमापतन्तं सहसा हेमपट्टविभूषितम्॥<br><br>724: चिच्छेद सप्तधा वीरः पार्थः शत्रुनिबर्हणः। स च्छिन्नं मुसलं दृष्ट्वा द्रौणिः परमकोपनः॥<br><br>725: आददे परिघं घोरं नगेन्द्रिशिखरोपमम्। चिक्षेप चैव पार्थाय द्रौणियुद्धविशारदः॥<br><br>726: तमन्तकमिव क्रुद्धं परिघं प्रेक्ष्य पाण्डवः। अर्जुनस्त्वरितो जघ्ने पञ्चभिः सायकोत्तमैः॥<br><br>727: स च्छिनः पतितो भूमौ पार्थबाणैर्महाहवे। दारयन् पृथिवीन्द्राणं मनांसीव च भारत॥<br><br>728: ततोऽपरैस्त्रिभिर्भल्लैद्रौणिं विव्याध पाण्डवः। सोऽतिविद्धो बलवता पार्थेन सुमहात्मना॥<br><br>729: नाकम्पत तदा द्रौणिः पौरुषे स्वे व्यवस्थितः। सुरथं च ततो राजन् भारद्वाजो महारथम्॥<br><br>730: अवाकिरच्छरवातैः सर्वक्षत्रस्य पश्यतः। ततस्तु सुरथोऽप्याजौ पञ्चालानां महारथः॥<br><br>731: विकर्षन् वै धनुः श्रेष्ठं सर्वभारसहं दृढम्॥<br><br>732: ज्वलनाशीविषनिभैः शरैश्चैनमवाकिरत्। सुरथन्तं ततः क्रुद्धमापतन्तं महारथम्॥<br><br>733: चुकोप समरे द्रौणिर्दण्डाहत इवोरगः। त्रिशिखां भृकुटीं कृत्वा सृक्किणी परिसंलहन्॥<br><br>734: उद्वीक्ष्य सुरथं रोषाद् धनुर्ध्यामवमृज्य च। मुमोच तीक्ष्णं नाराचं यमदण्डोपमद्युतिम्॥<br><br>735: स तस्य ह्रदयं भित्त्वा प्रविवेशातिवेगितः। शक्राशनिरिवोत्सृष्टो विदार्य धरणीतलम्॥<br><br>736: ततः स पतितो भूमौ नाराचेन समाहतः। वज्रेण च यथा शृङ्ख पर्वतस्येव दीर्यतः॥<br><br>737: तस्मिन् विनिहते वीरे द्रोणपुत्रः प्रतापवान्। आरुरोह रथं तूर्णं तमेव रथिनां वरः॥<br><br>738: ततः सजो महाराज द्रौणिराहवदुर्मदः। अर्जुनं योधयामास संशप्तकवृतो रणे॥<br><br>739: तत्र युद्धं महचासीदर्जुनस्य परैः सह। मध्यंदिनगते सूर्ये यमराष्ट्रविवर्धनम्॥<br><br>740: तत्राश्चर्यमपश्याम दृष्ट्वा तेषां पराक्रमम्। यदेको युगपद् वीरान् समयोधयदर्जुनः॥<br><br>741: विमर्दः सुमहानासीदेकस्य बहुभिः सह। शतक्रतुर्यथा पूर्वं महत्या दैत्यसेनया॥<br><br>742: संजय उवाच दुर्योधनो महाराज धृष्टद्युम्नश्च पार्षतः। चक्रतुः सुमहद् युद्धं शरशक्तिसमाकुलम्॥<br><br>743: तयोरासन् महाराज शरधारा: सहस्रशः। अम्बुदानां यथा काले जलधाराः समन्ततः॥<br><br>744: राजा च पार्षतं विद्ध्वा शरैः पञ्चभिराशुगैः। द्रोणहन्तारमुरेषु पुनर्विव्याध सप्तभिः॥<br><br>745: धृष्टद्युम्नस्तु समरे बलवान् दृढविक्रमः। सप्तत्या विशिखानां वै दुर्योधनमपीडयत्॥<br><br>746: पीडितं वीक्ष्य राजानं सोदर्या भरतर्षभ। महत्या सेनया सार्धं परिवः स्म पार्षतम्॥<br><br>747: स तैः परिवृतः शूर सर्वतोऽतिस्थैर्भृशम्। व्यचरत् समरे राजन् दर्शयन्नस्त्रलाघवम्॥<br><br>748: शिखण्डी कृतवर्माणं गौतमं च महारथम्। प्रभद्रकैः समायुक्तो योधयामास धन्विनौ॥<br><br>749: तत्रापि सुमहद् युद्धं घोररूपं विशाम्पते। प्राणान् सन्त्यजतां युद्धे प्राणद्यूताभिदेवने॥<br><br>750: शल्यः सायकवर्षाणि विमुञ्चन् सर्वतोदिशम्। पाण्डवान् पीडयामास ससात्यकिवृकोदरान्॥<br><br>751: तथा तौ तु यमौ युद्धे यमतुल्यपराक्रमौ। योधयामास राजेन्द्र वीर्येणास्त्रबलेन च॥<br><br>752: शल्यसायकनुन्नानां पाण्डवानां महामृधे। त्रातारं नाभ्यगच्छन्त केचित्तत्र महारथः॥<br><br>753: ततस्तु नकुलः शूरो धर्मराजे प्रपीडते। अभिदुद्राव वेगेन मातुलं मातृनन्दनः॥<br><br>754: संछाद्य समरे शल्यं नकुलः परवीरहा। विव्याध चैनं दशभिः स्मयमानः स्तनान्तरे॥<br><br>755: सर्वपारसवैर्बाणैः कर्मारपरिमार्जितैः। स्वर्णपुङ्खः शिलाधौतैर्धनुर्यन्त्रप्रचोदितैः॥<br><br>756: शल्यस्तु पीडितस्तेन स्वस्रीयेण महात्मना। नकुलं पीडयामास पत्रिभिर्नतपर्वभिः॥<br><br>757: ततो युधिष्ठिरो राजा भीमसेनोऽथ सात्यकिः। सहदेवश्च माद्रेयो मद्रराजमुपाद्रवन्॥<br><br>758: तानापतत एवाशु पूरयाणान् रथस्वनैः। दिशश्च विदिशश्चैव कम्पयानांश्च मेदिनीम्॥<br><br>759: प्रतिजग्राह समरे सेनापतिरमित्रजित्। युधिष्ठिरं त्रिभिर्विद्ध्वा भीमसेनं च पञ्चभिः॥<br><br>760: सात्यकिं च शतेनाजौ सहदेवं त्रिभिः शरैः। ततस्तु शसरं चापं नुकलस्य महात्मनः॥<br><br>761: मद्रेश्वरः क्षुरप्रेण तदा मारिष चिच्छेिदे। तदशीर्यत विच्छिन्नं धनुः शल्यस्य सायकैः॥<br><br>762: अथान्यद् धनुरादाय माद्रीपुत्रो महारथः। मद्रराजरथं तूर्णं पूरयामास पत्रिभिः॥<br><br>763: युधिष्ठिरस्तु मद्रेशं सहदेवश्च मारिष। दशभिर्दशभिर्बाणैरुरस्येनमविध्यताम्॥<br><br>764: भीमेसेनस्तु तं षष्ट्या सात्यकिर्दशभिः शरैः। मद्रराजमभिद्रुत्य जघ्नतुः कङ्कपत्रिभिः॥<br><br>765: मद्रराजस्ततः क्रुद्धः सात्यकि नवभिः शरैः। विव्याध भूयः सप्तत्या शराणां नतपर्वणाम्॥<br><br>766: अथास्य सशरं चापं मुष्टौ चिच्छेद मारिष। हयांश्च चतुरः संख्ये प्रेषयामास मृत्यवे॥<br><br>767: विरथं सात्यकि कृत्वा मद्रराजो महारथः। विशिखानां शतैनैनमाजघान समन्ततः॥<br><br>768: माद्रीपुत्रौ च संरब्धौ भीमसेनं च पाण्डव। युधिष्ठिरं च कौरव्य विव्याध दशभिः शरैः॥<br><br>769: तत्राद्भुतमपश्याम मद्रराजस्य पौरुषम्। यदेनं सहिताः पार्था नाभ्यवर्तन्त संयुगे॥<br><br>770: अथान्यं रथमास्थाय सात्यकिः सत्यविक्रमः। पीडितान् पाण्डवान् दृष्ट्वा मद्रराजवशंगतान्॥<br><br>771: अभिदुद्राव वेगेन मद्राणामधिपं बलात्। आपतन्तं रथं तस्य शल्यः समितिशोभनः॥<br><br>772: प्रत्युद्ययौ रथेनैव मत्तो मत्तमिव द्विपम्। स संनिपातस्तुमुलो बभूवाद्भुतदर्शनः॥<br><br>773: सात्यकिश्चैव शूरस्य मद्राणामधिपस्य च। यादृशो वै पुरा वृत्तः शम्बरामरराजयोः॥<br><br>774: सात्यकिः प्रेक्ष्य समरे मद्रराजमवस्थितम्। विव्याध दशभिर्बाणैस्तिष्ठ तिष्ठेति चाब्रवीत्॥<br><br>775: मद्रराजस्तु सुभृशं विद्धस्तेन महात्मना। सात्यकिं प्रतिविव्याध चित्रपुङः शितैः शरै॥<br><br>776: ततः पार्था महेष्वासाः सात्वताभिसृतं नृपम्। अभ्यवर्तन रथैस्तूर्णं मातुलं वधकाझ्या॥<br><br>777: तत आसीत् परामर्दस्तुमुलः शोणितोदकः। शूराणां युध्यमानानां सिंहानामिव नर्दताम्॥<br><br>778: तेषामासीन्महाराज व्यतिक्षेपः परस्परम्। सिंहानामामिषेप्सूनां कूजतामिव संयुगे॥<br><br>779: तेषां बाणसहस्रौघैराकीर्णा वसुधाभवत्। अन्तरिक्षं च सहसा बाणभूतमभूत्तदा॥<br><br>780: शरान्धकारं सहसा कृतं तत्र समन्ततः। अभ्रच्छायेव संजज्ञे शरैर्मुक्तैर्महात्मभिः॥<br><br>781: तत्र राजशरैर्मुक्तैर्निर्मुक्तैरिव पन्नगैः। स्वर्णपुङ्खः प्रकाशद्भिर्व्यरोचन्त दिशस्तदा। ॥<br><br>782: तत्राद्भुतं परं चक्रे शल्यः शत्रुनिबर्हणः। यदेकः समरे शूरो योधयामास वै बहून्॥<br><br>783: मद्रराजभुजोत्सष्टैः कङ्कबर्हिणवाजितैः। सम्पतद्भिः शरैोरैरवाकीर्यत मेदिनी॥<br><br>784: तत्र शल्यरथं राजन् विचरन्तं महाहवे। अपश्याम यथापूर्वं शक्रस्यासुरसंक्षये॥<br><br>785: संजय उवाच ततः सैन्यास्तव विभो मद्रराजपुरस्कृताः। पुनरभ्यद्रवन् पार्थान् वेगेन महता रणे॥<br><br>786: पीडितास्तावकाः सर्वे प्रधावन्तो रणोत्कटाः। क्षणेन चैव पार्थस्ते बहुत्वात् समलोडयन्॥<br><br>787: ते वध्यामानाः समरे पाण्डवा नावतस्थिरे। निवार्यमाणा भीमेन पश्यतोः कृष्णयोस्तदा॥<br><br>788: ततो धनंजयः क्रुद्धः कृपं सह पदानुगैः। अवाकिरच्छरौघेण कृतवर्माणमेव च॥<br><br>789: शकुनि सहदेवस्तु सहसैन्यमवाकिरत्। नकुल: पार्श्वत: स्थित्वा मद्राराजमवैक्षत॥<br><br>790: द्रौपदेया नरेन्द्रांश्च भूयिष्ठान् समवारयन्। द्रोणपुत्रं च पाञ्चाल्य: शिखण्डी समवारयत्॥<br><br>791: भीमसेनस्तु राजानं गदापाणिवारयत्। शल्यं तु सह सैन्येनं कुन्तीपुत्रो युधिष्ठिरः॥<br><br>792: ततः समभवत् सैन्यं संसक्तं तत्र तत्र हा तावकानां परेषां च संग्रामेष्वनिविर्तनाम्॥<br><br>793: तत्र पश्याम्यहं कर्म शल्यस्याति महद्रणे। यदेकः सर्वसैन्यानि पाण्डवानामयोधयत्॥<br><br>794: व्यदृश्यत तदा शल्यो युधिष्ठिरसमीपतः। रणे चन्द्रमसोऽभ्याशे शनैश्चर इव ग्रहः॥<br><br>795: पीडयित्वा तु राजानं शरैगशीविषोपमैः। अभ्यधावत् पुनर्भीमं शरवर्षैरवाकिरत्॥<br><br>796: तस्य तल्लाघवं दृष्ट्वा तथैव च कृतास्त्रताम्। अपूजयन्ननीकानि परेषां तावकानि च॥<br><br>797: पीड्यमानस्तु शल्येन पाण्डवा भृशविक्षताः। प्राद्रवन्त रणं हित्वा क्रोशमाने युधिष्टिरे॥<br><br>798: वध्यमानेष्वनीकेषु मद्रराजेन पाण्डवः। अमर्षवशमापन्नो धर्मराजो युधिष्ठिरः॥<br><br>799: ततः पौरुषामास्थाय मद्रराजमताडयत्। जयो वास्तु वधो वास्तु कृतबुद्धिर्महारथः॥<br><br>800: समाहूयाब्रवीत् सर्वान् भ्रातॄन् कृष्णं च माधवम्। भीष्मो द्रोणश्च कर्णश्च ये चान्ये पृथिवीक्षितः॥<br><br>801: कौरवार्थे पराक्रान्ताः संग्रामे निधनं गताः। यथाभागं यथोत्साहं भवन्तः कृतपौरुषाः॥<br><br>802: भागोऽविशिष्ट एकोऽयं मम शल्यो महारथः। सोऽहमद्य युधा जेतुमाशंसे मद्रकाधिपम्॥<br><br>803: तत्र यन्मानसं मह्यं तत् सर्वं निगदामि वः। चक्ररक्षाविमौ वीरौ मम माद्रवतीसुतौ॥<br><br>804: अजेयौ वासवेनापि समरे शूरसम्मतौ। साध्विमौ मातुलं युद्धे क्षत्रधर्मपुरस्कृतौ॥<br><br>805: मां वा शल्यो रणे हन्तां तं वाहं भद्रमस्तु वः॥<br><br>806: इति सत्यामिमां वाणी लोकवीरा निबोधत। योत्स्येऽहं मातुलेनाद्य क्षात्रधर्मेण पार्थिवाः॥<br><br>807: स्वमंशमभिसंधाय विजयायेतराय च। तस्य मेऽप्यधिकं शस्त्रं सर्वोपकरणानि च॥<br><br>808: शैनेयो दक्षिणं चक्रं धृष्टद्युम्नस्तथोत्तरम्॥<br><br>809: पृष्ठगोपो भवत्वद्य मम पार्थो धनंजयः। पुरःसरो ममाधास्तु भीमः शस्त्रभृतां वरः॥<br><br>810: एवमभ्यधिकः शल्याद् भविष्यामि महामृधे। एवमुक्तास्तथा चक्रुस्तदा राज्ञः प्रियैषिणः॥<br><br>811: ततः प्रहर्षः सैन्यानां पुनरासीत् तदा मृधे। पञ्चालानां सोमकानां मत्स्यानां च विशेषतः॥<br><br>812: प्रतिज्ञां तां तदा राजा कृत्वा मद्रेशमभ्ययात्। ततः शङ्खांश्च भेरीश्च शतशश्चैव पुष्कलान्। ॥<br><br>813: अवादयन्त पञ्चालाः सिंहनादांश्च नेदिरे। तेऽभ्यधावन्त संरब्धा मद्रराजं तरस्विनम्॥<br><br>814: महता हर्षजेनाथ नादेन कुरुपुङ्गवाः। ह्रादेन गजघण्टानां शङ्खानां निनदेन च॥<br><br>815: तूर्यशब्देन महता नादयन्तश्च मेदिनीम्। तान् प्रत्यगृह्णात् पुत्रस्ते मद्रराजश्च वीर्यवान्॥<br><br>816: महामेघानिव बहूशैलावस्तोदयावुभौ। शल्यस्तु समरश्लाघी धर्मराजमरिंदमम्॥<br><br>817: ववर्ष शरवर्षेण शम्बरं मघवा इव। तथैव कुरुराजोऽपि प्रगृह्य रुचिरं धनुः॥<br><br>818: द्रोणोपदेशान् विविधान् दर्शयानो महामनाः। ववर्ष शरवर्षाणि चित्रं लघु च सुष्ठु च॥<br><br>819: न चास्य विवरं कश्चिद् ददर्श चरतो रणे। तावुभौ विविधैर्वाणैस्ततक्षाते परस्परम्॥<br><br>820: शार्दूलावामिषप्रेप्सू पराक्रान्ताविवाहवे। भीमस्तु तव पुत्रेण युद्धशौण्डेन संगतः॥<br><br>821: पाञ्चाल्यः सात्यकिश्चैव माद्रीपुत्रौ च पाण्डवौ। शकुनिप्रमुखान् वीरान् प्रत्यगृह्णन् समन्ततः॥<br><br>822: तदाऽऽसीत् तुमुलं युद्धं पुनरेव जयैषिणाम्। तावकानां परेषां च राजन् दुर्मन्त्रिते तव॥<br><br>823: दुर्योधनस्तु भीमस्य शरेणानतपर्वणा। चिच्छेदादिश्य संग्रामे ध्वजं हेमपरिष्कृतम्॥<br><br>824: स किङ्किणोकजालेन महता चारुदर्शन:। पपात रुचिरः संख्ये भीमसेनस्य पश्यतः॥<br><br>825: पुनश्चास्य धनुश्चित्रं गजराजकरोपमम्। क्षुरेण शितधारेण प्रचकर्त नराधिपः॥<br><br>826: स च्छिन्नधन्वा तेजस्वी रथशक्त्या सुतं तव। बिभेदोरसि विक्रम्य स रथोपस्थ आविशत्॥<br><br>827: तस्मिन् मोहमनुप्राप्ते पुनरेव वृकोदरः। यन्तुरेव शिरः कायात् क्षुरप्रेणाहरत् तदा॥<br><br>828: हतसूता हयास्तस्य रथमादाय भारत। व्यद्रवन्त दिशो राजन् हाहाकारस्तदाभवत्॥<br><br>829: तमभ्यधावत् त्राणार्थं द्रोणपुत्रो महारथः। कृपश्च कृतवर्मा च पुत्रं तेऽपि पीरप्सवः॥<br><br>830: तस्मिन् विलुलिते सैन्ये त्रस्तास्तस्य पदानुगाः। गाण्डीवधन्वा विस्फार्य धनुस्यानहनच्छरैः॥<br><br>831: युधिष्ठिरस्तु मद्रेशमभ्यधावदमर्षितः। स्वयं संनोयदन्नश्वान् दन्तवर्णान् मनोजवान्॥<br><br>832: तत्राश्चर्यमपश्याम कुन्तीपुत्रे युधिष्ठिरे। पुरा भूत्वा मृदुर्दान्तो यत् तदा दारुणोऽभवत्॥<br><br>833: विवृताक्षश्च कौन्तेयो वेपमानश्च मन्युना। चिच्छेद योधान् निशितैः शरैः शतसहस्रशः॥<br><br>834: यां यां प्रत्युद्ययौ सेनां तां तां ज्येष्ठः स पाण्डवः। शरैरपातयद् राजन् गिरीन् वज्रेरिवौत्तमैः॥<br><br>835: साश्वसूतध्वजरथान् रथिनः पातयन् बहून्। अक्रीडदेको बलवान् पवनस्तोयदानिव॥<br><br>836: साश्वारोहांश्च तुरगान् पत्तींश्चैव सहस्रधा। व्यपोथयत संग्रामे क्रुद्धो रुद्रः पशूनिव॥<br><br>837: शून्यमायोधनं कृत्वा शरवर्षेः समन्ततः। अभ्यद्रवत मद्रेशं तिष्ठ शल्येति चाब्रवीत्॥<br><br>838: तस्य तचरितं दृष्ट्वा संग्रामे भीमकर्मणः। वित्रेसुस्तावकाः सर्वे शल्यस्त्वेनं समभ्ययात्॥<br><br>839: ततस्तौ भृशसंक्रुद्धौ प्रध्माय सलिलौद्भवौ। समाहूय तदान्योन्यं भर्त्सयन्तौ समीयतुः॥<br><br>840: शल्यस्तु शरवर्षेण पीडयामास पाण्डवम्। मद्रराजं तु कौन्तेयः शरवर्षैरवाकिरत्॥<br><br>841: अदृश्येता तदा राजन् कङ्कपत्रिभिराचितौ। उद्भिनरुधिरौ शूरौ मद्रराजयुधिष्ठिरौ॥<br><br>842: पुष्पतौ शुशुभाते वै वसन्ते किंशिकौ यथा। दीप्यमानौ महात्मानौ प्राणद्यूतेन दुर्मदौ॥<br><br>843: दृष्ट्वा सर्वाणि सैन्यानि नाध्यवस्यंस्तयोर्जयम्। हत्वा मद्राधिपं पार्थो भोक्ष्यतेऽद्य वसुन्धराम्॥<br><br>844: शल्यो वा पाण्डवं हत्वा दद्याद् दुर्योधनाय गाम्। इतीव निश्चयो नाभूद् योधानां तत्र भारत॥<br><br>845: प्रदिक्षिणमभूत् सर्वं धर्मराजस्य युध्यतः। ततः शरशतं शल्यो मुमोचाथ युधिष्ठिरे॥<br><br>846: धनुश्चास्य शिताग्रेण बाणेन निरकृन्तत। सोऽन्यत् कार्मुकमादाय शल्यं शरशतैस्त्रिभिः॥<br><br>847: अविध्यत् कार्मुकं चास्य क्षुरेण निरकृन्तत। अथास्य निजघानाश्वांश्चतुरो नतपर्वभिः॥<br><br>848: द्वाभ्यामतिसिताग्राभ्यामुभौ तत् पार्ष्णिसारथी। ततोऽस्य दीप्यमानेन पीतेन निशितेन च॥<br><br>849: प्रमुखे वर्तमानस्य भल्लेनापाहरद् ध्वजम्। ततः प्रभग्नं तत् सैन्यं दौर्योधनमरिंदम॥<br><br>850: ततो मद्राधिपं द्रौणिरभ्यधावत् तथा कृतम्। आरोप्य चैनं स्वरथे त्वरमाणः प्रदुदुवे॥<br><br>851: मुहूर्तमिव तौ गत्वा नर्दमाने युधिष्ठिरे। स्मित्वा ततो मद्रपतिरन्यं स्यन्दनमास्थितः॥<br><br>852: विधिवत् कल्पितं शुभ्रं महाम्बुदनिनादिनम्। सज्जयत्रोपकरणं द्विषतां लोमहर्षणम्॥<br><br>853: संजय उवाच अथान्यद् धनुरादाय बलवान् वेगवत्तरम्। युधिष्ठिरं मद्रपतिर्भित्वा सिंह इवानदत्॥<br><br>854: ततः स शववर्षेण पर्जन्य इव वृष्टिमान्। अभ्यवर्षदमेयात्मा क्षत्रियान् क्षत्रियर्षभः॥<br><br>855: सात्यकि दशभिर्विद्ध्वा भीमसेनं त्रिभिः शरैः। सहदेव त्रिभिर्विद्ध्वा युधिष्ठिरमपीडयत्॥<br><br>856: तांस्तानन्यान् महेष्वासान् साश्वान् सरथकूबरान्। अर्दयामास विशिखैरुल्काभिरिव कुञ्जरान्॥<br><br>857: कुञ्जरान् कुञ्जरारोहानश्वानश्वप्रयायिनः। रथांश्च रथिनः सार्धं जघान रथिनां वरः॥<br><br>858: बाहूंश्चिच्छेद तरसा सायुधान् केतनानि च। चकार च महीं योधैस्तीर्णां वेदी कुशैरिव॥<br><br>859: तथा तमरिसैन्यानि घ्नन्तं मृत्युमिवान्तकम्। परिवत्रु शं क्रुद्धाः पाण्डुपाञ्चालसोमकाः॥<br><br>860: तं भीमसेनश्च शिनेश्च नप्ता मात्र्याश्च पुत्रौ पुरुषप्रवीरौ। समागतं भीमबलेन राज्ञा पर्याप्तमन्योन्यमथाह्वयन्त॥<br><br>861: ततस्तु शूराः समरे नरेन्द्र नरेश्वरं प्राप्य युधां वरिष्ठम्। आवार्य चैनं समरे नृवीरा जघ्नुः शरैः पत्रिभिरुग्रवेगैः॥<br><br>862: संरक्षितो भीमसेनेन राजा माद्रीसुताभ्यामथ माधवेन। मद्राधिपं पत्रिभिरुपवेगैः स्तनान्तरे धर्मसुतो निजघ्ने॥<br><br>863: ततो रणे तावकानां स्थौधाः समीक्ष्य मद्राधिपतिं शरार्तम्। पार्यवः प्रवरास्ते सुसज्जा दुर्योधनस्यानुमते पुरस्तात्॥<br><br>864: ततो द्रुतं मद्रजनाधिपो रणे युधिष्ठिरं सप्तभिरभ्यविद्ध्यत्। विव्याध राजंस्तुमुले महात्मा॥<br><br>865: आकर्णपूर्णायतसम्प्रयुक्तैः शरैस्तदा संयति तैलधौतैः। अन्योन्यमाच्छादयतां महारथौ मद्राधिपश्चापि युधिष्ठिरश्च॥<br><br>866: ततस्तु तूर्णं समरे महारथौ परस्परस्यान्तरमीक्षमाणौ। शरैर्भृशं विव्यधतुर्नपोत्तमौ महाबलौ शत्रुभिरप्रधृष्यौ॥<br><br>867: तयोर्धनातलनिःस्वनो महान् महेन्द्रवज्राशनितुल्यनि:स्वनः। परस्परं बाणगणैर्महात्मनोः प्रवर्षतोर्मद्रपपाण्डुवीरयोः॥<br><br>868: तौ चेरतुर्व्याघ्रशिशुप्रकाशौ महावनेष्वामिषगृद्धिनाविव। विषाणिनौ नागवराविवोभौ ततक्षतुः संयति जातदो॥<br><br>869: ततस्तु मद्राधिपतिर्महात्मा युधिष्ठिरं भीमबलं प्रसह्या विव्याध वीरं हृदयेऽतिवेगं शरेण सूर्याग्निसमप्रभेण॥<br><br>870: ततोऽतिविद्धोऽथ युधिष्ठिरोऽपि सुसम्प्रयुक्तेन शरेण राजन्। जघान मद्राधिपतिं महात्मा मुदं च लेभे ऋषभः कुरूणाम्॥<br><br>871: ततो मुहूर्तादिव पार्थिवेन्द्रो लब्ध्वा संज्ञां क्रोधसंरक्तनेत्रः। शतेन पार्थं त्वरितो जघान सहस्रनेत्रप्रतिमप्रभावः॥<br><br>872: त्वरंस्ततो धर्मसुतो महात्मा शल्यस्य कोपान्नवभिः पृषत्कैः। भित्वा झुरस्तपनीयं च वर्म जघान षड्भिस्त्वपरैः पृषत्कैः॥<br><br>873: ततस्तु मद्राधिपतिः प्रकृष्टं धनुविंकृष्य व्यसृजत् पृषत्कान्। श्चिच्छेद चापं कुरुपुङ्गवस्य॥<br><br>874: नवं ततोऽन्यत् समरे प्रगृह्य राजा धनुर्घोरतरं महात्मा। शल्यं विव्याध शरैः समन्ताद् यथा महेन्द्रो नमुचिं शिताप्रैः॥<br><br>875: (मस्य राज्ञश्च युधिष्ठिरस्य। निकृत्य रोक्मे पटुवर्मणी तयो विडदारयामास भुजौ महात्मा। ॥<br><br>876: ततोऽपरेण ज्वलनार्कतेजसा क्षुरेण राज्ञो धनुरुन्ममाथा कृपश्च तस्यैव जघान सूतं षड्भिः शरैः सोऽभिमुखः पपात॥<br><br>877: मद्राधिपश्चापि युधिष्ठिरस्य शरैश्चतुर्भिर्निजघान वाहान्। वाहांश्च हत्वा व्यकरोन्महात्मा योधक्षयं धर्मसुतस्य राज्ञः॥<br><br>878: तथा कृते राजनि भीमसेनो मद्राधिपस्याथ ततो महात्मा। छित्त्वा धनुर्वेगवता शरेण द्वाभ्यामविध्यत् सुभृशं नरेन्द्रम्॥<br><br>879: तथापरेणास्य जहार यन्तुः कायाच्छिरः संहननीयमध्यात्। जधान चाश्वांश्चतुरः सुशीघ्रं तथा भृशं कुपितो भीमसेनः॥<br><br>880: मेकं चरन्तं समरेऽतिवेगम्। भीमः शतेन व्यकिरच्छराणां माद्रीपुत्रः सहदेवस्तथैव॥<br><br>881: तैः सायकैर्मोहितं वीक्ष्य शल्यं भीमः शरैरस्य चकर्त वर्म। स भीमसेनेन निकृत्तवर्मा मद्राधिपश्चर्म सहस्रतारम्॥<br><br>882: प्रगृह्य खड्गं च रथान्महात्मा प्रस्कन्ध कुन्तीसुतमभ्यधावत्। छित्त्वा रथेषां नकुलस्य सोऽथ युधिष्ठिरं भीमबलोऽभ्यधावत्॥<br><br>883: तं चापि राजानमथोत्पतन्तं क्रुद्धं यथैवान्तकमापतन्तम्। धृष्टद्युम्नो द्रौपदेयाः शिखण्डी शिनेश्च नप्ता सहसा परीयुः॥<br><br>884: अथास्य चर्माप्रतिमं न्यकृन्त भीमो महात्मा नवभिः पृषत्कैः। खड्गं च भल्लैर्निचकर्त मुष्टौ नदन् प्रहृष्टस्तव सैन्यमध्ये॥<br><br>885: स्ते पाण्डवानां प्रवरां रथौघाः। नादं च चक्रुर्भृशमुत्स्मयन्तः शङ्खांश्च दध्मुः शसिसंनिकाशान्॥<br><br>886: तेनाथ शब्देन विभीषणेन तथाभितप्तं बलमप्रधृष्यम्। कांदिग्भूतं रुधिरेणोक्षिताङ्गं विसंज्ञकल्पं च तदा विषण्णम्॥<br><br>887: स मद्रराजः सहसा विकीर्णो भीमाग्रगैः पाण्डवयोधमुख्यैः। युधिष्ठिरस्याभिमुखं जवेन सिंहो यथा मृगहेतोः प्रयातः॥<br><br>888: स धर्मराजो निहताश्वसूतः क्रोधेन दीप्तो ज्वलनप्रकाशः। दृष्ट्वा च मद्राधिपतिं स्म तूर्णं समभ्यधावत् तमरिं बलेन॥<br><br>889: गोविन्दवाक्यं त्वरितं विचिन्त्य दधे मतिं शल्यविनाशनाय। स धर्मराजो निहताश्वसूतो रथे तिष्ठशक्तिमेवाभ्यकाक्षत्॥<br><br>890: तचापि शल्यस्य निशम्य कर्म महात्मनो भागमथाविशिष्टम्। कृत्वा मनः शल्यवधे महात्मा यथोक्तमिन्द्रावरजस्य चक्रे॥<br><br>891: स धर्मराजो मणिहेमदण्डां जग्राह शक्तिं कनकप्रकाशाम्। नेत्रे च दीप्ते सहसा विवृत्य मद्राधिपं क्रुद्धमना निरैक्षत्॥<br><br>892: निरीक्षितोऽसौ नरदेव राज्ञा पूतात्मना निहतकल्मषेण। आसीन यह भस्मसान्मद्रराज स्ततद्भुतं मे प्रतिभाति राजन्॥<br><br>893: ततस्तु शक्तिं रुचिरोग्रदण्डां मणिप्रवेकोज्ज्वलितां प्रदीप्ताम्। चिक्षेप वेगात् सुभृशं महात्मा मद्राधिपाय प्रवरः कुरूणाम्॥<br><br>894: दीप्तामथैनां प्रहितां बलेन सविस्फुलिङ्गां सहसा पतन्तीम्। प्रेक्षन्त सर्वे कुरवः समेता दिवो युगान्ते महतीमिवोल्काम्॥<br><br>895: तां कालरात्रीमिव पाशहस्तां यमस्य धात्रीमिव चोग्ररूपाम्। स ब्रह्मदण्डप्रतिमाममोघां ससर्ज यत्तो युधि धर्मराजः॥<br><br>896: रभ्यर्चिता पाण्डुसुतैः प्रयत्नात्। सांवर्तकग्निप्रतिमां ज्वलन्ती कृत्यामथर्वाङ्गिरसीमिवोग्राम्॥<br><br>897: ईशानहेतोः प्रतिनिर्मितां तां त्वष्ट्रा रिपूणामसुदेहभक्ष्याम्। भूम्यन्तरिक्षादिजलाशयानि प्रसह्य भूतानि निहन्तुमीशाम्॥<br><br>898: घण्टापताकामणिवज्रनाला वैदूर्यचित्रां तपनीयदण्डाम्। त्वष्ट्रा प्रयत्नान्नियमेन क्लृप्तां ब्रह्मद्विषामन्तकरीममोघाम्॥<br><br>899: बलप्रयत्नादधिरूढवेगां मन्त्रैश्च घोरैरभिमन्त्र्य यत्नात्। ससर्ज मार्गेण च तां परेण वधाय मद्राधिपतेस्तदानीम्॥<br><br>900: हतोऽसि पापेत्यभिगर्जमानो रुद्रोऽन्धकायान्तकरं यथेषुम्। प्रसार्य बाहुं सुदृढं सुपाणिं क्रोधेन नृत्यन्निव धर्मराजः॥<br><br>901: तां सर्वशक्त्या प्रहितां सुशक्तिं युधिष्ठिरेणाप्रतिवार्यवीर्यम्। प्रतिग्रहायाभिननर्द शल्यः सम्यग्धुतामग्निरिवाज्यधाराम्॥<br><br>902: मुरो विशालं च तथैव भित्त्वा। विवेश गां तोयमिवाप्रसक्ता यशो विशालं नृपतेर्दहन्ती॥<br><br>903: नासाक्षिकर्णास्यविनिःसृतेन प्रक्यन्दता च व्रणसम्भवेन। संसिक्तगात्रो रुधिरेण सोऽभूत् क्रौञ्चो यथा स्कन्दहतो महाद्रिः॥<br><br>904: प्रसार्य वाहू च रथाद् गतो गां संछिन्नवर्मा कुरुनन्दनेन। महेन्द्रवाहप्रतिमो महात्मा वज्राहतं शृङ्गमिवाचलस्य॥<br><br>905: बाहू प्रसार्यभिमुखो धर्मराजस्य मद्रराट्। ततो निपतितो भूमाविन्द्रध्वज इवोच्छ्रितः॥<br><br>906: स तथा भिन्नसर्वाङ्गो रुधिरेण समुक्षितः। प्रत्युद्गत इव प्रेम्णा भूम्या स नरपुङ्गवः॥<br><br>907: प्रियया कान्तया कान्तः पतमान इवोरसि। चिरं भुक्त्वा वसुमती प्रियां कान्तामिव प्रभुः॥<br><br>908: सर्वैरङ्गैः समानिश्लष्य प्रसुप्त इव चाभवत्। धर्म्य धर्मात्मना युद्धे निहतो धर्मसूनुना॥<br><br>909: सम्यग्घुत इव स्विष्टः प्रशान्तोऽग्निरिवाध्वरे। शक्त्या विभिन्नह्रदयं विप्रविद्धायुधध्वजम्॥<br><br>910: संशान्तमपि मद्रेशं लक्ष्मी व विमुञ्चति। ततो युधिष्ठिरश्चापमादायेन्द्रधनुष्प्रभम्॥<br><br>911: व्यधमद् द्विषतः संख्ये खगराडिव पन्नगान्। देहान् सुनिशितैर्भल्लै रिपूणां नाशयन् क्षणात्॥<br><br>912: ततः पार्थस्य बाणौघेरावृताः सैनिकास्तव। निमीलिताक्षाः क्षिण्वन्तो भृशमन्योन्यमर्दिताः॥<br><br>913: क्षरन्तो रुधिरं देहैर्विपन्नायुधजीविताः। ततः शल्ये निपतिते मद्रराजानुजो युवा॥<br><br>914: भ्रातुस्तुल्यो गणैः सर्वै रथी पाण्डवमभ्ययात्। विव्याध च नरश्रेष्ठो नाराचैर्बहुभिस्त्वरन्॥<br><br>915: हतस्यापचितिं भ्रातुश्चिकीर्षुर्युद्धदुर्मदः। तं विव्याधशुगैः षड्भिर्धर्मराजस्त्वरनिव॥<br><br>916: कार्मुकं चास्य चिच्छेद क्षुराभ्यां ध्वजमेव च। ततोऽस्य दीप्यमानेन सुदृढेन शितेन च॥<br><br>917: प्रमुखे वर्तमानस्य भल्लेनापाहरच्छिरः। सकुण्डलं तद् ददृशे पतमानं शिरो रथात्॥<br><br>918: पुण्यक्षयमनुप्राप्य पतन् स्वर्गादिव च्युतः। तस्यापकृत्तशीर्षं तु शरीरं पतितं रथात्॥<br><br>919: रुधिरेणावसिक्ताङ्गं दृष्ट्वा सैन्यमभज्यत। विचित्रकवचे तस्मिन् हते मद्रनृपानुजे॥<br><br>920: हाहाकारं प्रकुर्वाणाः कुरवोऽभिप्रदुद्रुवः। शल्यानुजं हतं दृष्ट्वा तावकास्त्यक्तजीविताः॥<br><br>921: वित्रेसुः पाण्डवभयाद् रजोध्वस्तास्तदा भृशम्। तांस्तथा भज्यमानांस्तु कौरवान् भरतर्षभ॥<br><br>922: शिनेर्नप्ता किरन् बाणैरभ्यवर्तत सात्यकिः। तमायान्तं महेष्वासं दुष्प्रसह्य दुरासदम्॥<br><br>923: हार्दिक्यस्तवरितो राजन् प्रत्यगृह्णादभीतवत्। तौ समेतौ महात्मानौ वार्ष्णेयौ वरवाजिनौ॥<br><br>924: हार्दिक्यः सात्यकिश्चैव सिंहाविव बलोत्कटौ। इषुभिर्विमलाभासैश्छादयन्तौ परस्परम्॥<br><br>925: अर्चिभिरिव सूर्यस्व दिवाकरसमप्रभौ। चापमार्गबलोद्धतान् मार्गणान् वृष्णिसिंहयोः॥<br><br>926: आकाशगानपश्याम पतङ्गानिव शीघ्रगान्। सात्यकि दशभिविद्ध्वा हयांश्चास्य त्रिभिः शरैः॥<br><br>927: ७४ चापमेकेन चिच्छेद हार्दिक्यो नतपर्वणा। तन्निकृत्तं धनुः श्रेष्ठमपास्य शिनिपुङ्गवः॥<br><br>928: अन्यदादत्त वेगेन वेगवत्तरमायुधम्। तदादाय धनुः श्रेष्ठं वरिष्ठः सर्वधन्विनाम्॥<br><br>929: हार्दिक्यं दशभिर्बाणैः प्रत्यविध्यत् स्तनान्तरे। ततो रथं युगेषां च च्छित्त्वा भल्लैः सुसंयतैः॥<br><br>930: अश्वांस्तस्यावधीत् तूर्णमूभौ च पार्ष्णिसारथी। ततस्तं विरथं दृष्ट्वा कृपः शारद्वतः प्रभो॥<br><br>931: अपोवाह ततः क्षिप्रं रथमारोप्य वीर्यवान्। मद्रराजे हते राजन् विरथे कृतवर्मणि॥<br><br>932: दुर्योधनबलं सर्वं पुनरासीत् पराङ्मुखम्। तत् परे नान्वबुध्यन्त सैन्येन रजसा वृते॥<br><br>933: बलं तु हतभूयिष्ठं तत् तदाऽऽसीत् पराङ्मुखम्। ततो मुहूर्तात् तेऽपश्यन् रजो भीमं समुत्थितम्॥<br><br>934: विविधैः शोणितस्रावैः प्रशान्तं पुरुषर्षभ। ततो दुर्योधनो दृष्ट्वा भग्नं स्वबलमन्तिकात्॥<br><br>935: जवेनापततः पार्थानेकः सर्वानवारयत्। पाण्डवान् सरथान् दृष्ट्वा धृष्टद्युम्नं च पार्षतम्॥<br><br>936: आनर्तं च दुराधर्षं शितैर्बाणैरवारयत्। तं परे नाभ्यवर्तन्त मा मृत्युमिवागतम्॥<br><br>937: अथान्यं रथमास्थाय हार्दिक्योऽपि न्यवर्तत। ततो युधिष्ठिरो राजा त्वरमाणो महारथः॥<br><br>938: चतुर्भिनिजघानाश्वान् पत्रिभिः कृतवर्मणः। विव्याध गौतमं चापि षड्भिर्भल्लैः सुतेजनैः॥<br><br>939: अश्वत्थामा ततो राज्ञा हताश्वं विरथीकृतम्। तमपोवाह हार्दिक्यं स्वरथेन युधिष्ठिरात्॥<br><br>940: ततः शारद्वतः षड्भिः प्रत्यविद्ध्यद् युधिष्ठिरम्। विव्याध चाश्वान्निशितैस्तस्याष्टाभिः शिलीमुखैः॥<br><br>941: एवमेतन्महाराज युद्धशेषमवर्तत। तव दुर्मत्रिते राजन् सह पुत्रस्य भारत॥<br><br>942: तस्मिन् महेष्वासधरे विशस्ते संग्राममध्ये कुरुपुङ्गवेन। पार्थाः समेताः परमप्रहृष्टाः शङ्खान् प्रदधुमुर्हतमीक्ष्य शल्यम्॥<br><br>943: युधिष्ठिरं च प्रशशंसुराजौ पुरा कृते वृत्रवधे यथेन्द्रम्। चक्रुश्च नानाविधवाद्यशब्दान् निनादयन्तो वसुधा समेताः॥<br><br>944: संजय उवाच शल्येऽथ निहते राजन् मद्रराजपदानुगाः। रथाः सप्तशता वीरो निर्ययुर्महतो बलात्॥<br><br>945: दुर्योधनस्तु द्विरदमारुद्याचलसंनिभम्। छत्रेण ध्रियमाणेन वीज्यमानश्च चामरैः॥<br><br>946: ते न गन्तव्यं न गन्तव्यमिति मद्रानवारयत्। दुर्योधनेन ते वीरा वार्यमाणाः पुनः पुनः॥<br><br>947: युधिष्ठिरं जिघांसन्तः पाण्डूना प्राविशन् बलम्। तु शूरा महाराज कृतचित्ताश्च योधने। ॥<br><br>948: धनुःशब्दं महत् कृत्वा सहायुध्यन्त पाण्डवैः। श्रुत्वा च निहतं शल्यं धर्मपुत्रं च पीडितम्॥<br><br>949: मद्रराजप्रिये युक्तैर्मद्रकाणां महारथैः। आजगाम ततः पार्थो गाण्डीवं विक्षिपन् धनुः॥<br><br>950: पूरयन् रथघोषेण दिश: सर्वा महारथः। ततोऽर्जुनश्च भीमश्च माद्रीपुत्रौ च पाण्डवौ॥<br><br>951: सात्यकिश्च नरव्याघ्रो द्रौपदेयाश्च सर्वशः। धृष्टद्युम्नः शिखण्डी च पञ्चाला: सह सोमकैः॥<br><br>952: युधिष्ठिरं परीप्सन्तः समन्तात् पर्यवारयन्। ते समन्तान् परिवृताः पाण्डवाः पुरुषर्षभाः॥<br><br>953: क्षोभयन्ति स्म तां सेनां मकरा: सागरं यथा। वृक्षानिव महावता: कम्पयन्ति स्म तावकान्॥<br><br>954: पुरोवातेन गड्डेव क्षोभ्यमाणाः महानदी। अक्षोभ्यत तदा राजन् पाण्डूनां ध्वजिनी ततः॥<br><br>955: प्रस्कन्ध सेना महतीं महात्मानो महारथाः। बहवशुक्रुशुस्तत्र क स राजा युधिष्ठिरः॥<br><br>956: भ्रातरो वास्य ते शूरा दृश्यन्ते नेह केन च। धृष्टद्युम्नोऽथ शैनेयो द्रौपदेयाश्च सर्वशः॥<br><br>957: पाञ्चालाश्च महावीर्याः शिखण्डी च महारथः। एवं तान् वादिनः शूरान् द्रौपदेया महारथाः॥<br><br>958: अभ्यघ्नन् युयुधानश्च मद्रराजपदानुगान्। चक्रैर्विमथितैः केचित् केचिच्छिन्नैर्महाध्वजैः॥<br><br>959: ते दृश्यन्तेऽपि समरे तावका निहताः परैः। आलोक्य पाण्डवान् युद्धे योधा राजन् समन्ततः॥<br><br>960: वार्यमाणा ययुर्वेगात् पुत्रेण तव भारत। दुर्योधनश्च तान् वीरान् वारयामास सान्त्वयन्॥<br><br>961: न चास्य शासनं केचित्तत्र चक्रुर्महारथाः। ततो गान्धारराजस्य पुत्रः शकुनिरब्रवीत्॥<br><br>962: दुर्योधनं महाराज वचनं वचनक्षमः। किं न सम्प्रेक्षमाणानां मद्राणां हन्यते बलम्। न युक्तमेतत् समरे त्वयि तिष्ठति भारत। सहितैश्चापि योद्धव्यमित्येष समयः कृतः॥<br><br>963: अथ कस्मात् परानेव नतो मर्षयसे नृप। दुर्योधन उवाच वार्यमाणा मया पूर्वं नैते चक्रुर्वचो मम॥<br><br>964: एते विनिहताः सर्वे प्रस्कन्नाः पाण्डुवाहिनीम्। शकुनिरुवाच न भर्तुः शासनं वीरा रणे कुर्वन्त्यमर्षिताः॥<br><br>965: अलं क्रोधुमथैतेषां नायं काल उपेक्षितम्। यामः सर्वे च सम्भूय सवाजिरथकुञ्जराः॥<br><br>966: परित्रातुं महेष्वासान् मद्रराजपदानुगान्। संजय उवाच अन्योयं परिरक्षामो यत्नेन महता नृप। ॥<br><br>967: एवं सर्वेऽनुसंचिन्त्य प्रययुर्यत्र सैनिकाः। एवमुक्तस्तदा राजा बलेन महता वृतः॥<br><br>968: प्रययौ सिंहनादेन कम्पयन्निव मेदिनीम्। हत विद्ध्यत गृह्णीत प्रहरध्वं निकृन्तत॥<br><br>969: इत्यासीत् तुमुल: शब्दस्तव सैन्यस्य भारत। पाण्डवास्तु रणे दृष्ट्वा मद्रराजपदानुगान्॥<br><br>970: सहितानभ्यवर्तन्त गुल्ममास्थाय मध्यमम्। ते मुहूर्ताद् रणे वीरा हस्ताहस्ति विशाम्पते॥<br><br>971: निहताः प्रत्यदृश्यन्त मद्रराजपदानुगाः। ततो नः सम्प्रयातानां हता मद्रास्तरस्विनः॥<br><br>972: हृष्टाः किलकिलाशब्दमकुर्वन् सहिताः परे। उत्थितानि कबन्धानि समदृश्यन्त सर्वशः॥<br><br>973: पपात महती चोल्का मध्येनादित्यमण्डलम्। रथैर्भग्नैर्युगाक्षैश्च निहतैश्च महारथैः॥<br><br>974: अश्चैनिपतितैश्चैव संछन्नाभूद् वसुन्धरा। वातायमानैस्तुरगैर्युगासक्तैस्ततस्ततः॥<br><br>975: अदृश्यन्त महाराज योधास्तत्र रणाजिरे। भग्नचक्रान् रथान् केचिदहरंस्तुरगा रणे॥<br><br>976: रथाधु केचिदादाय दिशो दश विबभ्रमुः। तत्र तत्र व्यदृश्यन्त यौकत्रैः श्लिष्टाः स्म वाजिनः॥<br><br>977: ३४ रथिनः पतमानाश्च दृश्यन्ते स्म नरोत्तमाः। गगनात् प्रच्युता सिद्धाः पुण्यानामिव संक्षये॥<br><br>978: निहतेषु च शूरेषु मद्रराजानुगेषु वै। अस्मानापततश्चापि दृष्ट्वा पार्था महारथाः॥<br><br>979: अभ्यवर्तन्त वेगेन जयगृद्धाः प्रहारिणः। बाणशब्दरवान् कृत्वा विमिश्राशङ्खनिःस्वनैः॥<br><br>980: अस्मांस्तु पुनरासाद्य लब्धलक्ष्यप्रहारिणः। शरासनानि धुन्वानाः सिंहनादान् प्रचुक्रुशुः॥<br><br>981: ततो हतमभिप्रेक्ष्य मद्रराजबलं महत्। मद्रराजं च समरे दृष्ट्वा शूरं निपातितम्॥<br><br>982: दुर्योधनबलं सर्वं पुनरासीत् पराङ्मुखम्। वध्यमानं महाराज पाण्डवैर्जितकाशिभिः। दिशो भेजेऽथसम्भ्रान्तं भ्रामितं दृढधन्विभिः॥<br><br>983: वध्यमानं महाराज पाण्डवैर्जितकाशिभिः। दिशो भेजेऽथसम्भ्रान्तं भ्रामितं दृढधन्विभिः॥<br><br>984: संजय उवाच पातिते युधि दुर्धर्षे मद्रराजे महारथे। तावकास्तव पुत्राश्च प्रायशो विमुखाऽभवन्॥<br><br>985: वणिजो नावि भिन्नाया यथागाधेऽप्लवेऽर्णवे। अपारे पारमिच्छन्तो हते शूरे महात्मना॥<br><br>986: मद्रराजे महाराज वित्रस्ताः शरविक्षताः। अनाथा नाथमिच्छन्तो मृगाः सिंहार्दिता इव॥<br><br>987: वृषा यथा भग्नशृङ्गाः शीर्णदन्ता यथा गजाः। मध्याह्ने प्रत्यपायाम निर्जिताऽजातशत्रुणा॥<br><br>988: न संधातुमनीकानि न च राजन् पराक्रमे। आसीद् बुद्धिर्हते शल्ये भूयो योधस्य कस्यचित्॥<br><br>989: भीष्मे द्रोणे च निहते सूतपुत्रे च भारत। यद् दुखं तव योधानां भयं चासीद् विशाम्पते॥<br><br>990: तद् भयं स च नः शोको भूय एवाभ्यवर्तत। निराशाच जये तस्मिन्हते शल्ये महारथे॥<br><br>991: हतप्रवीरा विध्वस्ता निकृत्ताश्च शितैः शरैः। मद्रराजे हते राजन् योधास्ते प्राद्रवन् भयात्॥<br><br>992: अश्वानन्ये गजानन्ये रथानन्ये महारथाः। आरुह्य जवसम्पन्नाः पादाताः प्राद्रवंस्तथा॥<br><br>993: द्विसाहस्राश्च मातङ्गा गिरिरूपाः प्रहारिणः। सम्प्राद्रवन् हते शल्ये अङ्कुशाङ्गुष्ठनोदिताः॥<br><br>994: रणाद् भरतश्रेष्ठ तावकाः प्राद्रवन् दिशः। धावतश्चाप्यपश्याम श्वसमानाशराहतान्॥<br><br>995: तान् प्रभग्नान् दुतान् दृष्ट्वा हतोत्साहान् पराजितान्। अभ्यवर्तन्त पञ्चालाः पाण्डवाश्च जयैषिणः॥<br><br>996: बाणशब्दरवाश्चापि सिंहनादाश्च पुष्कलाः। शङ्खशब्दाश्च शूराणां दारुणः समपद्यत॥<br><br>997: दृष्ट्वा तु कौरवं सैन्यं भयत्रस्तं प्रविद्रुतम्। अन्योन्यं समभाषन्त पञ्चाला: पाण्डवैः सह॥<br><br>998: अद्य राजा सत्यधृतिर्हतामित्रो युधिष्ठिरः। अद्य दुर्योधनो हीनो दीप्ताया नृपतिश्रियः॥<br><br>999: अद्य श्रुत्वा हतं पुत्रं धृतराष्ट्रो जनेश्वरः। विह्वलः पतितो भूमौ किल्विषं प्रतिपद्यताम्॥<br><br>1000: अद्य जानातु कौन्तेयं समर्थं सर्वधन्विनाम्। अद्यात्मानं च दुर्मेधा गर्हयिष्यति पापकृत्॥<br><br>1001: अद्य क्षत्तुर्वचः सत्यं स्मरतां ब्रुवतो हितम्। अद्यप्रभृति पार्थं च प्रेष्यभूत इवाचरन्॥<br><br>1002: विजानातु नृपो दुःखं यत् प्राप्तं पाण्डुनन्दनैः। अद्य कृष्णस्य माहात्म्यं विजानातु महीपतिः॥<br><br>1003: अद्यार्जुनधनुर्घोषं घोरं जानातु संयुगे। अस्त्राणां च बलं सर्वं बाह्वोश्च बलमाहवे॥<br><br>1004: अद्य ज्ञास्यति भीमस्य बलं घोरं महात्मनः। हते दुर्योधने युद्धे शक्रेणेवासुरे बले॥<br><br>1005: पार्षतः॥<br><br>1006: यत् कृतं भीमसेनेन दुःशासनवधे तदा। नान्यः कर्तास्ति लोकेऽस्मिनृते भीमान्महाबलात्॥<br><br>1007: अद्य श्रेष्ठस्य जानीतां पाण्डवस्य पराक्रमम्। मद्रराजं हतं श्रुत्वा देवैरपि सुदुःसहम्॥<br><br>1008: अद्य ज्ञास्यति संग्रामे माद्रीपुत्रौ सुदुःसहौ। निहते सौबले वीरे प्रवीरेषु च सर्वशः॥<br><br>1009: कथं जयो न तेषां स्याद् येषां योद्धा धनंजयः। सात्यकिर्भीमसेनश्च धृष्टद्युम्नश्च द्रौपद्यास्तनयाः पञ्च माद्रीपुत्रौ च पाण्डवौ। शिखण्डी च महेष्वासो राजा चैव युधिष्ठिरः॥<br><br>1010: येषां च जगतीनाथो नाथः कृष्णो जनार्दनः। कथं तेषाहं जयो न स्याद् येषां धर्मो व्यपाश्रयः॥<br><br>1011: भीष्मं द्रोणं च कर्णं च मद्रराजानमेव च। तथान्यान् नृपतीन् वीराशतशोऽथ सहस्रशः॥<br><br>1012: कोऽन्यः शक्तो रणे जेतुमृते पार्थाद् युधिष्ठिरात्। यस्य नाथो हृषीकेशः सदा सत्ययशोनिधिः॥<br><br>1013: इत्येवं वदमानास्ते हर्षेण महता युता। प्रभग्नांस्तावकान्योधान् संहृष्टा पृष्ठतोऽन्वयुः॥<br><br>1014: धनंजयो रथानीकमभ्यवर्तत वीर्यवान्। माद्रीपुत्रौ च शकुनिं सात्यक्श्चि महारथः॥<br><br>1015: तान् प्रेक्ष्य द्रवतः सर्वान् भीमसेनभयार्दितान्। दुर्योधनस्तदा सूतमब्रवीद् विजयाय च॥<br><br>1016: मामतिक्रमते पार्थो धनुष्याणिमवस्थितम्। जघने सर्वसैन्यानां ममाश्वान् प्रतिपादय॥<br><br>1017: जघने युध्यमानं हि कौन्तेयो मां समन्ततः। नोत्सहेदभ्यतिक्रान्तुं वेलामिव महोदधिः॥<br><br>1018: पश्य सैन्यं महत् सूत पाण्डवैः समभिद्रुतम्। सैन्यरेणुं समुद्भूतं पश्यस्वैनं समन्ततः॥<br><br>1019: सिंहनादांश्च बहुशः शृणु घोरान् भयावहान्। तस्माद् याहि शनैः सूत जघनं परिपालय॥<br><br>1020: मयि स्थिते च समरे निरुद्धेषु च पाण्डुषु। पुनरावर्तते तूर्णं मामकं बलमोजसा॥<br><br>1021: तच्छ्रुत्वा तव पुत्रस्य शूरार्यसदृशं वचः। सारथिहेमसंछन्नाशनैरश्वानचोदयत्॥<br><br>1022: गजाश्वरथिभित्नास्त्यक्तात्मानः पदातयः। एकविंशतिसाहस्राः संयुगायावतस्थिरे॥<br><br>1023: नानादेशसमुद्भूता नानानगरवासिनः। अवस्थितास्तदा योधाः प्रार्थयन्तो महद् यशः॥<br><br>1024: तेषामापततां तत्र संहृष्टानां परस्परम्। सम्पर्दः सुमहाञ्जज्ञे घोररूपो भयानकः ॥<br><br>1025: भीमसेनस्तदा राजन् धृष्टद्युम्नश्च पार्षतः। बलेन चतुरङ्गेण नानादेश्यानवारयत्॥<br><br>1026: भीममेवाभ्यवर्तन्त रणेऽन्ये तु पदातयः। प्रक्ष्वेड्यास्फोट्य संहृष्टा वीरलोकं यियासवः॥<br><br>1027: आसाद्य भीमसेनं संरब्धा युद्धदुर्मदाः। धार्तराष्ट्रा विनेदुर्हि नान्यामकथयन् कथाम्॥<br><br>1028: परिवार्य रणे भीमं निजघ्नुस्ते समन्ततः। स वध्यमानः समरे पदातिगणसंवृतः॥<br><br>1029: न चचाल ततः स्थानान्मैनाक इव पर्वतः। ते तु क्रुद्धा महाराज पाण्डवस्य महारथम्॥<br><br>1030: निग्रहीतुं प्रवृत्ता हि योधांश्चान्यानवारयन्। अक्रुध्यत रणे भीमस्तैस्तदा पर्यवस्थितैः॥<br><br>1031: सोऽवतीर्य रथात् तूर्णं पदातिः समवस्थितः। जातरूपप्रतिच्छन्नां प्रगृह्य महतीं गदाम्॥<br><br>1032: अवधीत् तावकान् योधान् दण्डपाणिरिवान्तकः। विप्रहीणरथाश्वांस्तानवधीत् पुरुषर्षभः॥<br><br>1033: एकविंशतिसाहस्रान् पदातीन् समपोथयत्। हत्वा तत् पुरुषानीकं भीमः सत्यपराक्रमः॥<br><br>1034: धृष्टद्युम्नं पुरस्कृत्य नचिरात् प्रत्यदृश्यत। पादाता निहता भूमौ शिश्यिरे रुधिरोक्षिताः॥<br><br>1035: सम्भग्ना इव वातेन कर्णिकाराः सुपुष्पिताः। नानाशस्त्रसमायुक्ता नानाकुण्डलधारिणः॥<br><br>1036: नानाजात्या हतास्तत्र नानादेशसमागताः। पताकाध्वजसंछन्नं पदातीनां महद् बलम्॥<br><br>1037: निकृत्तं विबभौ रौद्रं घोररूपं भयावहम्। युधिष्ठिरपुरोगाश्च सहसैन्या महारथाः॥<br><br>1038: अभ्यधावन् महात्मानं पुत्रं दुर्योधन तव। ते सर्वे तावकान् दृष्ट्वा महेष्वासा: पराङ्मुखान्। नात्यवर्तन्त ते पुत्रं वेलेव मकरालयम्। तदद्भुतमपश्याम तव पुत्रस्य पौरुषम्॥<br><br>1039: यदेकं सहिताः पार्था न शेकुरतिवर्तितुम्। नातिदूरापयातं तु कृतबुद्धिं पलायने॥<br><br>1040: दुर्योधनः स्वकं सैन्यमब्रवीद् भृशविक्षतम्। न तं देशं प्रपश्यामि पृथिव्यां पर्वतेषु च॥<br><br>1041: यत्र यातान्न वा हन्युः पाण्डवाः किं सृतेन वः। अल्पं च बलमेतेषां कृष्णौ च भृशविक्षतौ॥<br><br>1042: यदि सर्वेऽत्र तिष्ठामो ध्रुवं नो विजयो भवेत्। विप्रयातास्तु वो भिन्नान् पाण्डवाः कृतविप्रियाः॥<br><br>1043: अनुसृत्य हनिष्यन्ति श्रेयानः समरे वधः। शृण्वन्तु क्षत्रियाः सर्वे यावन्तोऽत्र समागताः॥<br><br>1044: यदा शूरं च भीरुं च मारयत्यन्तकः सदा। को नु मूढो न युध्येत पुरुषः क्षत्रियो ध्रुवम्॥<br><br>1045: श्रेयो नो भीमसेनस्य क्रुद्धस्याभिमुखे स्थितम्। सुखः सांग्रामिको मृत्युः क्षत्रधर्मेण युध्यताम्॥<br><br>1046: म]नावश्यमर्तव्यं गृहेष्वपि कदाचन। युध्यत: क्षत्रधर्मेण मृत्युरेष सनातनः॥<br><br>1047: हत्वेह सुखमाप्नोति हतः प्रेत्य महत् फलम्। न युद्धधर्माच्छ्रेयान् वै पन्थाः स्वर्गस्य कौरवाः॥<br><br>1048: अचिरेणैव ताँल्लोकान् हतो युद्धे समश्नुते। श्रुत्वा तद् वचनं तस्य पूजयित्वा च पार्थिवाः॥<br><br>1049: पुनरेवाभ्यवर्तन्त पाण्डवानाततायिनः। तानापतत एवाशु व्यूढानीकाः प्रहारिणः॥<br><br>1050: प्रत्युद्ययुस्तदा पार्था जयगृद्धाः प्रमन्यवः। धनंजयो रथेनाजावभ्यवर्तत वीर्यवान्॥<br><br>1051: विश्रुतं त्रिषु लोकेषु व्याक्षिपन् गाण्डिवं धनुः। माद्रीपुत्रौ च शकुनि सात्यकिश्च महाबलः॥<br><br>1052: जवेनाभ्यपतन् हृष्टा यत्ता वै तावकं बलम्॥<br><br>1053: संजय उवाच संनिवृत्ते जनौघे तु शाल्वो म्लेच्छगणाधिपः। अभ्यवर्तत संक्रुद्धः पाण्डवानां महद् बलम्॥<br><br>1054: आस्थाय सुमहानागं प्रभिन्नं पर्वतोपमम्। दृप्तमरावतप्रख्यममित्रगणमर्दनम्॥<br><br>1055: योऽसौ महान्भद्रकुलप्रसूतः सुपूजिते धार्तराष्ट्रेण नित्यम्। सुकल्पितः शास्त्रविनिश्चयज्ञैः सदोपवाह्यः समरेषु राजन्॥<br><br>1056: तमास्थितो राजवरो बभूव यथोदयस्थः सविता क्षपान्ते। भ्युद्ययौ पाण्डुसुतान्समेतान्॥<br><br>1057: महेन्द्रवज्रप्रतिमैः सुघोरैः। ततः शरान् वै सृजतो महारणे योधांश्च राजन् नयतो यमालयम्॥<br><br>1058: नास्यान्तरं ददृशुः स्वे परे वा यथा पुरा वज्रधरस्य दैत्याः। दैत्याः पुरा वासवस्येव राजन्॥<br><br>1059: ते पाण्डवाः सोमकाः सृञ्जयाश्च तमेकनागं ददृशुः समन्तात्। सहस्रशो वै विचरन्तमेकं यथा महेन्द्रस्य गजं समीपे॥<br><br>1060: संद्राव्यमाणं तु बलं परेषां परीतकल्पं विबभौ समन्ततः। नैवावतस्थे समरे भृशं भयाद् विमृद्यमानं तु परस्परं तदा॥<br><br>1061: ततः प्रभग्ना सहसा महाचमू: सा पाण्डवी तेन नराधिपेन। दिशश्चतस्रः सहसा विधाविता गजेन्द्रवेगं तमपारयन्ती॥<br><br>1062: दृष्ट्वा च तां वेगवतीं प्रभग्नां सर्वे त्वदीया युधि योधमुख्याः। अपूजयस्ते तु नराधिपं तं दध्मुश्च शङ्खाशशिसंनिकाशान्॥<br><br>1063: श्रुत्वा निनादं त्वथ कौरवाणां हर्षाद् विमुक्तं सह शङ्खशब्दैः। सेनापतिः पाण्डवसृञ्जयानां पाञ्चालपुत्रो ममृषे न कोपात्॥<br><br>1064: ततस्तु तं वै द्विरदं महात्मा प्रत्युद्ययौ त्वरमाणो जयाय। जम्भो यथा शक्रसमागमे वै नागेन्द्रमैरावणमिन्द्रवाह्यम्॥<br><br>1065: तमापतन्तं सहसा तु दृष्ट्वा पाञ्चालपुत्रं युधि राजसिंहः। तं वै द्विपं प्रेषयामास तूर्णं वधाय राजन् दुपदात्मजस्य॥<br><br>1066: मविध्यदग्निप्रतिमैः पृषत्कैः कर्मारधौतैर्निशितैर्व्वलद्भि ाराचमुख्यैस्त्रिभिरुपवेगैः॥<br><br>1067: ततोऽपरान् पञ्चशतान् महात्मा नाराचमुख्यान् विससर्ज कुम्भे। स तैस्तु विद्धः परमद्विपो रणे तदा परावृत्य भृशं प्रदुद्रुवे॥<br><br>1068: तं नागराजं सहसा प्रणुन्नं विद्राव्यमाणं विनिवर्त्य शाल्वः। तोत्राङ्कुशैः प्रेषयामास तूर्णं पाञ्चालराजस्य रथं प्रदिश्य॥<br><br>1069: दृष्ट्वाऽऽपतन्तं सहसा तु नागं धृष्टद्युम्नः स्वरथाच्छ्रीघ्रमेव। गदां प्रगृह्योग्रजवेन वीरो भूमिं प्रपन्नो भयविह्वलाङ्गः॥<br><br>1070: स तं रथं हेमविभूषिताङ्गं साश्वं ससूतं सहसा विमृद्या उत्क्षिप्य हस्तेन नदन् महाद्विपो विपोथयामास वसुन्धरातले॥<br><br>1071: पाञ्चालराजस्य सुतं च दृष्ट्वा तदार्दितं नागवरेण तेना तमभ्यधावत् सहसा जवेन भीमः शिखण्डी च शिनेश्च नप्ता॥<br><br>1072: शरैश्च वेगं सहसा निगृह्य तस्याभितो व्यापततो गजस्य। स संगृहीतो रथिभिर्गजो वै चचाल तैर्वार्यमाणाश्च संख्ये॥<br><br>1073: ततः पृषत्कान् प्रववर्ष राजा सूर्यो यथा रश्मिजालं समन्तात्। तैराशुगैर्वध्यमाना रथौधाः प्रदुद्रुवुः सहितास्तत्र तत्र॥<br><br>1074: तत् कर्म शाल्वस्य समीक्ष्य सर्वे पाञ्चालपुत्रा नृप सृञ्जयाश्च। हाहाकारैर्नादयन्ति स्म युद्धे द्विपं समन्ताद् रुरुधुनराग्र्याः॥<br><br>1075: पाञ्चालपुत्रस्त्वरितस्तु शूरो गदां प्रगृह्याचलशृङ्गकल्पाम्। ससम्भ्रमं भारत शत्रुघाती जवेन वीरोऽनुससार नागम्॥<br><br>1076: ततस्तु नागं धरणीधराभं मदं स्रवन्तं जलदप्रकाशम्। गदां समाविद्ध्य भृशं जघान पाञ्चालराजस्य सुतस्तरस्वी॥<br><br>1077: स भिन्नकुम्भः सहसा विनद्य मुखात् प्रभूतं क्षतजं विमुञ्चन्। पपात नागो धरणीधराभः क्षितिप्रकम्पाञ्चलितो यथाऽद्भिः॥<br><br>1078: निपात्यमाने हाहाकृते तव पुत्रस्य सैन्ये। स शाल्वराजस्य शिनिप्रवीरो जहार भल्लेन शिरः शितेन॥<br><br>1079: हृतोत्तमाङ्गो युधि सात्वतेन पपात भूमौ सह नागराज्ञा। यथाद्रिशृङ्गं सुमहत् प्रणुन्नं वज्रेण देवाधिपचोदितेन॥<br><br>1080: संजय उवाच तस्मिंस्तु निहते शूरे शाल्वे समिति शोभने। तवाभज्यद् बलं वेगाद् वातेनेव महाद्रुमः॥<br><br>1081: तत् प्रभग्नं बलं दृष्ट्वा कृतवर्मा महारथः। दधार समरे शूरः शत्रुसैन्यं महाबलः॥<br><br>1082: सन्निवृत्तास्तु ते शूरा दृष्ट्वा सात्वतमाहवे। शैलोपमं स्थिरं राजन् कीर्यमाणं शरैर्युधि॥<br><br>1083: ततः प्रववृते युद्धं कुरूणां पाण्डवैः सह। निवृत्तानां महाराज मृत्युं कृत्वा निवर्तनम्॥<br><br>1084: तत्राश्चर्यमभूद् युद्धं सात्वतस्य परैः सह। यदेको वारयामास पाण्डुसेनां दुरासदाम्॥<br><br>1085: तेषामन्योन्यसुहृदां कृते कर्मणि दुष्करे। सिंहनादः प्रहृष्टानां दिविस्पृक् सुमहानभूत्॥<br><br>1086: तेन शब्देन वित्रस्ताः पञ्चालान् भरतर्षभ। शिनेर्नप्ता महाबाहुरन्वपद्यत सात्यकिः॥<br><br>1087: स समासाद्य राजानं क्षेमधूर्ति महाबलम्। सप्तभिर्निशितैर्बाणैरनयद् यमसादनम्॥<br><br>1088: तमायान्तं महाबाहुं प्रवपन्तं शिताशरान्। जवेनाभ्यपतद् धीमान् हार्दिक्यः शिनिपुङ्गवम्॥<br><br>1089: सात्वतौ च महावी? धन्विनौ रथिनां वरौ। अन्योन्यमभिधावेतां शस्त्रप्रवरधारिणौ॥<br><br>1090: पाण्डवाः सहपञ्चाला योधाश्चान्ये नृपोत्तमाः। प्रेक्षकाः समपद्यन्त तयोघरि समागमे॥<br><br>1091: नाराचैर्वत्सदन्तैश्च वृष्ण्यन्धकमहारथौ। अभिजघ्नतुरन्योन्यं प्रहृष्टाविव कुञ्जरौ॥<br><br>1092: चरन्तौ विविधान् मार्गान् हार्दिक्यशिनिपुङ्गवौ। मुहुरन्तर्दधाते तौ बाणवृष्ट्या परस्परम्॥<br><br>1093: चापवेगबलोद्धृतान् मार्गणान् वृष्णिसिंहयोः। आकाशे समपश्याम पतङ्गानिव शीघ्रगान्॥<br><br>1094: तमेकं सत्यकर्माणमासाद्य हृदिकात्मजः। अविध्यन्निशितैर्बाणैश्चतुर्भिश्चतुरो हयान्॥<br><br>1095: स दीर्घबाहुः संक्रुद्धस्तोत्रादित इव द्विपः। अष्टभिः कृतवर्माणमविद्ध्यत् परमेषुभिः॥<br><br>1096: ततः पूर्णायतोत्सृष्टैः कृतवर्मा शिलाशितैः। सात्यकि त्रिभिराहत्य धनुरेकेन चिच्छिदे॥<br><br>1097: निकृत्तं तद् धनुः श्रेष्ठमपास्य शिनिपुङ्गवः। अन्यदादत्त वेगेन शैनेयः सशरं धनुः॥<br><br>1098: तदादाय धनुः श्रेष्ठं वरिष्ठः सर्वधन्विनाम्। आरोग्य च धनुः शीघ्रं महावीर्यो महाबलः॥<br><br>1099: अमृष्यमाणो धनुषश्छेदनं कृतवर्मणा। कुपितोऽतिरथः शीघ्रं कृतवर्माणमभ्ययात्॥<br><br>1100: ततः सुनिशितैर्बाणैर्दशभिः शिनिपुङ्गवः। जघान सूतं चाश्वांश्च ध्वजं च कृतवर्मणः॥<br><br>1101: ततो राजन् महेष्वासः कृतवर्मा महारथः। हताश्वसूतं सम्प्रेक्ष्य रथं हेमपरिष्कृतम्॥<br><br>1102: रोषेण महताऽऽविष्टः शूलमुद्यम्य मारिष। चिक्षेप भुजवेगेन जिघांसुः शिनिपुङ्गवम्॥<br><br>1103: तच्छूलं सात्वतो ह्याजौ निर्भिद्य निशितैः शरैः। चूर्णितं पातयामास मोहयन्निव माधवम्॥<br><br>1104: ततोऽपरेण भल्लेन हृद्येनं समताडयत्। स युद्धे युयुधानेन हताश्वो हतसारथिः॥<br><br>1105: कृतवर्मा कृतस्तेन धरणीमन्वपद्यत। तस्मिन् सात्यकिना वीरे द्वैरथे विरथीकृते॥<br><br>1106: समपद्यत सर्वेषां सैन्यानां सुमहद् भयम्। पुत्रस्य तव चात्यर्थं विषादः समजायत॥<br><br>1107: हतसूते हताश्वे तु विरथे कृतवर्मणि। हताश्वं च समालक्ष्य हतसूतमरिंदम॥<br><br>1108: अभ्यधावत् कृपो राजञ्जिघांसुः शिनिपुङ्गवम्। तमारोप्य रथोपस्थे मिषतां सर्वधन्विनाम्॥<br><br>1109: अपोवाह महाबाहुं तूर्णमायोधनादपि। शैनेयेऽधिष्ठिते राजन् विरथे कृतवर्मणि॥<br><br>1110: दुर्योधनबलं सर्वं पुनरासीत् पराङ्मुखम्। तत् परे नान्वबुध्यन्त सैन्येन रजसा वृताः॥<br><br>1111: तावकाः प्रद्रुता राजन् दुर्योधनमृते नृपम्। दुर्योधनस्तु सम्प्रेक्ष्य भग्नं स्वबलमन्तिकात्॥<br><br>1112: जवेनाभ्यपत् तूर्णं सर्वांश्चैको न्यवारयत्। पाण्डूंश्च सर्वान् संक्रुद्धो धृष्टद्युम्नं च पार्षतम्॥<br><br>1113: शिखण्डिनं द्रौपदेयान् पञ्चालाना च ये गणाः। केकयान् सोमकांश्चैव सृञ्जयांश्चैव मारिष॥<br><br>1114: असम्भ्रमं दुराधर्षः शितैर्वाणैरवाकिरत्। अतिष्ठदाहवे यत्तः पुत्रस्तव महाबलः॥<br><br>1115: यथा यज्ञे महानग्निमन्त्रपूतः प्रकाशवान्। तथा दुर्योधनो राजा संग्रामे सर्वतोऽभवत्॥<br><br>1116: तं परे नाभ्यवर्तन्त मा मृत्युमिवाहवे। अथान्यं रथमास्थाय हार्दिक्यः समपद्यत॥<br><br>1117: संजय उवाच पुत्रस्तु ते महाराज रथस्थो रथिनां वरः। दुरुत्सहो बभौ युद्धे यथा रुद्रः प्रतापवान्॥<br><br>1118: तस्य बाणसहस्रैस्तु प्रच्छन्ना ह्यभवन्मही। परांश्च सिषिचे बाणैर्धाराभिरिव पर्वतान्॥<br><br>1119: न च सोऽति पुमान् कश्चित् पाण्डवानां बलार्णवे। यो गजो रथो वापि यः स्याद् बाणैरविक्षतः॥<br><br>1120: यं यं हि समरे योधं प्रपश्यामि विशाम्पते। स स बाणैश्चितोऽभूद्वै पुत्रेण तव भारत॥<br><br>1121: यथा सैन्येन रजसा समुद्भूतेन वाहिनी। प्रत्यदृश्यत संछन्ना तथा बाणैर्महात्मनः॥<br><br>1122: बाणभूतामपश्याम पृथिवीं पृथिवीपते। दुर्योधनेन प्रकृतां क्षिप्रहस्तेन धन्विना॥<br><br>1123: तेषु योधसहस्रेषु तावकेषु परेषु च। एको दुर्योधनो ह्यासीत् पुमानिति मतिर्मम॥<br><br>1124: तत्राद्भुतमपश्याम तव पुत्रस्य विक्रमम्। यदेकं सहिताः पार्था नाभ्यवर्तन्त भारत। ॥<br><br>1125: युधिष्ठिरं शतेनाजी विव्याध भरतर्षभ। भीमसेनं च सप्तत्या सहदेवं च पञ्चभिः॥<br><br>1126: नकुलं त चतुःषष्ट्या धृष्टद्युम्नं च पञ्चभिः। सप्तभिद्रौपदेयांश्च त्रिभिर्विव्याध सात्यकिम्॥<br><br>1127: धनुश्चिच्छेद भल्लेन सहदेवस्य मारिष। तदपास्य धनुश्छिन्नं माद्रीपुत्रः प्रतापवान्॥<br><br>1128: अभ्यद्रवत राजानं प्रगृह्यान्यन्महद् धनुः। ततो दुर्योधनं संख्ये विव्याध दशभिः शरैः॥<br><br>1129: नकुलस्तु ततो वीरो राजानं नवभिः शरै। घोररूपैर्महेष्वासो विव्याध च ननाद च॥<br><br>1130: सात्यकिश्चैव राजानं शरेणानतपर्वणा। द्रौपदेयास्त्रिसप्तत्या धर्मराजश्च पञ्चभिः॥<br><br>1131: अशीत्या भीमसेनश्च शरै राजानमार्पयन्। समन्तात् कीर्यमाणस्तु बाणसंधैर्महात्मभिः॥<br><br>1132: न चचाल महाराज सर्वसैन्यस्य पश्यतः। लाघवं सौष्ठवं चापि वीर्यं चापि पहात्मनः॥<br><br>1133: अति सर्वाणि भूतानि ददृशुः सर्वमानवाः। धार्तराष्ट्रा हि राजेन्द्र योधास्तु स्वल्पमन्तरम्॥<br><br>1134: अपश्यमाना राजानं पर्यवर्तन्त दंशिताः। तेषामापततां घोरस्तुमुलः समपद्यत॥<br><br>1135: क्षुब्धस्य हि समुद्रस्य प्रावृट्काले यथा स्वनः। समासाद्य रणे ते तु राजानमपराजितम्॥<br><br>1136: प्रत्युद्ययुर्महेष्वासाः पाण्डवानाततायिनः। भीमसेनं रणे क्रुद्धो द्रोणपुत्रो न्यवारयत्॥<br><br>1137: नानाबाणैर्महाराज प्रमुक्तैः सर्वतोदिशम्। नाज्ञायन्त रणे वीरा न दिशः प्रदिशः कुतः॥<br><br>1138: तावुभौ क्रूरकर्माणावुभौ भारत दुःसहौ। घोररूपमयुध्येतां कृतप्रतिकृतैषिणौ॥<br><br>1139: त्रासयन्तौ दिशः सर्वा ज्याक्षेपकठिनत्वचौ। शकुनिस्तु रणे वीरो युधिष्ठिरमपीडयत्॥<br><br>1140: तस्याश्वांश्चतुरो हत्वा सुबलस्य सुतो विभो। नादं चकार बलवत् सर्वसैन्यानि कोपयन्॥<br><br>1141: एतस्मिन्नन्तरे वीरं राजानमपराजितम्। अपोवाह रथेनाजौ सहदेवः प्रतापवान्॥<br><br>1142: अथान्यं रथमास्थाय धर्मपुत्रो युधिष्ठिरः। शकुनि नरभिर्विद्ध्वा पुनर्विव्याध पञ्चभिः॥<br><br>1143: ननाद च महानादं प्रवरः सर्वधन्विनाम्। तद् युद्धमभवचित्रं घोररूपं च मारिष॥<br><br>1144: प्रेक्षतां प्रीतिजननं सिद्धचारणसेवितम्। उलूकस्तु महेष्वासं नकुलं युद्धदुर्मदम्॥<br><br>1145: अभ्यद्रवदमेयात्मा शरवर्षेः समन्ततः। तथैव नकुलः शूरः सौबलस्य सुतं रणे॥<br><br>1146: शरवर्षेण महता समन्तात् पर्यवारयत्। तौ तत्र समरे वीरो कुलपुत्रौ महारथौ॥<br><br>1147: योध्यन्तावपश्येतां कृतप्रतिकृतैषिणौ। तथैव कृतवर्माणं शैनेयः शत्रुतापनः॥<br><br>1148: योधयशुशुभे राजन् बलिं शक्र इवाहवे। दुर्योधनो धनुश्छित्त्वा धृष्टद्युम्नस्य संयुगे॥<br><br>1149: अथैनं छिन्नधन्वानं विव्याध निशितैः शरैः। धृष्टद्युम्नोऽपि समरे प्रगृह्य परमायुधम्॥<br><br>1150: राजानं योधयामास पश्यतां सर्वधन्विनाम्। तयोर्युद्धं महचासीत् संग्रामे भरतर्षभ। ॥<br><br>1151: प्रभिन्नयोर्यथा सक्तं मत्तयोर्वरहस्तिनोः। गौतमस्तु रणे क्रुद्धो द्रौपदेयान् महाबलान्॥<br><br>1152: विव्याध बहुभिः शूरः शरैः सन्नतपर्वभिः। तस्य तैरभवद् युद्धमिन्द्रियैरिव देहिनः॥<br><br>1153: घोररूपमसंवार्य निर्मर्यादमवर्तत। ते च सम्पीडयामासुरिन्द्रियाणीव बालिशम्॥<br><br>1154: स च तान् प्रति संरब्धः प्रत्ययोधयदाहवे। एवं चित्रमभूद् युद्धं तस्य तैः सह भारत॥<br><br>1155: उत्थायोत्थाय हि यथा देहिनामिन्द्रयैर्विभो। नराश्चैव नरैः सार्धं दन्तिनो द तभिस्तथा॥<br><br>1156: हया हयैः समासक्ता रथिनो राथभिः सह। संकुलं चाभवद् भूयो घोररूपं विशाम्पते॥<br><br>1157: इदं चित्रमिदं घोरमिदं रौद्रमिति प्रभो। युद्धान्यासन् महाराज घोराणि च बहूनि च॥<br><br>1158: ते समासाद्य समरे परस्परमरिंदमाः। व्यनदंश्चैव जघ्नुश्च समासाद्य महाहवे। ॥<br><br>1159: तेषां पत्रसमुद्भूतं रजस्तीव्रमदृश्यत। वातेन चोद्धतं राजन् धावद्भिश्चाश्वसादिभिः॥<br><br>1160: रथनेमिसमुद्भूतं निःश्वासैश्चापि दन्तिनाम्। रजः संध्याभ्रकलिलं दिवाकरपथं ययौ॥<br><br>1161: रजसा तेन सम्पृक्तो भास्करो निष्प्रभः कृतः। संछादिताऽभवद् भूमिस्ते च शूरा महारथाः॥<br><br>1162: मुहूर्तादिव संवृत्तं नीरजस्कं समन्ततः। वीरशोणितसिक्तायां भूमौ भरतसत्तम॥<br><br>1163: उपाशाम्यत् ततस्तीवं तद् रजो घोरदर्शनम्। ततोऽपश्यमहं भूयो द्वन्द्वयुद्धानि भारत॥<br><br>1164: यथाप्राणं यथाश्रेष्ठं मध्याह्ने वै सुदारुणे। वर्मणां तत्र राजेन्द्र व्यदृश्यन्तोज्ज्वला: प्रभाः॥<br><br>1165: शब्दश्च तुमुल: संख्ये शराणां पततामभूत्। महावेणुवनस्येव दह्यमानस्य पर्वते॥<br><br>1166: शब्दश्च तुमुल: संख्ये शराणां पततामभूत्। महावेणुवनस्येव दह्यमानस्य पर्वते॥<br><br>1167: संजय उवाच वर्तमाने तदा युद्धे घोररूपे भयानके। अभज्यत बलं तत्र तव पुत्रस्य पाण्डवैः॥<br><br>1168: तास्तुं यत्नेन महता संनिवार्य महारथान्। पुत्रस्ते योधयामास पाण्डवानामनीकिनीम्॥<br><br>1169: निवृत्ताः सहसा योधास्तव पुत्रजयैषिणः। सन्निवृत्तेषु तेष्वेवं युद्धमासीत् सुदारुणम्॥<br><br>1170: तावकानां परेषां च देवासुररणोपमम्। परेषां तव सैन्ये वा नासीत् कश्चित् पराङ्मुखः॥<br><br>1171: अनुमानेन युध्यन्ते संज्ञाभिश्च परस्परम्। तेषां क्षयो महानासीद् युध्यतामितरेतरम्॥<br><br>1172: ततो युधिष्ठिरो राजा क्रोधेन महता युतः। जिगीषमाणः संग्रामे धार्तराष्ट्रान् सराजकान्॥<br><br>1173: त्रिभिः शारद्वतं विद्ध्वा रुक्मपुङ्खः शिलाशितैः। चतुर्भिनिजघानाश्वान् नाराचैः कृतवर्मणः॥<br><br>1174: अश्वत्थामा तु हार्दिक्यमपोवाह यशस्विनम्। अत शारद्वतोऽष्टाभिः प्रत्यविद्ध्यद् युधिष्ठिरम्॥<br><br>1175: ततो दुर्योधनो राजा रथान् सप्तशतान् रणे। प्रेषयद् यत्र राजासौ धर्मपुत्रो युधिष्ठिरः॥<br><br>1176: ते रथा रथिभिर्युक्ता मनोमारुतरंहसः। अभ्यद्रवन्त संग्रामे कौन्तेयस्य रथं प्रति॥<br><br>1177: ते समन्तान्महाराज परिवार्य युधिष्ठिरम्। अदृश्य सायकैश्चक्रुर्मेघा इव दिवाकरम्॥<br><br>1178: दृष्ट्वा धर्मराजानं कौरवेयैस्तथा कृतम्। नामृष्यन्त सुसंरब्धाः शिखण्डिप्रमुखा रथाः॥<br><br>1179: रथैरश्ववरैर्युक्तैः किङ्किणीजालसंवृतः। आजग्मुरथ रक्षन्तः कुन्तीपुत्रं युधिष्ठिरम्॥<br><br>1180: ततः प्रववृते रौद्रः संग्रामः शोणितोदकः। पाण्डवानां कुरूणां च यमराष्ट्रविवर्धनः॥<br><br>1181: रथान् सप्तशतान् हत्वा कुरूणामाततायिनाम्। याण्डवाः सह पञ्चालैः पुनरेवाभ्यवारयन्॥<br><br>1182: तत्र युद्धं महचासीत् तव पुत्रस्य पाण्डवैः। न च तत् तादृशं दृष्टं नैव चापि परिश्रुतम्॥<br><br>1183: वर्तमाने तदा युद्धे निर्मर्यादे समन्ततः। वध्यमानेषु योधेषु तावकेष्वितरेषु च॥<br><br>1184: विनदत्सु च योधेषु शङ्खवर्यैश्च पूरितैः। उत्क्रुष्टैः सिंहनादैश्च गर्जितैश्चैव धन्विनाम्॥<br><br>1185: अतिप्रवृत्ते युद्धे च छिद्यमानेषु मर्मसु। धावमानेषु योधेषु जयगृद्धिषु मारिष॥<br><br>1186: संहारे सर्वतो जाते पृथिव्यां शोकसम्भवे। बह्वीनामुत्तमस्त्रीणां सीमन्तोद्धरणे तथा॥<br><br>1187: निर्मर्यादे महायुद्धे वर्तमाने सुदारुणे। प्रादुरासन् विनाशाय तदोत्पाताः सुदारुणाः॥<br><br>1188: चचाल शब्दं कुर्वाणा सपर्वतवना मही। सदण्डा: सोल्मका राजन् कीर्यमाणाः समन्ततः॥<br><br>1189: उल्का पेतुर्दिवो भूमावाहत्य रविमण्डलम्। विष्वग्वाताः प्रादुरासन् नीचैः शर्करवर्षिणः॥<br><br>1190: अश्रूणि मुमुचुर्नागा वेपथु चास्पृशन् भृशम्। एतान् घोराननादृत्य समुत्पातान् सुदारुणान्॥<br><br>1191: पुनर्युद्धाय संयत्ताः क्षत्रियास्तस्थुरव्यथाः। रमणीये कुरुक्षेत्रे पुण्ये स्वर्ग यियासवः॥<br><br>1192: ततो गान्धारराजस्य पुत्रः शकुनिरब्रवीत्। युद्ध्यध्वमग्रतो यावत् पृष्ठतो हन्मि पाण्डवान्॥<br><br>1193: ततो नः सम्प्रयातानां मद्रयोधास्तरस्विनः। हृष्टाः किलकिलाशब्दमकुर्वन्ता परे तथा॥<br><br>1194: अस्मांस्तु पुनरासाद्य लब्धलक्षा दुरासदाः। शरासनानि धुन्वन्तः शरवर्षैरवाकिरन्॥<br><br>1195: ततो हतं परैस्तत्र मद्रराजबलं तदा। दुर्योधनबलं दृष्ट्वा पुनरासीत् पराङ्मुखम्॥<br><br>1196: गान्धारराजस्तु पुनर्वाक्यमाह ततो बली। निवर्तध्वमधर्मज्ञा युध्यध्वं किं सृतेन वः॥<br><br>1197: अनीकं दशसाहस्रमश्वानां भरतर्षभ। आसीद् गान्धारराजस्य विशालप्रासयोधिनाम्॥<br><br>1198: बलेन तेन विक्रम्य वर्तमाने जनक्षये। पृष्ठतः पाण्डवानीकमभ्यघ्ननिशितैः शरैः॥<br><br>1199: तदभ्रमिव वातेन क्षिप्यमाणं समन्ततः। अभज्यत महाराज पाण्डूनां सुमहद् बलम्॥<br><br>1200: ततो युधिष्ठिर: प्रेक्ष्य भग्नं स्वबलमन्तिकात्। अभ्यनादयदव्यग्रः सहदेवं महाबलम्॥<br><br>1201: असौ सुबलपुत्रो नो जघनं पीड्य दंशितः। सैन्यानि सूदयत्येष पश्य पाण्डव दुर्मतिम्॥<br><br>1202: गच्छ त्वं द्रौपदेयैश्च शकुनि सौबलं जहि। रथनीकमहं धक्ष्ये पञ्चालसहितोऽनघ॥<br><br>1203: गच्छन्तु कुञ्जरा: सर्वे वाजिनश्च सह त्वया। पादाताश्च त्रिसाहस्राः शकुनि तैर्वृतो जहि॥<br><br>1204: ततो गजाः सप्तशताश्चापपाणिभिरास्थिताः। पञ्च चाश्वसहस्राणि सहदेवश्च वीर्यवान्॥<br><br>1205: पादाताश्च त्रिसाहस्रा द्रौपदेयाश्च सर्वशः। रणे ह्यभ्येद्रवंस्ते तु शकुनि युद्धदुर्मदम्॥<br><br>1206: ततस्तु सौबलो राजन्नभ्यतिक्रम्य पाण्डवान्। जघान पृष्ठतः सेनां जयगृद्धः प्रतापवान्॥<br><br>1207: अश्वरोहास्तु संरब्धाः पाण्डवानां तरस्विनाम्। प्राविशन् सौबलानीकमभ्यतिक्रम्य तान् रथान्॥<br><br>1208: ते तत्र सादिनाः शूराः सौबलस्य महद् बलम्। रणमध्ये व्यतिष्ठन्त शरवर्षैरवाकिरन्॥<br><br>1209: तदुद्यतगदाप्रासमाकपुरुषसेवितम्। प्रावर्तत महद् युद्धं राजन् दुर्मन्त्रिते तव॥<br><br>1210: उपारमन्त ज्याशब्दाः प्रेक्षका रथिनोऽभवन्। न हि स्वेषां परेषां वा विशेषः प्रत्यदृश्यत॥<br><br>1211: शूरबाहुविसृष्टानां शक्तीनां भरतर्षभ। ज्योतिषामिव सम्पातमपश्यन् कुरुपाण्डवाः॥<br><br>1212: ऋष्टिभिर्विमलाभिश्च तत्र तत्र विशाम्पते। सम्पतन्तीभिराकाशमावृतं बह्वशोभत॥<br><br>1213: प्रासानां पततां राजन् रूपमासीत् समन्ततः। शलभानामिवाकाशे तदा भरतसत्तम॥<br><br>1214: रुधिरोक्षितसर्वाङ्गा विप्रविद्धैर्नियन्तृभिः। हयाः परिपतन्ति स्म शतशोऽथ सहस्रशः॥<br><br>1215: अन्योयं परिपिष्टाश्च समासाद्य परस्परम्। आविक्षताः स्म दृश्यन्ते वमन्तो रुधिरं मुखैः॥<br><br>1216: ततोऽभवत्तमो घोरं सैन्येन रजसा वृते। तानपाक्रमतोऽद्राक्षं तस्माद् देशादरिंदम॥<br><br>1217: अश्वान् राजन् मनुष्यांश्च रजसा संवृते सति। भूमौ निपतिताश्चान्ये वमन्तो रुधिरं बहु॥<br><br>1218: केशाकेशि समालग्ना न शेकुश्चेष्टितुं नराः। अन्योन्यमश्वपृष्ठेभ्यो विकर्षन्तो महाबलाः॥<br><br>1219: मल्ला इव समासाद्य निजघ्नुरितरेतरम्। अश्वैश्च व्यपकृष्यन्त बहवोऽत्र गतासवः॥<br><br>1220: रक्तोक्षितैश्छिन्नभूजैरवकृष्टशिरोरुहैः। व्यदृश्यत मही कीर्णा शतशोऽथ सहस्रशः॥<br><br>1221: दूरं न शक्यं तत्रासीद् गन्तुमश्वेन केनचित्। साश्वारोहैर्हतैरश्वैरावृते वसुधातले॥<br><br>1222: रुधिरोक्षितसन्नाहैरात्तशस्त्रैरुदायुधैः। नानाप्रहरणै?रैः परस्परवधैषिभिः॥<br><br>1223: सुसंनिकृष्टैः संग्रामे हतभूयिष्ठसैनिकैः। स मुहूर्तं ततो युद्ध्वा सौबलोऽथ विशाम्पते॥<br><br>1224: षट्साहस्रर्हयैः शिष्टैरपायाच्छकुनिस्ततः। तथैव पाण्डवानीकं रुधिरेण समुक्षितम्॥<br><br>1225: षट्साहौर्हयैः शिष्टैरपायाच्छान्तवाहनम्। अश्वारोहाच पाण्डूनामब्रुवन् रुधिरोक्षिताः॥<br><br>1226: भूमौ निपतिताश्चान्ये बहवो विजयैषिणः। तत्र तत्र व्यदृश्यन्त पुरुषाः शूरमानिनः॥<br><br>1227: सुसंनिकृष्टे संग्रामे भूयिष्ठे त्यक्तजीविताः। न हि शक्यं स्थैर्योधं कुत एव महागजैः॥<br><br>1228: रथानेव रथा यान्तु कुञ्जराः कुञ्जरानपि। प्रतियातो हि शकुनिः स्वमनीकमवस्थितः॥<br><br>1229: न पुनः सौबलो राजा युद्धमभ्यागमिष्यति। ततस्तु द्रौपदेयाश्च ते च मत्ता महाद्विपाः॥<br><br>1230: प्रययुर्यत्र पाञ्चाल्यो धृष्टद्युम्नो महारथः। सहदेवोऽपि कौरव्य रजोमेघे समुत्थिते॥<br><br>1231: एकाकी प्रययौ तत्र यत्र राजा युधिष्ठिरः। ततस्तेषु प्रयातेषु शकुनिः सौबलः पुनः॥<br><br>1232: पार्श्वतोऽभ्यहनत् क्रुद्धो धृष्टद्युम्नस्य वाहिनीम्। तत् पुनस्तुमुलं युद्धं प्राणांस्त्यक्त्वाभ्यवर्तत॥<br><br>1233: तावकानां परेषां च परस्परवधैषिणाम्। ते चान्योन्यमवैक्षन्त तस्मिन् वीरसमागमे॥<br><br>1234: योधा:पर्यपतन् राजन् शतशोऽथ सहस्रशः। असिभिश्छिद्यमानानां शिरसां लोकसंक्षये॥<br><br>1235: प्रादुरासीन्महाशब्दस्तालानां पततामिव। विमुक्तानां शरीराणां छिन्नानां पततां भुवि॥<br><br>1236: सायुधानां च बाहूनामुरूणां च विशाम्पते। आसीत् कटकटाशब्दः सुमहाँल्लोमहर्षणः॥<br><br>1237: निघ्नन्तो निशितैःशस्त्रैर्धातॄन् पुत्रान् सखीनपि। योधाः परिपतन्ति स्म यथामिषकृते खगाः॥<br><br>1238: अन्योन्यं प्रतिसंरब्धा समासाद्य परस्परम्। अहं पूर्वमहं पूर्वमिति न्यघ्नन् सहस्रशः॥<br><br>1239: संघातेनासनभ्रष्टैरश्वारोहैर्गतासुभिः। हयाः परिपतन्ति स्म शतशोऽथ सहस्रशः॥<br><br>1240: स्फुरतां प्रतिविष्टानामश्वानां शीघ्रगामिनाम्। स्तनतां च मनुष्याणां सन्नद्धानां विशाम्पते॥<br><br>1241: शक्त्वृष्टिप्रासशब्दश्च तुमुल: समपद्यत। भिन्दतां परमर्माणि राजन् दुर्मत्रिते तव॥<br><br>1242: श्रमाभिभूताः सरंब्धाः श्रान्तवाहाः पिपासवः। विक्षताश्च शितैः शस्त्रैरभ्यवर्तन्त तावकाः॥<br><br>1243: मत्ता रुधिरगन्धेन बहवोऽत्र विचेतसः। जघ्नुः परान् स्वसांश्चैव प्राप्तान प्राप्ताननन्तरान्॥<br><br>1244: बहवश्च गतप्राणाः क्षत्रिया जयगृद्धिनः। भूमावभ्यपतन् राजन् शरवृष्टिभिरावृताः॥<br><br>1245: वृकगृध्रशृगालानां तुमुले मोदनेऽहनि। आसीद् बलक्षयो घोरस्तव पुत्रस्य पश्यतः॥<br><br>1246: नराश्वकायैः संछन्ना भूमिरासीद् विशाम्पते। रुधिरोदकचित्रा च भीरूणां भयवर्धिनी॥<br><br>1247: असिभिः पट्टिशैः शूलैस्तक्षमाणाः पुनः पुनः। तावकाः पाण्डवेयाश्च न न्यवर्तन्त भारत॥<br><br>1248: प्रहरन्तो यथाशक्ति यावत् प्राणस्य धारणम्। योधाः परिपतन्ति स्म वमन्तो रुधिरं व्रणैः॥<br><br>1249: शिरो गृहीत्वा केशेषु कबन्धः स्म प्रदृश्यते। उद्यम्य च शितं खड्ग रुधिरेण परिप्लुतम्॥<br><br>1250: तथोत्थितेषु बहुषु कबधेषु नराधिप। तथा रुधिरगन्धेन योधाः कश्मलमाविशन्॥<br><br>1251: मन्दीभूते ततः शब्दे पाण्डवानां महद् बलम्। अल्पावशिष्टैस्तुरगैरभ्यवर्तत सौबलः॥<br><br>1252: ततोऽभ्यधावंस्त्वरिताः पाण्डवा जयगृद्धिनः। पदातयश्च नागाश्च सादिनश्चोधतायुधाः॥<br><br>1253: कोष्ठकीकृत्य चाप्येनं परिक्षिप्य च सर्वशः। शस्त्रैर्नानाविधैर्जघ्नुर्युद्धपारं तितीर्षवः॥<br><br>1254: त्वदीयास्तांस्तु सम्प्रेक्ष्य सर्वतः समभिद्रुतान्। रथाश्वपत्तिद्विरदाः पाण्डवनभिदुद्रुवुः॥<br><br>1255: केचित् पदातयः पद्भिर्मुष्टिभिश्च परस्परम्। निजघ्नुः समरे शूराः क्षीणशस्त्रास्ततोऽपतन्॥<br><br>1256: रथेभ्यो रथिन: पेतुर्द्विपेभ्यो हस्तिसादिनः। विमानेभ्यो सिद्धाः पुण्यक्षयादिव॥<br><br>1257: एवमन्योन्यमायत्ता योधा जघ्नुर्महाहवे। पितृन भ्रातृन् वयस्यांश्च पुत्रानापि तथा परे॥<br><br>1258: एवमासीदमर्यादं युद्धं भरतसत्तम। प्रासासिबाणकलिलं वर्तमाने सुदारुणे॥<br><br>1259: संजय उवाच तस्मिशब्दे मृदौ जाते पाण्डवैनिहते बले। अश्वैः सप्तशतैः शिष्टहरुपावर्तत सौबलः॥<br><br>1260: स यात्वा वाहिनीं तूर्णमब्रवीत् त्वरयन् युधि। युद्ध्यध्वमिति संहृष्टाः पुनः पुनररिंदमाः॥<br><br>1261: अपृच्छत् क्षत्रियांस्तत्र क्व नु राजा महाबलः। शकुनेस्तद् वचः श्रुत्वा तमूचुर्भरतर्षभ। । ३। असौ तिष्ठति कौरव्यो रणमध्ये महाबलः। यत्रैतत् सुमहच्छत्रं पूर्णचन्द्रसमप्रभम्॥<br><br>1262: यत्र ते सतनुत्राणा रथास्तिष्ठन्ति दंशिताः। यत्रैष तुमुलः शब्दः पर्जन्यनिनदोपमः॥<br><br>1263: तत्र गच्छ द्रुतं राजंस्ततो द्रक्ष्यसि कौरवम्। एवमुक्तस्तु तैर्योधैः शकुनिः सौबलस्तदा॥<br><br>1264: प्रययौ तत्र यत्रासौ पुत्रस्तव नराधिप। सर्वतः संवृत्तो वीरैः समरे चित्रयोधिभिः॥<br><br>1265: ततो दुर्योधनं दृष्ट्वा रथीनीके व्यवस्थितम्। स रथांस्तावकान् सर्वान् हर्षयशकुनिस्ततः॥<br><br>1266: दुर्योधनमिदं वाक्यं हृष्टरूपो विशाम्पते। कृतकार्यमिवात्मानं मन्यमानोऽब्रवीनृपम्॥<br><br>1267: जहि राजन् रथानीकमश्वाः सर्वे जिता मया। नात्यक्त्वा जीवितं संख्ये शक्यो जेतुं युधिष्ठिरः॥<br><br>1268: हते तस्मिन् रथानीके पाण्डवेनाभिपालिते। गजानेतान् हनिष्यामः पदातींश्चेतरांस्तथा॥<br><br>1269: श्रुत्वा तु वचनं तस्य तावका जयगृद्धिनः। जवेनाभ्यपतन् हृष्टाः पाण्डवानामनीकिनाम्॥<br><br>1270: सर्वे विवृततूणीरा: प्रगृहीतशरासनाः। शरासनानि धुन्वानाः सिंहनादान्प्रणेदिरे॥<br><br>1271: १३॥<br><br>1272: ततो ज्यातलनिर्घोषः पुनरासीद् विशाम्पते। प्रादुरासीच्छाराणां च सुमुक्तानां सुदारुणः॥<br><br>1273: चोदयाश्वानसम्भ्रान्तः प्रविशैतद् बलार्णवम्। अन्तमद्य गमिष्यामि शत्रूणां निशितैः शरैः॥<br><br>1274: तान् समीपगतान् दृष्ट्वा जवेनोद्यतकार्मुकान्। उवाच देवकीपुत्रं कुन्तीपुत्रो धनंजयः॥<br><br>1275: अष्टादश दिनान्यद्य युद्धस्यास्य जनार्दन। वर्तमानस्य महतःसमासाद्य परस्परम्॥<br><br>1276: अनन्तकल्पा ध्वजिनी भूत्वा ह्येषां महात्मनाम्। क्षयमद्य गता युद्ध पश्य दैवं यथाविधम्॥<br><br>1277: समुद्रकल्पं च बलं धार्तराष्ट्रस्य माधव। अस्मानासाद्य संजातं गोष्पदोपममच्युत॥<br><br>1278: हते भीष्मे तु संदध्याच्छिवं स्यादिह माधव। न च तत् कृतवान् मूढो धार्तराष्ट्रः सुबालिशः॥<br><br>1279: उक्तं भीष्मेण यद वाक्यं हितं तथ्यं च माधव। तचापि नासौ कृतवान् वीतबुद्धिः सुयोधनः॥<br><br>1280: तस्मिंस्तु तुमुले भीष्मे प्रच्युते धरणीतले। न जाने कारणं किं तु येन युद्धमवर्तत॥<br><br>1281: मूढांस्तु सर्वथा मन्ये धार्तराष्ट्रान् सुबाललिशान्। पतिते शान्तनोः पुत्रे येऽकार्षुः संयुगं पुनः॥<br><br>1282: अनन्तरं च निहते द्रोणे ब्रह्मविदां वरे। राधेये च विकर्णे त नैवाशाम्यत वैशसम्॥<br><br>1283: अल्पावशिष्टे सैन्येऽस्मिन् सूतपुत्रे च पातिते। सपुत्रे वै नरव्याघ्र नैवाशाम्यत वैशसम्॥<br><br>1284: श्रुतायुषि हते वीरे जलसन्धे च पौरवे। श्रुतायुधे च नृपतौ नैवाशाम्यत वैशसम्॥<br><br>1285: भूरिश्रवसि शल्ये च शाल्वे चैव जनार्दन। आवन्त्येषु च वीरेषु नैवाशाम्यत वैशसम्॥<br><br>1286: जयद्रथे च निहते राक्षसे चाप्यलायुधे। बाह्निके सोमदत्ते च नैवाशाम्यत वैशसम्॥<br><br>1287: भगदत्ते हते शूरे काम्बोजे च सुदारुणे। दुःशासने च निहते नैवाशाम्यत वैशसम्॥<br><br>1288: दृष्ट्वा विनिहताशूरान् पृथड्याण्डलिकान् नृपान्। बलिनश्च रणे कृष्ण नैवाशाम्यत वैशसम्॥<br><br>1289: अक्षौहिणीपतीन् दृष्ट्वा भीमसेननिपातितान्। मोहाद् वा यदि वा लोभान्नैवाशाम्यत वैशसम्॥<br><br>1290: को नु राजकुले जातः कौरवेयो विशेषतः। निरर्थकं महद् वैरं कुर्यादन्यः सुयोधनात्॥<br><br>1291: गुणतोऽभ्यधिकाज्ञात्वा वलतः शौर्यतोऽपि वा। अमूढः को नु युद्ध्येत जानन् प्राज्ञो हिताहितम्॥<br><br>1292: यन्न तस्य मनो ह्यासीत् त्वयोक्तस्य हितं वचः। प्रशमे पाण्डवैः सार्ध सोऽन्यस्य शृणुयात् कथम्॥<br><br>1293: येन शान्तनवो वीरो द्रोणो विदुर एव च। प्रत्याख्याताः शमस्यार्थे किं नु तस्याद्य भेषजम्॥<br><br>1294: मौाद येन पिता वृद्धः प्रत्याख्यातो जनार्दन। तथा माता हितं वाक्यं भाषमाणा हितैषिणी॥<br><br>1295: प्रत्याख्याता ह्यसत्कृत्य स कस्मै रोचयेद् वचः। कुलान्तकरणो व्यक्तं जात एष जनार्दन॥<br><br>1296: तथास्य दृश्यते चेष्टा नीतिश्चैव विशाम्पते। नैष दास्यति नो राज्यमिति मे मतिरच्युत॥<br><br>1297: उक्तोऽहं बहुशस्तात विदुरेण महात्मना। न जीवन् दास्यते भागं धार्तराष्ट्रस्तु मानद॥<br><br>1298: यावत् प्राणा धरिष्यन्ति धार्तराष्ट्रस्य दुर्मतेः। तावद् युष्मास्वपायेषु प्रचरिष्यति पापकम्॥<br><br>1299: न च युक्तोऽन्यथा जेतुमृते युद्धेन माधव। इत्यब्रवीत् सदा मां हि विदुरः सत्यदर्शनः॥<br><br>1300: तत् सर्वमद्य जानामि व्यवसायं दुरात्मनः। यदुक्तं वचनं तेन विदुरेण महात्मना॥<br><br>1301: यो हि श्रुत्वा वचःपथ्यं जामदग्न्याद् यथातथम्। अवामन्यत दुर्बुद्धिर्बुवं नाशमुखे स्थितः॥<br><br>1302: उक्तं हि बहुशः सिद्धैर्जातमात्रे सुयोधने। एनं प्राप्य दुरात्मानं क्षयं क्षत्रं गमिष्यति॥<br><br>1303: तदिदं वचनं तेषां निरुक्तं वै जनार्दन। क्षयं याता हि राजानो दुर्योधनकृते भृशम्॥<br><br>1304: सोऽद्य सर्वान् रणे योधान् निहनिष्यामि माधव। क्षत्रियेषु हतेष्वाशु शून्ये च शिबिरे कृते॥<br><br>1305: वधाय चात्मनोऽस्माभिः संयुगं रोचयिष्यति। तदन्तं हि भवेद् वैरमनुमानेन माधव॥<br><br>1306: एवं पश्यामि वार्ष्णेय चिन्तयन् प्रज्ञया स्वया। विदुरस्य च वाक्येन चेष्टया च दुरात्मनः॥<br><br>1307: तस्माद् याहि चमू वीर यावद्धन्मि शितैः शरैः। दुर्योधनं महाबाहो वाहिनीं चास्य संयुगे॥<br><br>1308: क्षेममद्य करिष्यामि धर्मराजस्य माधव। हत्वैतद् दुर्बलं सैन्यं धार्तरष्ट्रस्य पश्यतः॥<br><br>1309: संजय उवाच अभीषुहस्तो दाशार्हस्तथोक्तः सव्यसाचिना। तद् बलौघममित्राणामभीतः प्राविशद् बलात्॥<br><br>1310: कुन्तखड्गशरै। रं शक्तिकण्टकसंकुलम्। गदापरिघपन्थानं रथनागमहाद्रुमम्॥<br><br>1311: हयपत्तिलताकीर्णं गाहमानो महायशाः। व्यचरत्तत्र गोविन्दो रथेनातिपताकिना॥<br><br>1312: ते हयाः पाण्डुरा राजन् वहन्तोऽर्जुनमाहवे। दिक्षु सर्वास्वदृश्यन्त दाशार्हेण प्रचोदिताः॥<br><br>1313: ततः प्रायाद् रथेनाजौ सव्यसाची परंतपः। किरशरशतांस्तीक्ष्णान् वारिधारा घनो यथा॥<br><br>1314: प्रादुरासीन्महाशब्दः शराणां नतपर्वणाम्। इषुभिश्छाद्यमानानां समरे सव्यसाचिना॥<br><br>1315: असज्जन्तस्तनुत्रेषु शरौघा: प्रापतन् भुवि। इन्द्राशनिसमस्पर्शा गाण्डीवप्रेषिताः शराः॥<br><br>1316: नरान् नागन् समाहृत्य हयांश्चापि विशाम्पते। अपतन्त रणे वाणाः पतङ्गा इव घोषिणः॥<br><br>1317: आसीत् सर्वमवच्छन्नं गाण्डीवप्रेषितैः शरैः। न प्राज्ञायन्त समरे दिशो वा प्रदिशोऽपि वा॥<br><br>1318: सर्वमासीजगत् पूर्णं पार्थनामाङ्कितैः शरैः। रुक्मपुङस्तैलधौतैः कर्मारपरिमार्जितैः॥<br><br>1319: ते दह्यमानाः पार्थेन पावकेनेव कुञ्जराः। पार्थ न प्रजहुर्घोरा वध्यमानाः शितैः शरैः॥<br><br>1320: शरचापधरः पार्थ: प्रज्वलन्निवः भास्करः। ददाह समरे योधान् कक्षमग्निरिव ज्वलन्॥<br><br>1321: यथा वनान्ते वनपैर्विसृष्टः कक्षं दहेत् कृष्णगतिः सुघोषः। भूरिदुमं शुष्कलतावितानं भृशं समृद्धो ज्वलन: प्रतापी॥<br><br>1322: एवं स नाराचगणप्रतापी शरार्चिरुचावचतिग्मतेजाः। ददाह सर्वां तव पुत्रसेना ममृष्यमाणस्तरसा तरस्वी॥<br><br>1323: तस्येषवः प्राणहराः सुमुक्ता नासज्जन् वै वर्मसु रुक्मपुङ्खाः। न च द्वितीयं प्रमुमोच बाणं नरे हये वा परमद्विपे वा॥<br><br>1324: अनेकरूपाकृतिभिर्हि बाणै महारथानीकमानुप्रविश्य। स एव एवैकस्तव पुत्रस्य सेनां जघान दैत्यानिव वज्रपाणिः॥<br><br>1325: संजय उवाच पश्यतां यतमानानां शूराणामनिवर्तिनाम्। संकल्पमकरोन्मोघं गाण्डीवेन धनंजयः॥<br><br>1326: इन्द्राशनिसमस्र्शानविषह्यान् महौजसः। विसृजन् दृश्यते बाणान् धारा मुञ्चनिवाम्बुदः॥<br><br>1327: तत् सैन्यं भरतश्रेष्ठ वध्यमानं किरीटिना। सम्प्रदुद्राव संग्रामात् तव पुत्रस्य पश्यतः॥<br><br>1328: पितॄन् भ्रातृन् परित्यज्य वयस्यानपि चापरे। हतधुर्या रथाः केचिद्धतसूतास्तथा परे॥<br><br>1329: भग्नाक्षयुगचक्रेषाः केचिदासन्विशांपते। अन्येषां सायकाः क्षीणास्तथान्ये बाणपीडिताः॥<br><br>1330: अक्षता युगपत् केचित् प्राद्रवन् भयपीडितः। केचित् पुत्रानुपादाय हतभूयिष्ठबान्धवः॥<br><br>1331: विचुक्रुशुः पितुंस्त्वन्ये सहायानपरे पुनः। बान्धवांश्च नरव्याघ्र भ्रातॄन् सम्बन्धिनस्तथा॥<br><br>1332: दुद्रुवः केचिदुत्सृज्य तत्र तत्र विशाम्पते। बहवोऽत्र भृशं विद्धा मुह्यमाना महारथाः॥<br><br>1333: निश्वसन्ति स्म दृश्यन्ते पार्थबाणहता: नराः। तानन्ये रथमारोप्य ह्याश्वास्य च मुहूर्तकम्॥<br><br>1334: विश्रान्ताश्च वितृष्णाश्च पुनर्युद्धाय जग्मिरे। तानपास्य गताः केचित् पुनरेव युयुत्सवः॥<br><br>1335: कुर्वन्तस्तव पुत्रस्य शासनं युद्धदुर्मदाः। पानीयमपरे पीत्वा पर्याश्वास्य च वाहनम्॥<br><br>1336: वर्माणि च समारोप्य केचिद् भरतसत्तम। समाश्वास्यापरे भ्रातॄन् निक्षिप्य शिबिरेऽपि च॥<br><br>1337: पुत्रानन्ये पितॄनन्ये पुनयुद्धमरोचयन्। सजयित्वा रथान् किचिद् यथा मुख्यं विशाम्पते॥<br><br>1338: आप्लुत्य पाण्डवानीकं पुनयुद्धमरोचयन्। शूराः किङ्किणीजालैः समाच्छन्ना बभासिरे॥<br><br>1339: त्रैलोक्यविजये युक्ता यथा दैतेयदानवाः। आगम्य सहसा केचिद् रथैः स्वर्णविभूषितैः॥<br><br>1340: पाण्डवानामनीकेषु धृष्टद्युम्नमयोधयन्। धृष्टद्युम्नोऽपि पाञ्चाल्यः शिखण्डी च महारथः॥<br><br>1341: नाकुलिस्तु शतानीको रथानीकमयोधयन्। पाञ्चाल्यस्तु ततः क्रुद्धः सैन्येन पहाताऽऽवृतः॥<br><br>1342: अभ्यद्रवत् सुसंक्रुद्धस्तावकान् हन्तुमुद्यतः। ततस्त्वापततस्तस्य तव पुत्रो जनाधिप॥<br><br>1343: धृष्टद्युम्नस्ततो राजंस्तव पुत्रेण धन्विना॥<br><br>1344: नाराचैरर्धनाराचैर्बहुभिः क्षिप्रकारिभिः। वत्सदन्तैश्च बाणैश्च कर्मारपरिमार्जितैः॥<br><br>1345: अश्वांश्च चतुरो हत्वा बाह्वोरुरसि चार्पयत्। सोऽतिविद्धो महेष्वासस्तोत्रादित इव द्विपः॥<br><br>1346: तस्याश्वांश्चतुरो बाणैः प्रेषयामास मृत्यवे। सारथेश्चास्य भल्लेन शिरः कायादपाहरत्॥<br><br>1347: ततो दुर्योधनो राजा पृष्ठमारुह्य वाजिनः। अपाक्रामद्धतरथो नातिदूरमरिंदमः॥<br><br>1348: दृष्ट्वा तु हतविक्रान्तं स्वमनीकं महाबलः। तव पुत्रो महाराज प्रययौ यत्र सौबलः॥<br><br>1349: ततो रथेषु भग्नेषु त्रिसाहस्रा महाद्विपाः। पाण्डवान् रथिनः सर्वान् समन्तात् पर्यवारयन्॥<br><br>1350: वृताः समरे पञ्च गजानीकेन भारत) अशोभन्त महाराज ग्रहा व्याप्ता घनैरिव॥<br><br>1351: ततोऽर्जुनो महाराज लब्धलक्षो महा पुजः। विनिर्ययो रथेनैव श्वेताश्वः कृष्णसारथिः॥<br><br>1352: तैः समन्तात् परिवृतः कुञ्जरैः पर्वतोपमैः। नाराचैर्विमलैस्तीक्ष्णैर्गजानीकमयोधयत्॥<br><br>1353: तत्रैकबाणनिहतानपश्याम महागजान्। पतितान् पात्यमानांश्च निर्भिन्नान् सव्यसाचिना॥<br><br>1354: भीमसेनस्तु तान् दृष्ट्वा नागान् मत्तगजोपमः। करेणादाय महतीं गदामभ्यपतद् बली॥<br><br>1355: अथाप्लुत्य रथात् तूर्णं दण्डपाणिरिवान्तकः। तमुद्यतगदं दृष्ट्वा पाण्डवानां महारथम्॥<br><br>1356: वित्रेसुस्तावका: सैन्याः शकृन्मूत्रे च सुस्रवुः। आविग्नं च बलं सर्वं गदाहस्ते वृकोदरे॥<br><br>1357: गदया भीमसेनेव भिन्नकुम्भान् रजस्वलान्। धावमानानपश्याम कुञ्जरान् पर्वतोपमान्॥<br><br>1358: प्राद्रवन् कुञ्जरास्ते तु भीमेसेनगदाहताः। पेतुरार्तस्वरं कृत्वा छिन्नपक्षा इवाद्रयः॥<br><br>1359: प्रभिन्नकुम्भास्तु बहून् द्रवमाणानितस्ततः। पतमानांश्च सम्प्रेक्ष्य वित्रेसुस्तव सैनिकाः॥<br><br>1360: युधिष्ठिरोऽपि संक्रुद्धो माद्रीपुत्रौ च पाण्डवौ। गार्धपत्रै:शितैर्बाणैर्निन्युर्वै यमसादनम्॥<br><br>1361: धृष्टद्युम्नस्तु समरे पराजित्य नराधिपम्। अपक्रान्ते तव सुते हयपृष्ठं समाश्रिते॥<br><br>1362: दृष्ट्वा च पाण्डवान् सर्वान् कुञ्जरैः परिवारितान्। धृष्टद्युम्नो महाराज सहसा समुपाद्रवत्॥<br><br>1363: पुत्रः पञ्चालराजस्य जिघांसुः कुञ्जरान् ययौ। अदृष्ट्वा तु स्थानीके दुर्योधनमरिंदमम्॥<br><br>1364: अश्वत्थामा कृपश्चैव कृतवर्मा च सात्वतः। अपृच्छन् क्षत्रियांस्तत्र क्व नु दुर्योधनो गतः॥<br><br>1365: ते पश्यमाना राजानं वर्तमाने जनक्षये। मन्वाना निहतं तत्र तव पुत्रं महारथाः॥<br><br>1366: विवर्णवदना भूत्वा पर्यपृच्छन्त ते सुतम्। आहुः केचिद्धते सूते प्रयातो यत्र सौबलः॥<br><br>1367: हित्वा पञ्चालराजस्य तदनीकं दुरुत्सहम्। अपरे त्वब्रुवंस्तत्र क्षत्रिया भृशविक्षताः॥<br><br>1368: दुर्योधनेन किं कार्य द्रक्ष्यध्वं यदि जीवति। युद्ध्यध्वं सहिताः सर्वे किं वो राजा करिष्यति॥<br><br>1369: ते क्षत्रियाः क्षतैर्गात्रैर्हतभूयिष्ठवाहनाः। शरैःसम्पीड्यमानास्तु नातिव्यक्तमथाब्रुवन्॥<br><br>1370: इदं सर्व बलं हन्मो येन स्म परिवारिताः। एते सर्वे गजान हत्वा उपयान्ति स्म पाण्डवाः॥<br><br>1371: श्रुत्वा तु वचनं तेषामश्वत्थामा महाबलः। भित्वा पाञ्चालराजस्य तदनीकं दुरुत्सहम्॥<br><br>1372: कृपश्च कृतवर्मा च प्रययौ यत्र सौबलः। रथानीकं परित्यज्य शूराः सुदृढधन्विनः॥<br><br>1373: ततस्तेषु प्रयातेषु धृष्टद्युम्नपुरस्कृताः। आययुः पाण्डवा राजन् विनिघ्नन्तः स्म तावकम्॥<br><br>1374: दृष्ट्वा तु तानापततः सम्प्रहृष्टान् महारथान्। पराक्रान्तास्ततो वीरा निराशा जीविते तदा॥<br><br>1375: विवर्णमुखभूयिष्ठमभवत् तावकं बलम्। परिक्षीणायुधान् दृष्ट्वा तानहं परिवारितान्॥<br><br>1376: राजन् बलेन व्यतेन त्यक्त्वा जीवितमात्मनः। आत्मना पञ्चमोऽयुद्ध्यं पाञ्चालस्य बलेन ह॥<br><br>1377: तस्मिन् देशे व्यवस्थाय यत्र शारद्वतः स्थितः। सम्प्रदुता वयं पञ्च किरीटिशरपीडिताः॥<br><br>1378: धृष्टद्युम्नं महारौद्रं तत्र नोऽभूद् रणो महान्। जितास्तेन वयं सर्वे व्यपयाम रणात् ततः॥<br><br>1379: अथापश्यं सात्यकि तमुपायान्तं महारथम्। रथैश्चतु:शतैर्वीरो मामभ्यद्रवदाहवे॥<br><br>1380: धृष्टद्युम्नादहं मुक्तः कथंचिच्छ्रान्तवाहनात्। पतिता माधवानीकं दुष्कृती नरकं यथा॥<br><br>1381: तत्र युद्धमभूद् घोरं मुहूर्तमतिदारुणम्। सात्यकिस्तु महाबाहुर्मम हत्वा परिच्छदम्॥<br><br>1382: जीवग्राहमगृह्णान्मां मूर्छितं पतितं भुवि। ततो मुहूर्तादिव तद् गजानीकमविध्यत॥<br><br>1383: गदया भीमसेनेन नाराचैरर्जुनेन च। अभिपिष्टैर्महानागैः समन्तात् पर्वतोपमैः॥<br><br>1384: नातिप्रसिद्धैव गतिः पाण्डवानामजायत। रथमार्ग ततश्चक्रे भीमसेनो पहाबलः॥<br><br>1385: पाण्डवानां महाराज व्यपाकर्षन्महागजान्। अश्वत्थामा कृपश्चैव कृतवर्मा च सात्वतः॥<br><br>1386: अपश्यन्तो स्थानीके दुर्योधनमरिंदमम्। राजानं मृगयामासुस्तव पुत्रं महारथम्॥<br><br>1387: परित्यज्य च पाञ्चाल्यं प्रयाता यत्र सौबलः। राज्ञोऽदर्शनसंविग्ना वर्तमाने जनक्षये॥<br><br>1388: संजय उवाच गजानीके हते तस्मिन् पाण्डुपुत्रेण भारत। वध्यमाने बले चैव भीमसेनेन संयुगे॥<br><br>1389: चरन्तं च तथा दृष्ट्वा भीमसेनमरिंदमम्। दण्डहस्तं यथा क्रुद्धमन्तकं प्राणहारिणम्॥<br><br>1390: समेत्य समरे राजन् हतशेषाः सुतास्तव। अदृश्यमाने कौरव्ये पुत्रे दुर्योधने तव॥<br><br>1391: सोदर्याः सहिता भूत्वा भीमसेनमुपाद्रवन्। दुर्मर्षणः श्रुतान्तश्च जैत्रौ भूरिबलो रविः॥<br><br>1392: जयत्सेनः सुजातश्च तथा दुर्विषहोऽरिहा। दुर्विमोचननामा च दुष्प्रधर्षस्तथैव च॥<br><br>1393: श्रुतर्वा च महाबाहुः सर्वे युद्धविशारदाः। इत्येते सहिता भूत्वा तव पुत्राः समन्ततः॥<br><br>1394: भीमसेनमभिद्रुत्य रुरुधुः सर्वतोदिशम्। ततो भीमो महाराज स्वरथं पुनरास्थितः॥<br><br>1395: मुमोच निशितान् बाणान् पुत्राणां तव मर्मसु। ते कीर्यमाणा भीमेन पुत्रास्तव महारणे॥<br><br>1396: भीमसेनमुपासेदुः प्रवणादिव कुञ्जरम्। ततः क्रुद्धो रणे भीमः शिरो दुर्मर्षणस्य ह॥<br><br>1397: क्षुरप्रेण प्रमथ्याशु पातयामास भूतले। ततोऽपरेण भल्लेन सर्वावरणभेदिना॥<br><br>1398: श्रुतान्तमवधीद् भीमस्तव पुत्रं महारथः। जयत्सेनं ततो विद्ध्वा नाराचेन हसन्निव॥<br><br>1399: पातायामास कौरव्यं रथोपस्थादरिंदमः। स पपात स्थाद् राजन् भूमौ तूर्णं ममार च॥<br><br>1400: श्रुतर्वा तु ततो भीमं क्रुद्धो विव्याध मारिष। शतेन गृध्रवाजानां शराणां नतपर्वणाम्॥<br><br>1401: ततः क्रुद्धो रणे भीमो जैत्रं भूरिबलं रविम्। त्रीनेतांस्त्रिभिरानईद द्विषाग्निप्रतिमैः शरैः॥<br><br>1402: ते हता न्यपतन् भूमौ स्यन्दनेभ्यो महारथाः। वसन्ते पुष्पशबला निकृत्ता इव किंशुकाः॥<br><br>1403: ततोऽपरेण भल्लेन तीक्ष्णेन च परंतपः। दुर्विमोचनमाहत्य प्रेषयामास मृत्यवे॥<br><br>1404: स हतः प्रापतद् भूमौ स्वरथाद् रथिनां वरः। गिरेस्तु कूटजो भग्नो मारुतेनेव पादपः॥<br><br>1405: दुष्प्रधर्षं ततश्चैव सुजातं च सुतं तव। एकैकं न्यहनत् संख्ये द्वाभ्यां द्वाभ्यां चमूमुखे॥<br><br>1406: तौ शिलीमुखविद्धाङ्गौ पेततू रथसत्तमौ। ततः पतन्तं समरे अभिवीक्ष्य सुतं तव॥<br><br>1407: भल्लेन पातयामास भीमो दुर्विषहं रणे। स पपात हतो वाहात् पश्यतां सर्वधन्विनाम्॥<br><br>1408: दृष्ट्वा तु निहतान् भ्रातॄन् बहूनेकेन संयुगे। अमर्षवशमापन्नः श्रुतर्वा भीममभ्ययात्॥<br><br>1409: विक्षिपन् सुमहसचापं कार्तस्वरविभूषितम्। विसृजन सायकांश्चैव विषाग्निप्रतिमान् बहून॥<br><br>1410: स तु राजन् धनुश्छित्त्वा पाण्डवस्य महामृधे। अथैन छिन्नधन्वानं विंशत्या समवाकिरत्॥<br><br>1411: ततोऽन्यद् धनुरादाय भीमसेनो महाबलः। अवाकिरत् तव सुतं तिष्ठ तिष्ठेति चाब्रवीत्॥<br><br>1412: महदासीत् तयोर्युद्धं चित्ररूपं भयानकम्। यादृशं समरे पूर्वं जम्भवासवयोर्युधि॥<br><br>1413: तयोस्तत्र शितैर्मुक्तैर्यमदण्डनिभैः शरैः। समाच्छन्ना धरा सर्वा खं दिशो विदिशस्तथा॥<br><br>1414: ततः श्रुतर्वा संक्रुद्धो धनुरादाय सायकैः। भीमसेन रणे राजन् बाह्वोरुरसि चार्पयत्॥<br><br>1415: सोऽतिविद्धो महाराज तव पुत्रेण धन्विना। भीमः संचुक्षुभे क्रुद्धः पर्वणीव महोदधिः॥<br><br>1416: ततो भीमो रुषाविष्ट पुत्रस्य तव मारिष। सारथि चतुरश्वाश्वाशरैर्निन्ये यमक्षयम्॥<br><br>1417: विरथं तं समालक्ष्य विशिखैोमवाहिभिः। अवाकिरदमेयात्मा दर्शयन् पाणिलाघवम्॥<br><br>1418: श्रुतर्वा विरथो राजन्नाददे खड्गचर्मणी। अथास्याददतः खङ्गं शतचन्द्रं च भानुमत्॥<br><br>1419: क्षुरप्रेण शिरः कायात् पातायामास पाण्डवः। छिन्नोत्तमाङ्गस्य ततः क्षुरप्रेण महात्मना॥<br><br>1420: पपात कायः स रथाद् वसुधामनुनादयन्। तस्मिन् निपतिते वीरे तावका भयमोहिताः॥<br><br>1421: अभ्यद्रवन्त संग्रामे भीमसेनं युयुत्सवः। तानापतत एवाशु हतशेषाद् बलार्णवात्॥<br><br>1422: दंशितान्प्रतिजग्राह भीमसेनः प्रतापवान्। ते तु तं वै समासाद्य परिववः समन्ततः॥<br><br>1423: ततस्तु संवृतो भीमस्तावकान् निशितैः शरैः। पीडयामास तान् सर्वान् सहस्राक्ष इवासुरान्॥<br><br>1424: ततः पञ्चशतान् हत्वा सवरूथान् महारथान्। जघान कुञ्जरानीकं पुनः सप्तशतं युधि॥<br><br>1425: हत्वा शतसहस्राणि पत्तीनां परमेषुभिः। वाजिनां च शतान्यष्टौ पाण्डवः स्म विराजते॥<br><br>1426: भीमसेनस्तु कौन्तेयो हत्वा युद्धे सुतांस्तव। मेने कृतार्थमात्मानं सफलं जन्म च प्रभो॥<br><br>1427: तं तथा युद्ध्यमानं च विनिघ्नन्तं च तावकान्। ईक्षितुं नोत्सहन्ते स्म तव सैन्या नराधिप॥<br><br>1428: विद्राव्य च कुरुन् सर्वांस्तांश्च हत्वा पदानुगान्। दोर्ध्या शब्दं ततश्चक्रे त्रासयानो महाद्विपान्॥<br><br>1429: हतभूयिष्ठयोधा तु तव सेना विशाम्पते। किंचिच्छेषा महाराज कृपणं समपद्यत॥<br><br>1430: भीमसेनस्तु कौन्तेयो हत्वा युद्धे सुतांस्तव। मेने कृतार्थमात्मानं सफलं जन्म च प्रभो॥<br><br>1431: तं तथा युद्ध्यमानं च विनिघ्नन्तं च तावकान्। ईक्षितुं नोत्सहन्ते स्म तव सैन्या नराधिप॥<br><br>1432: विद्राव्य च कुरुन् सर्वांस्तांश्च हत्वा पदानुगान्। दोर्ध्या शब्दं ततश्चक्रे त्रासयानो महाद्विपान्॥<br><br>1433: हतभूयिष्ठयोधा तु तव सेना विशाम्पते। किंचिच्छेषा महाराज कृपणं समपद्यत॥<br><br>1434: संजय उवाच दुर्योधनो महाराज सुदर्शश्चापि ते सुतः। हतशेषौ तदा संख्ये वाजिमध्ये व्यवस्थितौ॥<br><br>1435: ततो दुर्योधनं दृष्ट्वा वाजिमध्ये व्यवस्थितम्। उवाच देवकीपुत्रः कुन्तीपुत्रं धनंजयम्॥<br><br>1436: शत्रवो हतभूयिष्ठा ज्ञातयः परिपालिताः। गृहीत्वा संजयं चासौ निवृत्तः शिनिपुङ्गवः॥<br><br>1437: परिश्रान्तश्च नकुलः सहदेवश्च भारत। योधयित्वा रणे पापान् धार्तराष्ट्रान् सहानुगान्॥<br><br>1438: दुर्योधनमभित्यज्य त्रय एते व्यवस्थिताः। कृपश्च कृतवर्मा च द्रौणिश्चैव महारथः॥<br><br>1439: असौ तिष्ठति पाञ्चाल्यः श्रिया परमया युतः। दुर्योधनबलं हत्वा सह सर्वैः प्रभद्रकैः॥<br><br>1440: असौ दुर्योधनः पार्थ वाजिमध्ये व्यवस्थितः। छत्रेण ध्रियमाणेन प्रेक्षमाणो मुहुर्मुहुः॥<br><br>1441: प्रतिव्यूह्य बलं सर्वं रणमध्ये व्यवस्थितः। एनं हत्वा शितैर्बाणैः कृतकृत्यो भविष्यसि॥<br><br>1442: गजानीकं हतं दृष्ट्वा त्वां च प्राप्तमरिंदम। यावन्न विद्रवन्त्यते तावञ्जहि सुयोधनम्॥<br><br>1443: यातु कश्चित्तु पाञ्चाल्यं क्षिप्रमागम्यतामिति। परिश्रान्तबलस्तात नैष मुच्येत किल्विषी॥<br><br>1444: हत्वा तव बलं सर्वं संग्रामे धृतराष्ट्रजः। जितान् पाण्डुसुतान् मत्वा रूपं धारयते महत्॥<br><br>1445: निहतं स्वबलं दृष्ट्वा पीडितं चापि पाण्डवैः। ध्रुवमेष्यति संग्रामे वधायैवात्मनो नृपः॥<br><br>1446: एवमुक्तः फल्गुनस्तु कृष्णं वचनमब्रवीत। धृतराष्ट्रसुताः सर्वे हता भीमेन माधव॥<br><br>1447: यावेतावास्थितौ कृष्ण तावद्य न भविष्यतः। हतो भीष्मो हतो द्रोणः कर्णो वैकर्तनो हतः॥<br><br>1448: मद्रराजो हत: शल्यो हतः कृष्ण जयद्रथः। हयाः पञ्चशताः शिष्टाः शकुनेः सौबलस्य च॥<br><br>1449: रथानां तु जनार्दन। दन्तिनां च शतं साग्रं त्रिसाहस्राः पदातयः॥<br><br>1450: अश्वत्थामा कृपश्चैव त्रिगर्ताधिपतिस्तथा। उलूकः शकुनिश्चैव कृतवर्मा च सात्वतः॥<br><br>1451: एतद् बलमभूच्छेष धार्तराष्ट्रस्य माधव। मोक्षो न नूनं कालात् तु विद्युते भुवि कस्यचित्। शते शिष्टे द्वे एव तु अद्याह्ना हि महाराजो हतामित्रो भविष्यति॥<br><br>1452: न हि मे मोक्ष्यते कश्चित् परेषामिह चिन्तये। त्वद्य समरं कृष्ण न हास्यन्ति मदोत्कटाः॥<br><br>1453: तान् वै सर्वान् हनिष्यामि यद्यपि स्युर्न मानुषाः। अद्य युद्धे सुसंक्रुद्धो दीर्घं राज्ञा प्रमागरम्॥<br><br>1454: अपनेष्यामि गान्धारं घातयित्वा शितैः शरैः। निकृत्या वै दुराचारो यानि रत्नानि सौबलः॥<br><br>1455: सभायामहरद् द्यूते पुनस्तान्याहराम्यहम्। अद्य ता अपि रोत्स्यन्ति सर्वा नागपुरे स्त्रियः॥<br><br>1456: श्रुत्वा पतींश्च पुत्रांश्च पाण्डवैर्निहतान् युधि। समाप्तमद्य वै कर्म सर्वं कृष्ण भविष्यति॥<br><br>1457: नापयाति भयात् कृष्णं संग्रामाद् यदि चेन्मम॥<br><br>1458: निहतं विद्धि वार्ष्णेय धार्तराष्ट्रं सुबालिशम्। मम ह्येतदशक्तं वै वाजिवृन्दमरिन्दम॥<br><br>1459: सोढुं ज्यातलनिर्घोषं याहि यावनिहन्म्यहम्। एवमुक्तस्तु दाशार्हः पाण्डवेन यशस्विना॥<br><br>1460: अचोदयद्धयान् राजन् दुर्योधनबलं प्रति। तदनीकमभिप्रेक्ष्य त्रयः सज्जा महारथाः॥<br><br>1461: भीमसेनोऽर्जुनश्चैव सहदेवश्च मारिष। प्रययुः सिंहनादेन दुर्योधनजिघांसया॥<br><br>1462: तान् प्रेक्ष्य सहितान् सर्वाञ्जवेनोद्यतकार्मुकान्। सौबलोऽभ्यद्रवद् युद्धे पाण्डवानाततायिनः॥<br><br>1463: सुदर्शनस्तव सुतो भीमसेनं समभ्ययात्। सुशर्मा शकुनिश्चैव युयुधाते किरीटिना॥<br><br>1464: सहदेवं तव सुतो हयपृष्ठगतोऽभ्ययात्। ततो हि यत्नतः क्षिप्रं तव पुत्रो जनाधिप॥<br><br>1465: प्रासेन सहदेवस्य शिरसि प्राहरद् भृशम्। सोपाविशद् रथोपस्थे तव पुत्रेण ताडितः॥<br><br>1466: रुधिराप्लुतसर्वाङ्ग आशीविष इव श्वसन्। प्रतिलभ्य ततः संज्ञा सहदेवो विशाम्पते॥<br><br>1467: दुर्योधनं शरैस्तीक्ष्णैः संक्रुद्धः समवाकिरत्। पार्थोऽपि युधि विक्रम्य कुन्तीपुत्रो धनंजयः॥<br><br>1468: शूराणामश्वपृष्ठेभ्यः शिरांसि निचकर्त ह। तदनीकं तदा पार्थो व्यधमद् बहुभिः शरैः॥<br><br>1469: पातयित्वा हयान् सर्वास्त्रिगर्तानां रथान् ययौ। ततस्ते सहिता भूत्वा त्रिगर्तानां महारथाः॥<br><br>1470: अर्जुनं वासुदेवं च शरवर्षैरवाकिरन्। सत्यकर्माणमाक्षिप्य क्षुरप्रेण महायशाः॥<br><br>1471: ततोऽस्य स्यन्दनस्येषां चिच्छिदे पाण्डुनन्दनः। शिलाशितेन च विभो क्षुरप्रेण महायशाः॥<br><br>1472: शिरश्चिच्छेद सहसा तप्तकुण्डलभूषणम्। सत्येषुमध चादत्त योधानां मिषतां ततः॥<br><br>1473: यथा सिंहो वने राजन् मृगं परिबुभुक्षितः। तं निहत्य ततः पार्थः सुशर्माण: त्रिभिः शरैः॥<br><br>1474: विद्ध्वा तानहनत् सर्वान् रथान् रुक्मविभूषितान्। ततः प्रायात् त्वरन् पार्थो दीर्घकालं सुसंवृतम्॥<br><br>1475: मुञ्चन् क्रोधविषं तीक्ष्णं प्रस्थलाधिपतिं प्रति। तमर्जुनः पृषत्कानां शतेन भरतर्षभ॥<br><br>1476: पूरयित्वा ततो वाहान् प्राहरत् तस्य धन्विनः। ततः शरं समादाय यमदण्डोपमं तदा॥<br><br>1477: सुशर्माणं समुद्दिश्य चिक्षेपाशु हसन्निव। स शरः प्रेषितस्तेन क्रोधदीप्तेन धन्विना॥<br><br>1478: सुशर्माण समासाद्य बिभेद हृदयं रणे। स गतासुमहाराज पपात धरणीतले॥<br><br>1479: नन्दयन् पाण्डवान् सर्वान् व्यथयंश्चापि तावकान्। शुशर्माणं रणे हत्वा पुत्रानस्य महारथान्॥<br><br>1480: सप्त चाष्टौ च त्रिंशच्च सायकैरनयत् क्षमम्। ततोऽस्य निशितैर्बाणैः सर्वान् हत्वा पदानुगान्॥<br><br>1481: अभ्यगाद् भारती सेनां हतशेषां महारथः। भीमस्तु समरे क्रुद्धः पुत्रं तव जनाधिप॥<br><br>1482: सुदर्शनमदृश्यं तं शरैश्चक्रे हसन्निव। ततोऽस्य प्रहसन् क्रुद्धः शिरः कायादपाहरत्॥<br><br>1483: क्षुरप्रेण सुतीक्ष्णेन स हतः प्रापतद् भुवि। तस्मिंस्तु निहते वीर ततस्तस्य पदानुगाः॥<br><br>1484: परिववू रणे भीमं किरन्तो विविधाशरान्। ततस्तु निशितैर्बाणैस्तवानीकं वृकोदरः॥<br><br>1485: इन्द्राशनिसमस्पर्शः : समन्तात् पर्यवाकिरत्। ततः क्षणेन तद् भीमो न्यहनद् भरतर्षभ॥<br><br>1486: तेषु तूत्साद्यमानेषु सेनाध्यक्षा महारथाः। भीमसेनं समासाद्य ततोऽयुद्ध्यन्त भारत॥<br><br>1487: स तान् सर्वाशरैघोरैरवाकिरत पाण्डवः। तथैव तावका राजन् पाण्डवेयान् महारथान्॥<br><br>1488: शरवर्षेण महता समन्तात् पर्यवारयन्। व्याकुलं तदभूत् सर्वं पाण्डवानां परैः सह॥<br><br>1489: तावकानां च समरे पाण्डवेयैर्युयुत्सताम्। तत्र योधास्तदा पेतुः परस्परसमाहताः। उभयोः सेनयो राजन् संशोचन्तः स्म बान्धवान्॥<br><br>1490: संजय उवाच तस्मिन् प्रवृत्ते संग्रामे गजवाजिनरक्षये। शकुनिः सौबलो राजन् सहदेवं समभ्ययात्॥<br><br>1491: ततोऽस्यापततस्तूर्णं सहदेवः प्रतापवान्। शरौघान् प्रेषयामास पतङ्गानिव शीघ्रगान्॥<br><br>1492: उलूकश्च रणे भीमं विव्याध दशभिः शरैः। शकुनिश्च महाराजं भीमं विद्ध्वा त्रिभिः शरैः॥<br><br>1493: सायकानां नवत्या वै सहदेवमवाकिरत्। ते शूराः समरे राजन् समासाद्य परस्परम्॥<br><br>1494: विव्यधुनिशितैर्बाणैः कङ्कबर्हिणवाजितैः। स्वर्णपुजैः शिलाधौतेराकर्णप्रहितैः शरैः॥<br><br>1495: तेषां चापभुजोत्सृष्टा शरवृष्टिविशाम्पते। आच्छादयद् दिशः सर्वा धारा इव पयोमुचः॥<br><br>1496: ततः क्रुद्धो रणे भीमः सहदेवश्च भारत। चेरतुः कदनं संख्ये कुर्वन्तौ सुमहाबलौ॥<br><br>1497: ताभ्यां शरशतैश्छन्नं तद् बलं तव भारत। सान्धकारमिवाकाशमभवत् तत्र तत्र ह॥<br><br>1498: अश्वैर्विपरिधावद्भिः शरच्छन्नैर्विशाम्पते। तत्र तत्र वृतो मार्गो विकर्षद्भिर्हतान् बहून्॥<br><br>1499: निहतानां हयानां च सहैव हयसादिभिः। वर्मभिर्विनिकृत्तैश्च प्रासैश्छिन्नैश्च मारिष॥<br><br>1500: ऋष्टिभिः शक्तिभिश्चैव सासिप्रासपरश्वधैः। संछन्ना पृथिवी जज्ञे कुसुमैः शबला इव॥<br><br>1501: योधास्तत्र महाराज समासाद्य परस्परम्। व्यचरन्त रणे क्रुद्धा विनिघ्नन्तः परस्परम्॥<br><br>1502: उत्तनयनै रोषात् संदष्टौष्ठपुटैर्मुखैः। सकुण्डलैर्मही च्छन्ना पद्मकिञ्जल्कसंनिभैः॥<br><br>1503: भुजैश्छिन्नैर्महाराज नागराजकरोपमैः। साङ्गदैः सतनुत्रैश्च सासिप्रासपरश्वधैः॥<br><br>1504: कबन्धैरुत्थितैश्छिन्नैर्नृत्यद्भिश्चापरैर्युधि। क्रव्यादगणसंछन्ना घोराभूत् पृथिवी विभो॥<br><br>1505: अल्पावशिष्टे सैन्ये तु कौरवेयान् महाहवे। प्रहृष्टाः पाण्डवा भूत्वा निन्यिरे यमसादनम्॥<br><br>1506: एतस्मिन्नन्तरे शूरः सौबलेयः प्रतापवान्। प्रासेन सहदेवस्य शिरसि प्राहरद् भृशम्॥<br><br>1507: स विह्वलो महाराज रथोपस्थ उपाविशत्। सहदेवं तथा दृष्ट्वा भीमसेनः प्रतापवान्॥<br><br>1508: सर्वसैन्यानि संक्रुद्धो वारयामास भारत। निर्बिभेद च नाराचैः शतशोऽथ सहस्रशः॥<br><br>1509: विनिर्भिद्याकरोचैव सिंहनादमरिंदमः। तेन शब्देन वित्रस्ता: सर्वे सहयवारणाः॥<br><br>1510: प्राद्रवन् सहसा भीताः शकुनेश्च पदानुगाः। प्रभग्नानथ तान् दृष्ट्वा राजा दुर्योधनोऽब्रवीत्॥<br><br>1511: निवर्तध्वमधर्मज्ञा युध्यध्वं किं सृतेन वः। इह कीर्ति समाधाय प्रेत्य लोकान् समश्नुते॥<br><br>1512: प्राणाञ्जहाति यो धीरो युद्धे पृष्ठमदर्शयन्। एवमुक्तास्तु ते राज्ञा सौबलस्य पदानुगाः॥<br><br>1513: पाण्डवानभ्यवर्तन्त मृत्युं कृत्वा निवर्तनम्। द्रवद्भिस्तत्र राजेन्द्र कृतः शब्दोऽतिदारुणः॥<br><br>1514: क्षुब्धसागरसंकाशा: क्षुभिताः सर्वतोऽभवन्। तांस्तथा पुरतो दृष्ट्वा सौबलस्य पदानुगान्॥<br><br>1515: प्रत्युद्ययुर्महाराज पाण्डवा विजयोद्यता:। प्रत्याश्वस्य च दुर्धर्षः सहदेवो विशाम्पते॥<br><br>1516: शकुनि दशभिर्विद्ध्वा हयांश्चास्य त्रिभिः शरैः। धनुश्चिच्छेद च शरैः सौबलस्य हसन्निव॥<br><br>1517: अथान्यद् धनुरादाय शकुनिर्युद्धदुर्मदः। विव्याध नकुलं षष्ट्या भीमसेनं च सप्तभिः॥<br><br>1518: उलूकोऽपि महाराज भीमं विव्याध सप्तभिः। सहदेवं च सप्तत्या परीप्सन् पितरं रणे॥<br><br>1519: तं भीमसेनः समरे विव्याध नवभिः शरैः। शकुनि च चतुःषष्ट्या पार्श्वस्थांश्च त्रिभिस्त्रिभिः॥<br><br>1520: हन्यमाना भीमेन नाराचैस्तैलपायितैः। सहदेवं रणे क्रुद्धाश्छादयशरवृष्टिभिः॥<br><br>1521: पर्वतं वारिधाराभिः सविद्युत इवाम्बुदाः। ततोऽस्यापततः शूराः सहदेवः प्रतापवान्॥<br><br>1522: उलूकस्य महाराज भल्लेनापाहरच्छिरः। स जगाम रथाद् भूमि सहदेवेन पातितः॥<br><br>1523: रुधिराप्लुतसर्वाङ्गो नन्दयन् पाण्डवान् युधि। पुत्रं तु निहतं दृष्ट्वा शकुनिस्तत्र भारत॥<br><br>1524: साश्रुकण्ठो विनिःश्वस्य क्षत्तुर्वाक्यमनुस्मरन्। चिन्तयित्वा मुहूर्तं स बाष्पपूर्णेक्षणः श्वसन्॥<br><br>1525: सहदेवं समासाद्य त्रिभिर्विव्याध सायकैः। तानपास्य शरान् मुक्ताशरसंधैः प्रतापवान्॥<br><br>1526: सहदेवो महाराज धनुश्चिच्छेद संयुगे। छिन्ने धनुषि राजेन्द्र शकुनिः सौबलस्तदा॥<br><br>1527: प्रगृह्य विपुलं खड़ सहदेवाय प्राहिणोत्। तमापतन्तं सहसा घोररूपं विशाम्पते। ॥<br><br>1528: द्विधा चिच्छेद समरे सौबलस्य हसन्निव। असिं दृष्ट्वा तथा च्छिन्नं प्रगृह्य महतीं गदाम्॥<br><br>1529: प्राहिणोत् सहदेवाय सा मोघा न्यपतद् भुवि। ततः शक्तिं महाघोरां कालरात्रीमिवोद्यताम्॥<br><br>1530: प्रेषयामास संक्रुद्धः पाण्डवं प्रति सौबलः। तामापतन्तीं सहसा शरैः कनकभूषणैः॥<br><br>1531: त्रिधा चिच्छेद समरे सहदेवो हसन्निव। सा पपात त्रिधा च्छिन्ना भूमौ कनकभूषणा॥<br><br>1532: शीर्यमाणा यथा दीप्ता गगनाद् वै शतह्रदा। शक्ति विनिहतां दृष्ट्वा सौबलं च भयार्दितम्॥<br><br>1533: दुद्रुवुस्तावका: सर्वे भये जाते ससौबलाः। अथोत्क्रुष्टं महचासीत् पाण्डवैर्जितकाशिभिः॥<br><br>1534: धार्तराष्ट्रास्ततः सर्वे प्रायशो विमुखाभवन्। तान् वै विमनसो दृष्ट्वा माद्रीपुत्रः प्रतापवान्॥<br><br>1535: शरैरनेकसाहस्रर्वारयामास संयुगे। ततो गान्धारकैर्गुप्तं पुष्टैरश्वैर्जये धृतम्॥<br><br>1536: आससाद रणे यान्तं सहदेवोऽथ सौबलम्। स्वमंशमवशिष्टं तं संस्मृत्य शकुनि नृप॥<br><br>1537: रथेन काञ्चनाङ्गेन सहदेवः समभ्ययात्। अधिज्यं बलवत् कृत्वा व्याक्षिपन् सुमहद् धनुः॥<br><br>1538: स सौबलमभिदुत्य गार्धपत्रैः शिलाशितैः। भृशमभ्यहनत् क्रुद्धस्तोत्रैरिव महाद्विपम्॥<br><br>1539: उवाच चैनं मेधावी विगृह्य स्मारयन्निव। क्षत्रधर्मे स्थिरो भूत्वा युध्यस्व पुरुषो भव॥<br><br>1540: यत् तदा हृष्यसे मूढ ग्लहन्नक्षैः सभातले। फलमद्य प्रपश्यस्व कर्मणस्तस्य दुर्मते॥<br><br>1541: निहत्तास्ते दुरात्मानो येऽस्मानवहसन् पुरा। दुर्योधनः कुलाङ्गारः शिष्टस्त्वं चास्य मातुलः॥<br><br>1542: अद्य ते निहनष्यामि क्षुरेणोन्मथितं शिरः। वृक्षात् फलमिवाविद्धं लगुडेन प्रमाथिना॥<br><br>1543: एवमुक्त्वा महाराज सहदेवो महाबलः। संक्रुद्धो रणशार्दूलो वेगेनाभिजगाम तम्॥<br><br>1544: अभिगम्य सुदुर्धर्षः सहदेवो युधां पतिः। विकृष्य बलवच्चापं क्रोधेन प्रज्वलन्निव॥<br><br>1545: शकुनि दशभिर्विद्ध्वा चतुर्भिश्चास्य वाजिनः। छत्रं ध्वजं धनुश्चास्य च्छित्त्वा सिंह इवानदत्॥<br><br>1546: छिन्नध्वजधनुश्छत्रः सहदेवेन सौबलः। कृतो विद्धश्च बहुभिः सर्वमर्मसु सायकैः॥<br><br>1547: ततो भूयो महाराज सहदेवः प्रतापवान्। शकुनेः प्रेषयामास शरवृष्टिं दुरासदाम्॥<br><br>1548: ततस्तु क्रुद्ध सुबलस्य पुत्रो माद्रीसुतं सहदेवं विमर्दे। प्रासेन जाम्बूनदभूषणेन जिघांसुरेकोऽभिपपात शीघ्रम्॥<br><br>1549: माद्रीसुतस्तस्य समुद्यतं तं प्रासं सुवृत्तौ च भुजौ रणाये। भल्लैस्त्रिभिर्युगपत् संचकर्त ननाद चोचैस्तरसाऽऽजिमध्ये॥<br><br>1550: तस्याशुकारी सुसमाहितेन सुवर्णपुढेन दृढायसेन। भल्लेन सर्वावरणातिगेन शिरः शरीरात् प्रममाथ भूयः॥<br><br>1551: शरेण कार्तस्वरभूषितेन दिवाकराभेण सुसंहितेन। हृतोत्तमाङ्गो युधि पाण्डवेन पपात भूमौ सुबलस्य पुत्रः॥<br><br>1552: स तच्छिरो वेगवता शरेण सुवर्णपुड्वेन शिराशितेन। प्रावेरयत् कुपित पाण्डुपुत्रो यत्तत् कुरूणामनयस्य मूलम्॥<br><br>1553: भुजौ सुवृत्तौ प्रचकर्त वीरः पश्चात् कबन्धं रुधिरावसिक्तम्। विस्पन्दमानं निपपात घोरं रथोत्तमात् पार्थिव पार्थिवस्य॥<br><br>1554: हृतोत्तमाकं शकुनि समीक्ष्य भूमौ शयानं रुधिराईगात्रमा योधास्त्वदीया भयनष्टसत्त्वा दिशः प्रजग्मुः प्रगृहीतशस्त्राः॥<br><br>1555: प्रविदुताः शुष्कमुखा विसंज्ञा गाण्डीवघोषेण समाहताश्चा भयार्दिता भग्नरथाश्वनागाः पदातयश्चैव सधार्तराष्ट्राः॥<br><br>1556: ततो रथाच्छुकुनिं पातयित्वा मुदान्विता भारत पाण्डवेयाः। शङ्खान् प्रदध्मुः समरेऽतिहष्टाः सकेशवाः सैनिकान् हर्षयन्तः॥<br><br>1557: तं चापि सर्वे प्रतिपूजयन्तो दृष्ट्वा ब्रुवाणाः सहदेवमाजौ। दिष्ट्या हतो नैकृतिको महात्मा सहात्मजो वीर रणे त्वयेति॥<br><br>1558: संजय उवाच ततः क्रुद्धा महाराज सौवलस्य पदानुगाः। त्यक्त्वा जीवितमाक्रन्दे पाण्डवान् पर्यवारयन्॥<br><br>1559: तानर्जुनः प्रत्यगृह्णात् सहदेवजये धृतः। भीमसेनश्च तेजस्वी क्रुद्धाशीविषदर्शनः॥<br><br>1560: शक्त्यृष्टिप्रासहस्तानां सहदेवं जिघांसताम्। संकल्पमकरोन्मोघं गाण्डीवेन धनंजयः॥<br><br>1561: संगृहीतायुधान् वाहून् योधानामभिधावताम्। भल्लैश्चिच्छेद बीभत्सुः शिरांस्यपि हयानपि॥<br><br>1562: हयाः प्रत्यपद्यन्त वसुधां विगतासवः। चरता लोकवीरेण प्रहताः सव्यसाचिना॥<br><br>1563: ततो दुर्योधनो राजा दृष्ट्वा स्वबलसंक्षयम्। हतशेषान् समानीय क्रुद्धो रथगणान् बहून्॥<br><br>1564: कुञ्जरांश्च हयांश्चैव पादातांश्च समन्ततः। उवाच सहितान् सर्वान् धार्तराष्ट्र इदं वचः॥<br><br>1565: समासाद्य रणे सर्वान् पाण्डवान् ससुहृद्गणान्। पाञ्चाल्यं चापि सबलं हत्वा शघ्रं न्यवर्तत॥<br><br>1566: तस्य ते शिरसा गृह्य वचनं युद्धदुर्मदाः। अभ्युद्ययू रणे पार्थांस्तव पुत्रस्य शासनात्॥<br><br>1567: तानभ्यापततः शीघ्रं हतशेषान् महारणे। शरैराशीविषाकारैः पाण्डवाः समवाकिरन्॥<br><br>1568: तत् सैन्यं भरतश्रेष्ठ मुहूर्तेन महात्मभिः। अवध्यत रणं प्राप्य त्रातारं नाभ्यविन्दत॥<br><br>1569: प्रतिष्ठमानं तु भयान्नावतिष्ठति दंशितम्। अश्वैर्विपरिधावद्भिः सैन्येन रजसा वृते॥<br><br>1570: न प्राज्ञायन्त समरे दिश: सप्रदिशस्तथा। ततस्तु पाण्डवानीकान्निःसृत्य बहवो जनाः॥<br><br>1571: अभ्यघ्नंस्तावकान् युद्धे मुहूदिव भारत। ततो नि:शेषमभवत् तत् सैन्यं तव भारत॥<br><br>1572: अक्षौहिण्यः समेतास्तु तव पुत्रस्य भारत। एकादश हता युद्धे ताः प्रभो पाण्डुसृञ्जयैः॥<br><br>1573: तेषु राजसहस्रेषु तावकेषु महात्मसु। एको दुर्योधनो राजन्नदृश्यत भृशं क्षतः॥<br><br>1574: ततो वीक्ष्य दिशः सर्वा दृष्ट्वा शून्यां च मेदिनीम्। विहीनः सर्वयोधैश्च पाण्डवान् वीक्ष्य संयुगे॥<br><br>1575: मुदितान् सर्वतः सिद्धान् नर्दमानान् समन्ततः। बाणशब्दरवांश्चैव श्रुत्वा तेषां महात्मनाम्॥<br><br>1576: दुर्योधनो महाराज कश्मलेनाभिसंवृतः। अपयाने मनश्चक्रे विहीनबलवाहनः॥<br><br>1577: धृतराष्ट्र उवाच निहते मामके सैन्ये निःशेषे शिबिरे कृते। पाण्डवानां बले सूतं किं नु शेषमभूत् तदा। ॥<br><br>1578: एतन्मे पृच्छतो ब्रूहि कुशलो ह्यसि संजय। यच दुर्योधनो मन्दः कृतवांस्तनयो मम॥<br><br>1579: बलक्षयं तथा दृष्ट्वा स एकः पृथिवीपतिः। संजय उवाच स्थानां द्वे सहस्रे तु सप्त नागशतानि च॥<br><br>1580: पञ्च चाश्वसहस्राणि पत्तीनां च शतं शताः। एतच्छेषमभूद् राजन् पाण्डवानां महद् बलम्॥<br><br>1581: परिगृह्य हि यद् युद्धे धृष्टद्युम्नो व्यवस्थितः। एकाकी भरतश्रेष्ठ ततो दुर्योधनो नृपः॥<br><br>1582: नापश्यत् समरे कंचित् सहायं रथिनां वरः। नर्दमानान् परान् दृष्ट्वा स्वबलस्य संक्षयम्॥<br><br>1583: तथा दृष्ट्वा महाराज एकः स पृथिवीपतिः। हतं स्वहयमुत्सृज्य प्राङ्मुखः प्राद्रवद् भयात्॥<br><br>1584: एकादशचमूभर्ता पुत्रो दुर्योधनस्तव। गदामादाय तेजस्वी पदातिः प्रस्थितो हृदम्॥<br><br>1585: नातिदूरं ततो गत्वा पद्भ्यामेव नराधिपः। सस्मार वचनं क्षत्तुर्धर्मशीलस्य धीमतः॥<br><br>1586: इदं नूनं महाप्राज्ञो विदुरो दृष्ट्वान् पुरा। महद् वैशसमस्माकं क्षत्रियाणां च संयुगे॥<br><br>1587: एवं विचिन्तयानस्तु प्रविविक्षुर्हदं नृपः। दुःखसंतप्तहृदयो दृष्ट्वा राजन् बलक्षयम्॥<br><br>1588: पाण्डवास्तु महाराज धृष्टद्युम्नपुरोगमाः। अभ्यद्रवन्त संक्रुद्धास्तव राजन् बलं प्रति॥<br><br>1589: शक्त्वृष्टिप्रासहन्तानां बलनामभिगर्जताम्। शंकल्पमकरोन्मोघं गाण्डीवेन धनंजयः॥<br><br>1590: तान् हत्वा निशितैर्वाणैः सामात्यान् सह बन्धुभिः। रथे श्वेतहये तिष्ठन्नर्जुनो बह्वशोभत॥<br><br>1591: सुबलस्य हते पुत्रे सवाजिरथकुञ्जरे। महावनमिव च्छिन्नमभवत् तावकं बलम्॥<br><br>1592: अनेकशतसाहस्र बले दुर्योधनस्य ह। नान्यो महारथो राजन् जीवमानो व्यदृश्यत॥<br><br>1593: द्रोणपुत्रादृते वीरात् तथैव कृतवर्मणः। कृपाच गौतमाद् राजन् पार्थिवाच तवात्मजात्॥<br><br>1594: धृष्टद्युम्नस्तु मां दृष्ट्वा हसन् सात्यकिमब्रवीत्। किमनेन गृहीतेन नानेनार्थोऽस्ति जीवता॥<br><br>1595: धृष्टद्युम्नवचः श्रुत्वा शिनेर्नप्ता महारथः। उद्यम्य निशितं खड्गं हन्तुं मामुद्यतस्तदा॥<br><br>1596: तमागम्य महाप्राज्ञः कृष्णद्वैपायनोऽब्रवीत्। मुच्यता संजयो जीवन्न हन्तव्यः कथंचन॥<br><br>1597: द्वैपायनवचः श्रुत्वा शिनेर्नप्ता कृताञ्जलिः। ततो मामब्रवीन्मुक्त्वा स्वस्ति संजय साधय॥<br><br>1598: अनुज्ञातस्त्वहं तेन न्यस्तवर्मा निरायुधः। प्रातिष्ठं येन नगरं सायढे रुधिरोक्षितः॥<br><br>1599: क्रोशमात्रमपक्रान्तं गदापाणिमवस्थितम्। एकं दुर्योधनं राजन्नपश्यं भृशविक्षतम्॥<br><br>1600: स तु मामश्रुपूर्णाक्षो नाशक्नोदभिवीक्षितुम्। उपप्रैक्षत मां दृष्ट्वा तथा दीनमवस्थितम्॥<br><br>1601: तं चाहमपि शोचन्तं दृष्ट्वैकाकिनमाहवे। मुहूर्तं नाशकं वक्तुमतिदुःखपरिप्लुतः॥<br><br>1602: ततोऽस्मै तदहं सर्वमुक्तवान् ग्रहणं तदा। द्वैपायनप्रसादाच जीवतो मोक्षमाहवे॥<br><br>1603: स मुहूर्तमिव ध्यात्वा प्रतिलभ्य च चेतनाम्। भ्रातूंश्च सर्वसैन्यानि पर्यपृच्छत मां ततः॥<br><br>1604: तस्मै तदहमाचक्षे सर्वं प्रत्यक्षदर्शिवान्। भ्रातंश्च निहतान् सर्वान् सैन्यं च विनिपातितम्॥<br><br>1605: त्रयः किल रथाः शिष्टास्तावकानां नराधिप। इति प्रस्थानकाले मां कृष्णद्वैपायनोऽब्रवीत्॥<br><br>1606: स दीर्घमिव निःश्वस्य प्रत्यवेक्ष्य पुनः पुनः। असौ मां पाणिना स्पृष्ट्वा पुत्रस्ते पर्यभाषत॥<br><br>1607: त्वदन्यो नेह संग्रामे कश्चिज्जीवति संजय। द्वितीयं नेह पश्यामि ससहायाश्च पाण्डवाः॥<br><br>1608: ब्रूयाः संजय राजानं प्रज्ञाचक्षुषमीश्वरम्। दुर्योधनस्तव सुतः प्रविष्टो हृदमित्युत॥<br><br>1609: सुहृद्धिस्तादृशै_नः पुत्रैर्धातृभिरेव च। पाण्डवैश्च हृते राज्ये को नु जीवेत मादृशः॥<br><br>1610: आचक्षीथाः सर्वमिदं मां च मुक्तं महाहवात्। , अस्मिंस्तोयह्रदे गुप्तं जीवन्तं भृशविक्षतम्॥<br><br>1611: एवमुक्त्वा महाराज प्राविशत् तं महाह्रदम्। अस्तम्भयत तोयं च मायया मनुजाधिपः॥<br><br>1612: तस्मिन् ह्रदं प्रविष्टे तु त्रीन् रथान् श्रान्तवाहनान्। अपश्यं सहितानेकस्तं देशं समुपेयुधः॥<br><br>1613: कृपं शारद्वतं वीरं द्रौणिं च रथिनां वरम्। भोजं च कृतवर्माणं सहिताशरविक्षतान्॥<br><br>1614: ते सर्वे मामभिप्रेक्ष्य तूर्णमश्वाननोदयन्। उपायाय तु मामूचुर्दिष्ट्या जीवसि संजय॥<br><br>1615: अपृच्छंश्चैव मां सर्वे पुत्रं तव जनाधिपम्। कच्चिद् दुर्योधनो राजा स नो जीवति संजय॥<br><br>1616: आख्यातवानहं तेभ्यस्तदा कुशलिनं नृपम्। तचैव सर्वमाचक्षं यन्मां दुर्योधनोऽब्रवीत्॥<br><br>1617: ह्रदं चैवाहमाचक्षं यं प्रविष्टो नराधिपः। अश्वत्थामा तु तद् राजन् निशम्य वचनं मम॥<br><br>1618: तं ह्रदं विपुलं प्रेक्ष्य करुणं पर्यदेवयत्। अहो धिक् स न जानाति जीवतोऽस्मान् नराधिपः॥<br><br>1619: ६१ पर्याप्ता हि वयं तेन सहं योधयितुं परान्। ते त तत्र चिरं कालं विलय न महारथाः॥<br><br>1620: प्राद्रवन् रथिनां श्रेष्ठा दृष्ट्वा पाण्डुसुतान् रणे। ते तु मां रथमारोप्य कृपस्य सुपरिष्कृतम्॥<br><br>1621: सेनानिवेशमाजग्मुर्हतशेषास्त्रयो स्थाः। तत्र गुल्मा: परित्रस्ताः सूर्ये चास्तमिते सति॥<br><br>1622: सर्वे विचुक्रुशुः श्रुत्वा पुत्राणां तव संक्षयम्। ततो वृद्धा महाराज योषितां रक्षिणो नराः॥<br><br>1623: राजदारानुपादाय प्रययुनगरं प्रति। तत्र विक्रोशमानानां रुदतीनां च सर्वशः॥<br><br>1624: प्रादुरासीन्महाशब्दः श्रुत्वा तद् बलसंक्षयम्। ततस्ता योषितो राजन् क्रन्दन्त्यो वै मुहुर्मुहुः॥<br><br>1625: कुरर्य इव शब्देन नादयन्त्यो महीतलम्। आजघ्नुः करजैश्चापि पाणिभिश्च शिरांस्युत॥<br><br>1626: लुलुचुश्च तदा केशान् क्रोशत्यस्तत्र तत्र ह। हाहाकारविनादिन्यो विनिघ्नन्त्य उरांसि च॥<br><br>1627: शोचन्त्यस्तत्र रुरुदुः क्रन्दमाना विशाम्पते। ततो दुर्योधनामात्याः साश्रुकण्ठा भृशातुराः॥<br><br>1628: राजदारानुपादाय प्रययुर्नगरं प्रति। वेत्रव्यासक्तहस्ताश्च द्वाराध्यक्षा विशाम्पते॥<br><br>1629: शयनीयानि शुभ्राणि स्पास्तरणवन्ति च। समादाय ययुस्तूर्णं नगरं दाररक्षिणः॥<br><br>1630: आस्थायाश्वतरीयुक्तान् स्यन्दनानपरे पुनः। स्वान् स्वान् दारानुपादाय प्रययुनगरं प्रति॥<br><br>1631: अदृष्टपूर्वा या नार्यो भास्करेणापि वेश्मसु। ददृशुस्ता महाराज जना याताः पुरं प्रति॥<br><br>1632: ताः स्त्रियो भरतश्रेष्ठ सौकुमार्यसमन्विताः। प्रययुर्नगरं तूर्णं हतस्वजनबान्धवाः॥<br><br>1633: आलोपालाविपालेभ्यो द्रवन्तो नगरं प्रति। ययुर्मनुष्याः सम्भ्रान्ता भीमसेनभयार्दिताः॥<br><br>1634: अपि चैषां भयं तीव्र पार्थेभ्योऽभूत् सुदारुणम्। प्रेक्षमाणास्तदान्योन्यमाधावनगरं प्रति॥<br><br>1635: तस्मिंस्तथा वर्तमाने विद्रवे भृशदारुणे। युयुत्सुः शोकसम्मूढः प्राप्तकालमचिन्तयत्॥<br><br>1636: जितो दुर्योधनः संख्ये पाण्डवैर्भीमविक्रमैः। एकादशचमूभर्ता भ्रातरश्चास्य सूदिताः॥<br><br>1637: हताश्च कुरवः सर्वे भीष्मद्रोणपुरःसराः। अहमेको विमुक्तस्तु भाग्ययोगाद् यदृच्छया॥<br><br>1638: विदूतानि च सर्वाणि शिविराणि समन्ततः। इतस्तत: पलायन्ते हतनाथा हतौजसः॥<br><br>1639: अदृष्टपूर्वा दुःखार्ता भयव्याकुललोचनाः। हरिणा इव वित्रस्ता वीक्षमाणा दिशो दशः॥<br><br>1640: दुर्योधनस्य सचिवा ये केचिदवशेषिताः। राजदारानुपादाय प्रययुनगरं प्रति॥<br><br>1641: प्राप्तकालमहं मन्ये प्रवेश तैः सह प्रभुम्। युधिष्ठिरमनुज्ञाय वासुदेवं तथैव च॥<br><br>1642: एतम) महाबाहुरुभयो:स न्यवेदयत्। तस्य प्रीतोऽभवद् राजा नित्यं करुणवेदिता॥<br><br>1643: परिष्वज्य महाबाहुर्वैश्यापुत्रं व्यसर्जयत्। ततः स रथमास्थाय दुतमश्वानचोदयत्॥<br><br>1644: संवाहयितवांश्चापि राजदारान् पुरं प्रति। तैश्चैव सहित: क्षिप्रमस्तं गच्छति भास्करे॥<br><br>1645: प्रविष्टो हास्तिनपुरं बाष्पकण्ठोऽश्रुलोचनः। अपश्यत महाप्राज्ञं विदुरं साश्रुलोचनम्॥<br><br>1646: राज्ञः समीयान्निष्क्रान्तं शोकोपहतचेतसम्। तमब्रवीत् सत्यधृतिः प्रणतं त्वग्रतः स्थितम्॥<br><br>1647: दिष्ट्या कुरुक्षये वृत्ते अस्मिस्त्वं पुत्र जीवसि। युयुत्सुरुवाच विना राज्ञः प्रेवशाद् वै किमसि त्वमिहागतः॥<br><br>1648: एतद् वै कारणं सर्वं विस्तरेण निवेदय। निहते शकुनौ तत्र सज्ञातिसुतबान्धवे॥<br><br>1649: हतशेषपरीवारो राजा दुर्योधनस्ततः। स्वकं स हयमुत्सृज्य प्राङ्मुखः प्राद्रवद् भयात्॥<br><br>1650: अपक्रान्ते तु नृपतौ स्कन्धावारनिवेशनात्। भयव्याकुलितं सर्वं प्राद्रवन्नगरं प्रति॥<br><br>1651: ततो राज्ञः कलत्राणि भ्रातृणां चास्य सर्वतः। वाहनेषु समारोप्य अध्यक्षाः प्राद्रवन् भयात्॥<br><br>1652: ततोऽहं समनुज्ञाप्य राजानं सहकेशवम्। प्रविष्टो हास्तिनपुरं रक्षन्ल्लोकान् प्रधावितान्॥<br><br>1653: एतच्छ्रुत्वा तु वचनं वैश्यापुत्रेण भाषितम्। प्राप्तकालमिति श्रुत्वा विदुरः सर्वधर्मवित्॥<br><br>1654: अपूजयदमेयात्मा युयुत्सुं वाक्यमब्रवीत्। प्राप्तकालमिदं सर्वं ब्रुवता भरतक्षये॥<br><br>1655: रक्षितः कुलधर्मश्च सानुक्रोशतया त्वया। दिष्ट्या त्वामिह संग्रामादस्माद् वीरक्षयात् पुरम्॥<br><br>1656: समागतमपश्याम ांशुमन्तमिव प्रजाः। अन्धस्य नृपतेर्यष्टिर्लुब्धस्य दीर्घदर्शिनः॥<br><br>1657: बहुशो याच्यमानस्य दैवोपहतचेतसः। त्वमेको व्यसानर्तस्य ध्रियसे पुत्र सर्वथा॥<br><br>1658: अद्य त्वमिह विश्रान्तः श्वोऽभिगन्ता युधिष्ठिरम्। एतावदुक्त्वा वचनं विदुरः साश्रुलोचनः॥<br><br>1659: पौरजानपदैर्दुःखाद्धाहेति भृशनादितम्॥<br><br>1660: निरानन्दं गतश्रीकं हृताराममिवाशयम्। शून्यरूपमपध्वस्तं दुःखाद् दुःखतरोऽभवत्॥<br><br>1661: विदुरः सर्वधर्मज्ञो विकुवेनान्तरात्मना। विवेश नगरे राजन् निःशश्वास शनैः शनैः॥<br><br>1662: युयुत्सुरपि तां सात्रिं स्वगृहे न्यवसत् तदा। वन्द्यमानः स्वकैश्चापि नाभ्यनन्दत् सुदुःखितः। चिन्तयानः क्षयं तीव्र भरतानां परस्परम्॥<br><br>1663: धृतराष्ट्र उवाच हतेषु सर्वसैन्येषु पाण्डुपुत्रै रणाजिरे। मम सैन्यावशिष्टास्ते किमकुर्वत संजय॥<br><br>1664: कृतवर्मा कृपश्चैव द्रोणपुत्रश्च वीर्यवान्। दुर्योधनश्च मन्दात्मा राजा किमकरोत् तदा॥<br><br>1665: संजय उवाच सम्प्राद्रवत्सु दारेषु क्षत्रियाणां महात्मनाम्। विदुते शिबिरे शून्ये भृशोद्विग्नास्त्रयो रथाः॥<br><br>1666: निशम्य पाण्डुपुत्राणां तदा वै जयिनां स्वनम्। विद्रुतं शिबिरं दृष्ट्वा सायाह्ने राजगृद्धिनः॥<br><br>1667: स्थानं नारोचयंस्तत्र ततस्ते ह्रदमभ्ययुः। युधिष्ठिरोऽपि धर्मात्मा भ्रातृभिः सहितो रणे॥<br><br>1668: हृष्टः पर्यचरद् राजन् दुर्योधनवधेप्सया। मार्गमाणास्तु संक्रुद्धास्तव पुत्रं जयैषिणः॥<br><br>1669: यत्नतोऽन्वेषमाणास्ते नैवापश्यञ्जनाधिपम्। स हि तीव्रण वेगेन गदापाणिरपाक्रमत्॥<br><br>1670: तं ह्रदं प्राविशचापि विष्टभ्यापः स्वमायया। यदा तु पाण्डवाः सर्वे सुपरिश्रान्तवाहनाः॥<br><br>1671: ततः स्वशिबिरं प्राप्य व्यतिष्ठन्त ससैनिकाः। ततः कृपश्च द्रौणिश्च कृतवर्मा च सात्वतः॥<br><br>1672: संनिविष्टेषु पार्थेषु प्रयातास्तं ह्रदं शनैः। ते तं ह्रदं समासाद्य यत्र शेते जनाधिपः॥<br><br>1673: अभ्यभाषन्त दुर्धर्षं राजानं सुप्तमम्भसि। राजन्नुत्तिष्ठ युद्ध्यस्व सहास्माभिर्युधिष्ठिरम्॥<br><br>1674: जित्वा वा पृथिवीं भुड्क्ष्व हतो वा स्वर्गमाप्नुहि। तेषामपि बलं सर्वं हतं दुर्योधन त्वया॥<br><br>1675: प्रतिविद्धाश्च भूयिष्ठं ये शिष्टास्तत्र सैनिकाः। न ते वेगं विषहितुं शक्तास्तव विशांपते॥<br><br>1676: अस्माभिरपि गुप्तस्य तस्मादुत्तिष्ठ भारत। दुर्योधन उवाच दिष्ट्या पश्यामि वो मुक्तानीदृशात् पुरुषक्षयात्॥<br><br>1677: पाण्डुकौरवसम्मर्दान्जीवमानान् नरर्षभान्। विजेष्यामो वयं सर्वे विश्रान्ता विगतकुमाः॥<br><br>1678: भवन्तश्च परिश्रान्तां वयं च भृशविक्षताः। उदीर्णं च बलं तेषां तेन युद्धं न रोचये॥<br><br>1679: न त्वेदतद्भुतं वीरा यद् वो महदिदं मनः। अस्मासु च परा भक्तिर्न तु कालः पराक्रमे॥<br><br>1680: विश्रम्यैकां निशामद्य भवद्भिः सहितो रणे। प्रतियोत्स्याम्यहं शत्रूञ्चो न मेऽस्त्यत्र संशयः॥<br><br>1681: संजय उवाच एवमुक्तोऽब्रवीद् द्रौणी राजानं युद्धदुर्मदम्। उत्तिष्ठ राजन् भद्रं ते विजेष्यामो वयं परान्॥<br><br>1682: इष्टापूर्तेन दानेन सत्येन च जयेन च। शपे राजन् यथा ह्यद्य निहनिष्यामि सोमकान्॥<br><br>1683: मा स्म यज्ञकृतां प्रातिमाप्नुयां सज्जनोचिताम्। यदीमां रजनी व्युष्टां न हि हन्मि परान् रणे॥<br><br>1684: नाहत्वा सर्वपञ्चालान् विमोक्ष्ये कवचं विभो। इति सत्यं ब्रवीम्येतत्तन्मे शृणु जनाधिप॥<br><br>1685: तेषु सम्भाषमाणेषु व्याधास्तं देशमाययुः। मांसभारपरिश्रान्ताः पानीयार्थं यद्दच्छया॥<br><br>1686: ते हि नित्यं महाराज भीमसेनस्य लुब्धकाः। मांसभारानुपाजहुर्भक्त्या परमया विभो॥<br><br>1687: ते तत्र धिष्ठितास्तेषां सर्वं तद् वचनं रहः। दुर्योधनवचश्चैव शुश्रुवुः संगता मिथः॥<br><br>1688: तेऽपि सर्वे महेष्वासा अयुद्धार्थिनि कौरवे। निर्बन्धं परमं चक्रुस्तदा वै युद्धकाङ्क्षिणः॥<br><br>1689: तांस्तथा समुदीक्ष्याथ कौरवाणां महारथान्। अयुद्धमनसं चैव राजानं स्थितमम्भसि॥<br><br>1690: तेषां श्रुत्वा च संवादं राजश्च सलिले सतः। व्याधाभ्यजानन् राजेन्द्र सलिलस्थं सुयोधनम्॥<br><br>1691: ते पूर्वं पाण्डुपुत्रेण पृष्टा ह्यासन् सुतं तव। यदृच्छोपगतास्तत्र राजान् परिमार्गता॥<br><br>1692: ततस्ते पाण्डुपुत्रस्य स्मृत्वा तद् भाषितं तदा। अन्योन्यमब्रुवन् राजन् मृगव्याधाः शनैरिव॥<br><br>1693: दुर्योधनं ख्यापयामो धनं दास्यति पाण्डवः। अव्यक्तमिह नः ख्यातो ह्रदे दुर्योधनो नृपः॥<br><br>1694: तस्माद् गच्छामहे सर्वे यत्र राजा युधिष्ठिरः। आख्यातुं सलिले सुप्तं दुर्योधनममर्षणम्॥<br><br>1695: धृतराष्ट्रात्मजं तस्मै भीमसेनाय धीमते। शयानं सलिले सर्वे कथयामो धनु ते॥<br><br>1696: स नो दास्यति सुप्रीतो धनानि बहुलान्युत। किं नो मांसेन शुष्केण परिक्लिष्टेन शोषिणा॥<br><br>1697: एवमुक्त्वा तु ते व्याधाः सम्प्रहृष्टा धनार्थिनः। मांसभारानुपादाय प्रययुः शिबिरं प्रति॥<br><br>1698: पाण्डवापि महाराज लब्धलक्ष्याः प्रहारिणः। अपश्यमानाः समरे दुर्योधनमवस्थितम्॥<br><br>1699: निकृतेस्तस्य पापस्य ते पारं गमनेप्सवः। चारान् सम्प्रेषयामासुः समन्तात् तद्रणाजिरे॥<br><br>1700: आगम्य तु ततः सर्वे नष्टं दुर्योधनं नृपम्। न्यवेदयन्त सहिता धर्मराजस्य सैनिकाः॥<br><br>1701: तेषां तद् वचनं श्रुत्वा चाराणां भरतर्षभ। चिन्तामभ्यगमत् तीव्र निःशश्वास च पार्थिवः॥<br><br>1702: अत स्थितानां पाण्डूनां दीनानां भरतर्षभ। तस्माद् देशादपक्रम्य त्वरिता लुब्धका विभो॥<br><br>1703: आजग्मुः शिबिरं हृष्टा दृष्ट्वा दुर्योधनं नृपम्। वार्यमाणाः प्रविष्टाश्च भीमसेनस्य पश्यतः॥<br><br>1704: ते तु पाण्डवमासाद्य भीमसेनं महाबलम्। तस्मै तत् सर्वमाचख्युर्यद् वृत्तं यच वै श्रुतम्॥<br><br>1705: श्रुत्वा विशाम्पते। ततो वृकोदरो राजन् दत्त्वा तेषां धनं बहु। धर्मराजाय तत् सर्वमाचचक्षे परंतपः॥<br><br>1706: असौ दुर्योधनो राजन् विज्ञातो मम लुब्धकैः। संस्तभ्य सलिलं शेते यस्यार्थे परितप्यसे॥<br><br>1707: तद् वचो भीमसेनस्य प्रियं अज्ञातशत्रुः कौन्तेयो हृष्टोऽभूत् सह सोदरैः॥<br><br>1708: तं च श्रुत्वा महेष्वासं प्रविष्टं सलिलह्रदे। क्षिप्रमेव ततोऽगच्छन् पुरस्कृत्य जनार्दनम्॥<br><br>1709: ततः किलकिलाशब्दः प्रादुरासीद् विशाम्पते। पाण्डवानां प्रहृष्टानां पञ्चालानां च सर्वशः॥<br><br>1710: सिंहनादांस्ततश्चकुः श्वेडाश्च भरतर्षभ। त्वरिता क्षत्रिया राजञ्जग्मुद्वैपायनं ह्रदम्॥<br><br>1711: ज्ञातः पापो धार्तराष्ट्रो दृष्टश्चेत्यसकृद्रणे। प्राक्रोशन् सोमकास्तत्र हृष्टरूपाः समन्ततः॥<br><br>1712: तेषामाशु प्रयातानां स्थानां तत्र वेगिनाम्। बभूव तुमुलः शब्दो दिवस्पृक् पृथिवीपते॥<br><br>1713: दुर्योधनं परीप्सन्तस्तत्र तत्र युधिष्ठिरम्। अन्वयुस्त्वरितास्ते वै राजानं श्रान्तवाहनाः॥<br><br>1714: अर्जुनो भीमसेनश्च माद्रीपुत्रौ च पाण्डवौ। धृष्टद्युम्नश्च पाञ्चाल्यः शिखण्डी चापराजितः॥<br><br>1715: उत्तमौजा युधामन्युः सात्यकिश्च महारथः। पञ्चालानां च ये शिष्टा द्रौपदेयाश्च भारत॥<br><br>1716: हयाश्च सर्वे नागाश्च शतशश्च पदातयः। ततः प्राप्तो महाराज धर्मराजः प्रतापवान्॥<br><br>1717: द्वैपायनं ह्रदं घोरं यत्र दुर्योधनोऽभवत्। शीतामलजलं हृद्यं द्वितीयमिव सागरम्॥<br><br>1718: मायया सलिलं स्तभ्य यत्राभूत् ते स्थितः सुतः। अत्यद्भुतेन विधिना दैवयोगेन भारत॥<br><br>1719: सलिलान्तर्गतः शेते दुर्दर्शः कस्यचित् प्रभो। मानुष्यस्य मनुष्येन्द्र गदाहस्तो जनाधिपः॥<br><br>1720: ततो दुर्योधनो राजा सलिलान्तर्गतो वसन्। शुश्रुवे तुमुलं शब्दं जलदोपमनिःस्वनम्॥<br><br>1721: युधिष्ठिरश्च राजेन्द्रं तं ह्रदं सह सोदरैः। आजगाम महाराज तव पुत्रवधाय वै॥<br><br>1722: महता शङ्खनादेन रथनेमिस्वनेन च। ऊर्ध्वं धुन्वन् महारेणुं कम्पयंश्चापि मेदिनीम्॥<br><br>1723: यौधिष्ठिरस्य सैन्यस्य श्रुत्वा शब्दं महारथाः। कृतवर्मा कृपो द्रौणी राजानमिदमब्रुवन्॥<br><br>1724: इमे ह्यायान्ति संहृष्टाः पाण्डवा जितकाशिनः। अपयास्यामहे तावदनुजानातु नो भवान्॥<br><br>1725: दुर्योधनस्तु तच्छुत्वा तेषां तत्र तरस्विनाम्। तथेत्युक्त्वा ह्रदं तं वै माययास्तम्भयत् प्रभो॥<br><br>1726: त्वनुज्ञाप्य राजानं भृशं शोकपरायणाः। जग्मुर्दूरे महाराज कृपप्रभृतयो रथाः॥<br><br>1727: ते गत्वा दूरमध्वानं न्यग्रोधं प्रेक्ष्य मारिष। न्यविशन्त भृशं श्रान्ताश्चिन्तयन्तो नृपं प्रति॥<br><br>1728: ते विष्टभ्य सलिलं सुतो धार्तराष्ट्रो महाबलः। पाण्डवाश्चापि सम्प्राप्तास्तं देशं युद्धमीप्सवः॥<br><br>1729: कथं नु युद्धं भविता कथं राजा भविष्यति। कथं नु पाण्डवा राजन् प्रतिपत्स्यन्ति कौरवम्॥<br><br>1730: इत्येवं चिन्तयानास्तु रथेभ्योऽश्वान् विमुच्यते। तत्रासांचक्रिरे राजन् कृपप्रभृतयो रथाः॥<br><br>1731: संजय उवाच ततस्तेष्वपयातेषु रथेषु त्रिषु पाण्डवाः। ते ह्रदं प्रत्यपद्यन्त यत्र दुर्योधनोऽभवत्॥<br><br>1732: आसाद्य च कुरुश्रेष्ठ तदा द्वैपायनं ह्रदम्। स्तम्भितं धार्तराष्ट्रेण दृष्ट्वा तं सलिलाशयम्॥<br><br>1733: वासुदेवमिदं वाक्यमब्रवीत् कुरुनन्दनः। पश्येमा धार्तराष्ट्रेण मायामप्सु प्रयोजिताम्॥<br><br>1734: विष्टभ्य सलिलं शेते नास्य मानुषतो भयम्। दैवी मायामिमां कृत्वा सलिलान्तर्गतो ह्ययम्॥<br><br>1735: निकृत्या निकृतिप्रज्ञो न मे जीवन् विमोक्ष्यते। यद्यस्य समरे साह्यं कुरुते वज्रभृत् स्वयम्॥<br><br>1736: तथाप्येनं हयं युद्धे लोका द्रक्ष्यन्ति माधव। वासुदेव उवाच मायाविन इमां मायां मायया जहि भारत॥<br><br>1737: मायावी मायया वध्यः सत्यमेतद् युधिष्ठिर। क्रियाभ्युपायैर्बहुभिर्मायामप्सु प्रयोज्य च॥<br><br>1738: जहि त्वं भरतश्रेष्ठ मायात्मानं सुयोधनम्। क्रियाभ्युपायैरिन्द्रेण निहता दैत्यदानवाः॥<br><br>1739: क्रियाभ्युपायैर्बहुभिर्बलिर्बद्धो महात्मना। क्रियाभ्युपायैर्बहुभिर्हिरण्याक्षो महासुरः॥<br><br>1740: हिरण्यकशिपुश्चैव क्रिययैव निषूदितौ। वृत्रश्च निहतो राजन् क्रिययैव न संशयः॥<br><br>1741: तथा पौलस्त्यतनयो रावणो नाम राक्षसः। रामेण निहतो राजन् सानुबन्धः सहानुगः॥<br><br>1742: क्रियया योगमास्थाय तथा त्वमपि विक्रम। क्रियाभ्युपायैर्निहतौ मया राजन् पुरातनौ॥<br><br>1743: तारकाश्च महादैत्यो विप्रचित्तिश्च वीर्यवान्। वातापिरिल्वलश्चैव त्रिशिराश्च तथा विभो॥<br><br>1744: सुन्दोपसुन्दावसुरौ क्रिययैव निषूदितौ। क्रियाभ्युपायैरिन्द्रेण त्रिदिव भुज्यते विभो॥<br><br>1745: क्रिया बलवती राजन् नान्यत् किंचिद् युधिष्ठिर। दैत्याश्च दानवाश्चैव राक्षसाः पार्थिवास्तथा॥<br><br>1746: क्रियाभ्युपायैर्निहताः क्रियां तस्मात् समाचर। संजय उवाच इत्युक्तो वासुदेवेन पाण्डवः संशितव्रतः॥<br><br>1747: जलस्थं तं महाराज तव पुत्रं महाबलम्। अभ्यभाषत कौन्तेयः प्रहसन्निव भारत॥<br><br>1748: सुयोधन किमर्थोऽयमारम्भोऽप्सु कृतस्त्वया। सर्वं क्षत्रं घातयित्वा स्वकुलं च विशाम्पते॥<br><br>1749: जलाशयं प्रविष्टोऽद्य वाञ्छञ्जीवितमात्मनः। उत्तिष्ठ राजन् युध्यस्व सहास्माभिः सुयोधन॥<br><br>1750: स ते दो नरश्रेष्ठ स च मानः क्व ते गतः। यस्त्वं संस्तभ्य सलिलं भीतो राजन् व्यवस्थितः। । सर्वे त्वां शूरं इत्येवं जना जल्पन्ति संसदि। व्यर्थं तद् भवतो मन्ये शौर्य सलिलशायिनः॥<br><br>1751: उत्तिष्ठ राजन् युध्यस्व क्षत्रियोऽसि कुलोद्भवः। कौरवेयो विशेषेण कुलं जन्मं च संस्मर॥<br><br>1752: स कथं कौरवे वंशे प्रशंसञ्जन्म चात्मनः। युद्धाद् भीतस्ततस्तोयं प्रविश्य प्रतितिष्ठसि॥<br><br>1753: अयुद्धमव्यस्थानं नैष धर्मः सनातनः। अनार्यजुष्टमस्वयँ रणे राजन् पलायनम्॥<br><br>1754: कथं पारमगत्वा हि युद्धे त्वं वै जिजीवीषुः। इमान् निपतितान् दृष्ट्वा पुत्रान् भ्रातॄन् पितूंस्तथा। ॥<br><br>1755: सम्बन्धिनो वयस्यांश्च मातुलान् बान्धवांस्तथा। घातयित्वा कथं तात इदे तिष्ठसि साम्प्रतम्॥<br><br>1756: शूरमानी न शूरस्त्वं मृषां वदसि भारत। शूरोऽहमिति दुर्बुद्धे सर्वलोकस्य शृण्वतः॥<br><br>1757: न हि शूराः पलायन्ते शत्रून् दृष्ट्वा कथञ्चन। ब्रूहि वा त्वं यया वृत्त्या शूर त्यजसि संगरम्॥<br><br>1758: स त्वमुत्तिष्ठ युध्यस्व विनीय भयमात्मनः। घातयित्वा सर्वसैन्यं भ्रातूंश्चैव सुयोधन॥<br><br>1759: नेदानी जीविते बुद्धिः कार्या धर्मचिकीर्षया। क्षत्रधर्ममुपाश्रित्य त्वद्विधेन सुयोधन॥<br><br>1760: यत् तु कर्णमुपाश्रित्य शकुनिं चापि सौबलम्। अमर्त्य इव सम्मोहात् त्वमात्मानं न बुद्धवान्॥<br><br>1761: तत् पापं सुमहत् कृत्वा प्रतियुद्ध्यस्व भारत। कथं हि त्वद्विधो मोहाद् रोचयेत पलायनम्॥<br><br>1762: क्व ते तत् पौरुषं यातं क्व च मानः सुयोधन। क्व च विक्रान्तता याता क्व च विस्फूर्जितं महत्। । क्व ते कृतास्त्रता याता किञ्च शेषे जलाशये। स त्वमुत्तिष्ठ युध्यस्व क्षत्रधर्मेण भारत॥<br><br>1763: अस्मांस्तु वा पराजित्य प्रशाधि पृथिवीमिमाम्। अथवा निहतोऽस्माभिर्भूमौ स्वप्स्यसि भारत॥<br><br>1764: एष ते परमो धर्मः सृष्टो धात्रा महात्मना। तं कुरुष्व यथातथ्यं राजा भव महारथ॥<br><br>1765: संजय उवाच एवमुक्तो महाराज धर्मपुत्रेण धीमता। सलिलस्थस्तव सुत इदं वचनमब्रवीत्॥<br><br>1766: दुर्योधन उवाच नैतचित्रं महाराज यद्भीः प्राणिनमाविशेत्। न च प्राणभयाद् भीतो व्यपयातोऽस्मि भारत॥<br><br>1767: अरथश्चानिषङ्गी च निहत:पार्णिसारथिः। एकश्चाप्यगणः संख्ये प्रत्याश्वासमरोचयम्॥<br><br>1768: न प्राणहेतोर्न भयान्न विषादाद् विशाम्पते। इदमम्भः प्रविष्टोऽस्मि श्रमात् त्विदमनुष्ठितम्॥<br><br>1769: त्वं चाश्वसिहि कौन्तेय ये चाप्यनुगतास्तव। अहमुत्थाय वः सर्वान् प्रतियोत्स्यामि संयुगे॥<br><br>1770: युधिष्ठिर उवाच आश्वस्ता एव सर्वे स्म चिरं त्वां मृगयामहे। तदिदानी समुत्तिष्ठ युध्यस्वेह सुयोधन॥<br><br>1771: हत्वा वा समरे पार्थान् स्फीतं राज्यमवाप्नुहि। निहतो वा रणेऽस्माभिर्वीरलोकमवाप्स्यसि॥<br><br>1772: दुर्योधन उवाच यदर्थं राज्यमिच्छामि कुरूणां कुरुनन्दन। त इमे निहताः सर्वे भ्रातरो मे जनेश्वर॥<br><br>1773: क्षीणरत्नां च पृथिवी हतक्षत्रियपुङ्गवाम्। न ह्युत्सहाम्यहं भोक्तुं विधवामिव योषितम्॥<br><br>1774: अद्यापि त्वहमाशंसे त्वां विजेतुं युधिष्ठिर। भक्त्वा पाञ्चालपाण्डूनामुत्साहं भरतर्षभ॥<br><br>1775: न त्विदानीमाहं मन्ये कार्यं युद्धेन कर्हिचित्। द्रोणे कर्णे च संशान्ते निहते च पितामहे॥<br><br>1776: अस्त्विदानीमियं राजन् केवला पृथिवी तव। असहायो हि को राजा राज्यमिच्छेत प्रशासितुम्। । सुहृदस्तादृशान् हित्वा पुत्रान् भ्रातॄन् पितॄनपि। भवद्भिश्च हृते राज्ये को नु जीवेत मादृशः॥<br><br>1777: अहं वनं गमिष्यामि ह्यजिनैः प्रतिवासितः। रतिर्हि नास्ति मे राज्ये हतपक्षस्य भारत॥<br><br>1778: हतबान्धवभूयिष्ठा हताश्वा हतकुञ्जरा। एषा ते पृथिवी राजन् भुवनां विगतज्वरः॥<br><br>1779: वनमेव गमिष्यामि वसानो मृगचर्मणी। न हि मे निर्जनस्यास्ति जीवितेऽद्य स्पृहा विभो॥<br><br>1780: गच्छ त्वं भुक्ष्व राजेन्द्र पृथिवीं निहतेश्वराम्। हतयोधां नष्टरत्ना क्षीणवृत्तिर्यथासुखम्॥<br><br>1781: संजय उवाच दुर्योधनं तव सुतं सलिलस्थं महायशाः। श्रुत्वा तु करुणं वाक्यमभाषत युधिष्ठिरः॥<br><br>1782: युधिष्ठिर उवाच आर्तप्रलापान्मा तात सलिलस्थः प्रभाषिथा:। नैतन्मनसि मे राजन् वाशितं शकुनेरिव॥<br><br>1783: यदि वापि समर्थः स्यास्त्वं दानाय सुयोधन। नाहमिच्छेयमवनिं त्वया दत्तां प्रशासितुम्॥<br><br>1784: अधर्मेण न गृह्णीयां त्वया दत्तां महीमिमाम्। न हि धर्मः स्मृतो राजन् क्षत्रियस्य प्रतिग्रहः॥<br><br>1785: त्वया दत्तां न चेच्छेयं पृथिवीमखिलामहम्। त्वां तु युद्धे विनिर्जित्य भोक्तास्मि वसुधामिमाम्। । अनीश्वरश्च पृथिवी कथं त्वं दातुमिच्छसि। त्वयेयं पृथिवी राजन् किन्न दत्ता तदैव हि॥<br><br>1786: धर्मतो याचमानानां प्रशमार्थं कुलस्य नः। वार्ष्णेयं प्रथमं राजन् प्रत्याख्याय महाबलम्॥<br><br>1787: किमिदानीं ददासि त्वं को हि के चित्तविभ्रमः। अभियुक्तस्तु को राजा दातुमिच्छेद्धि मेदिनीम्॥<br><br>1788: न त्वमद्य महीं दातुमीशः कौरवनन्दन। आच्छेत्तुं वा बलाद् राजन् स कथं दातुमिच्छसि॥<br><br>1789: मां तु निर्जित्य संग्रामे पालयेमां वसुन्धराम्। सूच्यमात्रेणापि यद् भूमेरपि भिद्येत भारत॥<br><br>1790: तन्मात्रमपि तन्मह्यं न ददाति पुरा भवान्। स कथं पृथिवीमेतां प्रददासि विशाम्पते॥<br><br>1791: सूच्यग्रं नात्यजः पूर्वं स कथं त्यजसि क्षितिम्। एवमैश्वर्यमासाद्य प्रशास्य पृथिवीमिमाम्॥<br><br>1792: को हि मूढो व्यवस्येत शत्रोर्दातुं वसुन्धराम्। त्वं तु केवलमौर्येण विमूढो नावबुद्ध्यसे॥<br><br>1793: पृथिवीं दातुकामोऽपि जीवितेन विमोक्ष्यसे। अस्मान् वा त्वं पराजित्य प्रशाधि पृथिवीमिमाम्॥<br><br>1794: ६७ अथवा निहतोऽस्माभिर्ब्रज लोकाननुत्तमान्। आवयोर्जीवतो राजन् मयि च त्वयि च ध्रुवम्॥<br><br>1795: संशय:सर्वभूतानां विजये नौ भविष्यति। जीवितं तव दुष्प्रज्ञं मयि सम्प्रति वर्तते॥<br><br>1796: जीवयेयमहं कामं न तु त्वं जीवितुं क्षमः। दहने हि कृतो यत्नस्त्वयास्मासु विशेषतः॥<br><br>1797: आशीविषैर्विषैश्चापि जले चापि प्रवेशनैः। त्वया विनिकृता राजन् राज्यस्य हरणेन च॥<br><br>1798: अप्रियाणां च वचनैद्रौपद्याः कर्षणेन च। एतस्मात् कारणात् पाप जीवितं ते न विद्यते॥<br><br>1799: उत्तिष्ठोत्तिष्ठ युध्यस्व युद्धे श्रेयो भविष्यति। एवं तु विविधा वाचो जययुक्ताः पुनः पुनः। कीर्तयन्ति स्म ते वीरास्तत्र तत्र जनाधिप॥<br><br>1800: धृतराष्ट्र उवाच एवं संतज़मानस्तु मम पुत्रो महीपतिः। प्रकृत्या मन्युमान् वीरः कथमासीत् परंतपः॥<br><br>1801: न हि संतर्जना तेन श्रुतपूर्वा कथञ्चन। राजभावेन मान्यश्च सर्वलोकस्य सोऽभवत्॥<br><br>1802: यस्यातपत्रच्छायापि स्वका भानोस्तथा प्रभा। खेदायैवाभिमानित्वात् सहेत् सैवं कथं गिरः॥<br><br>1803: इयं च पृथिवी सर्वा सम्लेच्छाटविका भृशम्। प्रसादाद् भियते यस्य प्रत्यक्षं तव संजय॥<br><br>1804: स तथा तय॑मानस्तु पाण्डुपुत्रैर्विशेषतः। विहीनश्च स्वकै त्यैर्निर्जने चावृतो भृशम्॥<br><br>1805: संजय उवाच तय॑मानस्तदा राजन्नुदकस्थस्तवात्मजः। युधिष्ठिरेण राजेन्द्र भ्रातृभिः सहितेन ह॥<br><br>1806: श्रुत्वा स कटुका वाचो विषमस्थो नराधिपः। दीर्घमुष्णं च निःश्वस्य सलिलस्थः पुनः पुनः॥<br><br>1807: सलिलान्तर्गतो राजा धुन्वन् हस्तौ पुनः पुनः। मनश्चकार युद्धाय राजानं चाभ्यभाषत॥<br><br>1808: यूयं ससुहृदः पार्थाः सर्वे सरथवाहनाः। अहमेकः परियूनो विस्थो हतवाहनः॥<br><br>1809: आत्तशस्त्रै रथोपेतैर्बहुभिः परिवारितः। कथमेकः पदातिः सन्नशस्त्रो योद्धमुत्सहे॥<br><br>1810: एकैकेन तु मां यूयं योधयध्वं युधिष्ठिर। न ह्येको बहुभिवीरैाय्यो योधयितुं युधि॥<br><br>1811: विशेषतो विकवचः श्रान्तश्चापत्समाश्रितः। भृशं विक्षतगात्रश्च श्रान्तवाहनसैनिकः॥<br><br>1812: न मे त्वत्तो भयं राजन् न च पार्थाद् वृकोदरात्। फाल्गुनाद् वासुदेवाद् वा पञ्चालेभ्योऽथवा पुनः। । १४ यमाभ्यां युयुधानाद् वा ये चान्ये तव सैनिकाः। एकः सर्वानहं क्रुद्धो वारयिष्ये युधि स्थितः॥<br><br>1813: धर्ममूला सतां कीर्तिर्मनुष्याणां जनाधिप। धर्मं चैवेह कीर्ति च पालयन् प्रब्रवीम्यहम्॥<br><br>1814: अहमुत्थाय सर्वान् वै प्रतियोत्स्यामि संयुगे। अनुगम्यागतान् सर्वानृतून् संवत्सरो यथा॥<br><br>1815: अद्यः वः सरथान् साश्वानशस्त्रो विरथोऽपि सन्। नक्षत्राणीव सर्वाणि सविता रात्रिसंक्षये॥<br><br>1816: तेजसा नाशयिष्यामि स्थिरीभवत पाण्डवाः। अद्यानृण्यं गमिष्यामि क्षत्रियाणां यशस्विनाम्॥<br><br>1817: बाह्रीकद्रोणभीष्माणां कर्णस्य च महात्मनः। जयद्रथस्य शूरस्य भगदत्तस्य चोभयोः॥<br><br>1818: मद्रराजस्य शल्यस्य भूरिश्रवस एव च। पुत्राणां भरतश्रेष्ठ शकुनेः सौबलस्य च॥<br><br>1819: मित्राणां सुहृदां चैव बान्धवानां तथैव च। आनृण्यमद्य गच्छामि हत्वा त्वां भ्रातृभिः सह॥<br><br>1820: एतावदुक्त्वा वचनं विरराम जनाधिपः। युधिष्ठिर उवाच दिष्ट्या त्वमपि जानीषे क्षत्रधर्मं सुयोधन॥<br><br>1821: दिष्ट्या ते वर्तते बुद्धिर्युद्धायैव महाभुज। दिष्ट्या शूरोऽसि कौरव्य दिष्ट्या जानासि संगरम्। । २४ यस्त्वमेको हि नः सर्वान् संगरे योद्भुमिच्छसि। एक एकेन संगम्य यत् ते सम्मतमायुधम्॥<br><br>1822: तत् त्वमादाय युध्वस्व प्रेक्षकास्ते वयं स्थिताः। स्वयमिष्टं च ते कामं वीर भूयो ददाम्यहम्॥<br><br>1823: हत्वैकं भवतो राज्यं हतो वा स्वर्गमाप्नुहि। दुर्योधन उवाच एकश्चैद् योद्धमाक्रन्दे शूरोऽद्य मम दीयताम्॥<br><br>1824: आयुधानामियं चापि वृता त्वत्सम्मते गदा। हन्तैकं भवतामेकः शक्यं मां योऽभिमन्यते॥<br><br>1825: पदातिर्गदया संख्ये स युध्यतु मया सह। वृत्तानि रथयुद्धानि विचित्राणि पदे पदे॥<br><br>1826: इदमेकं गदायुद्धं भवत्वद्याद्भुतं महत्। अस्त्राणामपि पर्यायं कर्तुमिच्छन्ति मानवाः॥<br><br>1827: युद्धानामपि पर्यायो भवत्वनुमते तव। गदया त्वां महाबाहो विजेष्यामि सहानुजम्॥<br><br>1828: पञ्चालान् संजयांश्चैव ये चान्ये तव सैनिकाः। न हि मे सम्भ्रमो जातु शक्रादपि युधिष्ठिर॥<br><br>1829: युधिष्ठिर उवाच उत्तिष्ठोत्तिष्ठ गान्धारे मां योधय सुयोधन। एक एकेन संगम्य संयुगे गदया बली। ॥<br><br>1830: पुरुषो भव गान्धारे युध्यस्व सुसमाहितः। अद्य ते जीवितं नास्ति यदीन्द्रोऽपि तवाश्रयः॥<br><br>1831: संजय उवाच एतत् स नरशार्दूलो नामृष्यत तवात्मजः। सलिलान्तर्गतः श्वभ्रे महानाग इव श्वसन्॥<br><br>1832: तथासौ वाक्प्रतोदेन तुद्यमानः पुनः पुनः। वचो न ममृषे राजन्नुत्तमाश्वः कशामिव॥<br><br>1833: संक्षोभ्य सलिलं वेगाद् गदामादाय वीर्यवान्। अद्रिसारमयीं गुर्वी काञ्चनाङ्गदभूषणाम्॥<br><br>1834: अन्तर्जलात् समुत्तस्थौ नागेन्द्र इव नि:श्वसन्। स भित्त्वा स्तम्भितं तोयं स्कन्धे कृत्वाऽऽयसीं गदाम्॥<br><br>1835: उदतिष्ठत पुत्रस्ते प्रतपन् रश्मिवानिव। ततः शैक्यायसीं गुर्वी जातरूपपरिष्कृताम्॥<br><br>1836: गदां परामृशद् धीमान् धार्तराष्ट्रो महाबलः। गदाहस्तं तु तं दृष्ट्वा सशृङ्गमिव पर्वतम्॥<br><br>1837: प्रजानामिव संक्रुद्धं शूलपाणिमिव स्थितम्। सगदो भारतो भाति प्रतपन् भास्करो यथा॥<br><br>1838: तमुत्तीर्णं महाबाहुं गदाहस्तमरिंदमम्। मेनिरे सर्वभूतानि दण्डपाणिमिवान्तकम्॥<br><br>1839: वज्रहस्तं यथा शक्रः शूलहस्तं यथा हरम्। ददृशुः सर्वपञ्चालाः पुत्रं तव जनाधिप॥<br><br>1840: तमुत्तीर्णं तु सम्प्रेक्ष्य समहष्यन्त सर्वशः। पञ्चाला: पाण्डवेयाश्च तेऽन्योन्यस्य तलान् ददुः॥<br><br>1841: अवहासं तु तं मत्वा पुत्रो दुर्योधनस्तव। उद्धृत्य नयने क्रुद्धो दिधक्षुरिव पाण्डवान्॥<br><br>1842: त्रिशिखां भृकुटीं कृत्वा संदष्टदशनच्छदः। प्रत्युवाच ततस्तान् वै पाण्डवान् सहकेशवान्॥<br><br>1843: दुर्योधन उवाच अस्यावहासस्य फलं प्रतिभोक्ष्यथ पाण्डवाः। गमिष्यथ हताः सद्यः सपञ्चाला यमक्षयम्॥<br><br>1844: संजय उवाच उत्थितश्च जलात् तस्मात् पुत्रो दुर्योधनस्तव। अतिष्ठत गदापाणी रुधिरेण समुक्षितः॥<br><br>1845: तस्य शोणितदिग्धस्य सलिलेन समुक्षितम्। शरीरं स्म तदा भाति स्रवत्रिव महीधरः॥<br><br>1846: तमुद्यतगदं वीरं मेनिरे तत्र पाण्डवाः। वैवस्वतमिव क्रुद्धं शूलपाणिमिव स्थितम्॥<br><br>1847: स मेघनिनदो हर्षनर्दन्निव न गोवृषः। आजुहाव ततः पार्थान् गदया युधि वीर्यवान्॥<br><br>1848: दुर्योधन उवाच एकैकेन च मां यूयमासीद् युधिष्ठिर। न ह्येको बहुभिाय्यो वीरो योधयितुं युधि॥<br><br>1849: न्यस्तवर्मा विशेषेण श्रान्तश्चाप्सु परिप्लुतः। भृशं विक्षतगात्रश्च हतवाहनसैनिकः॥<br><br>1850: अवश्यमेव योद्धव्यं सर्वेरेव मया सह। युक्तं त्वयुक्तमित्येतद् वेत्सि त्वं चैव सर्वदा॥<br><br>1851: युधिष्ठिर उवाच मा भूदियं तव प्रज्ञा कथमेवं सुयोधन। यदाभिमन्युं बहवो जघ्नुर्युधि महारथाः॥<br><br>1852: क्षत्रधर्मं भृशं क्रूरं निरपेक्षं सुनिघृणम्। अन्यथा तु कथं हन्युरभिमन्यु तथागतम्॥<br><br>1853: सर्वे भवन्तो धर्मज्ञाः सर्वे शूरास्तनुत्यजः। न्यायेन युध्यतां प्रोक्ता शक्रलोकगतिः परा॥<br><br>1854: यद्येकस्तु न हन्तव्यो बहुभिर्धर्म एव तु। तदाभिमन्युं बहवो निजघ्नुस्त्वन्मते कथम्॥<br><br>1855: सर्वो विमृशते जन्तुः कृच्छुस्थो धर्मदर्शनम्। पदस्थः पिहितं द्वारं परलोकस्य पश्यति॥<br><br>1856: आमुञ्च कवचं वीर मूर्धजान् यमयस्व च। यचान्यदपि ते नास्ति तदष्यादत्स्व भारत॥<br><br>1857: इममेकं च ते कामं वीर भूयो ददाम्यहम्। पञ्चानां पाण्डवेयानां येनं त्वं योद्धुमिच्छसि॥<br><br>1858: तं हत्वा वै भवान् राजा हतो वा स्वर्गमाप्नुहि। ऋते च जीविताद् वीर युद्धे किं कर्म ते प्रियम्॥<br><br>1859: संजय उवाच ततस्तव सुतो राजन् वर्म जग्राह काञ्चनम्। विचित्रं च शिरस्त्राणं जाम्बूनदपरिष्कृतम्॥<br><br>1860: सोऽवबद्धशिरस्त्राणः शुभकाञ्चनवर्मभृत्। रराज राजन् पुत्रस्ते काञ्चनः शैलराडिव॥<br><br>1861: संनद्धः सगदो राजन् सज्जः संग्राममूर्धनि। अब्रवीत् पाण्डवान् सर्वान् पुत्रो दुर्योधनस्तव॥<br><br>1862: भ्रातृणां भवतामेको युध्यतां गदया मया। सहदेवेन वा योत्स्ये भीमेन नकुलेन वा॥<br><br>1863: अथवा फाल्गुनेनाद्य त्वया वा भरतर्षभ। योत्स्येऽहं संगरं प्राप्य विजेष्ये च रणाजिरे॥<br><br>1864: अहमद्य गमिष्यामि वैरस्यान्तं सुदुर्गमम्। गदया पुरुषव्याघ्र हेमपट्टनिबद्धया॥<br><br>1865: गदायुद्धे न मे कश्चित् सदृशोऽस्तीति चिन्तये। गदया वो हनिष्यामि सर्वानेव समागतान्॥<br><br>1866: न मे समर्थाः सर्वे वै योद्धं न्यायेन केचना न युक्तमात्मना वक्तुमेवं गर्वोद्धतं वचः। अथवा सफलं ह्येतत् करिष्ये भवतां पुरः॥<br><br>1867: अस्मिन् मुहूर्ते सत्यं वा मिथ्या वैतद् भविष्यति। गृह्णातु च गदां यो वै योत्स्यतेऽद्य मया सह॥<br><br>1868: अस्मिन् मुहूर्ते सत्यं वा मिथ्या वैतद् भविष्यति। गृह्णातु च गदां यो वै योत्स्यतेऽद्य मया सह॥<br><br>1869: संजय उवाच एवं दुर्योधने राजन् गर्जमाने मुहुर्मुहुः। युधिष्ठिरस्य संक्रुद्धो वासुदेवोऽब्रवीदिदम्॥<br><br>1870: यदि नाम ह्ययं युद्धे वरयेत् त्वां युधिष्ठिर। अर्जुनं नकुलं चैव सहदेवमथापि वा॥<br><br>1871: किमिदं साहसं राजंस्त्वया व्याहृतमीदृशम्। एकमेव निहत्याजौ भव राजा कुरुष्विति॥<br><br>1872: न समर्थानहं मन्ये गदाहस्तस्य संयुगे। एतेन हि कृता योग्या वर्षाणीह त्रयोदश॥<br><br>1873: आयसे पुरुषे राजन् भीमसेनजिघांसया। कथं नाम भवेत् कार्यमस्याभिर्भरतर्षभ॥<br><br>1874: साहसं कृतवास्त्वं तु ह्यनुक्रोशानृपोत्तम। नान्यमस्यानुपश्यामि प्रतियोद्धारमाहवे॥<br><br>1875: ऋते वृकोदरात् पार्थात् स च नातिकृतश्रमः। तदिदं द्यूतमारब्धं पुनरेव यथा पुरा॥<br><br>1876: विषमं शकुंनेश्चैव तव चैव विशाम्पते। बली भीमः समर्थश्च कृती राजा सुयोधनः॥<br><br>1877: बलवान् वा कृती वेति कृती राजन् विशिष्यते। सोऽयं राजंस्त्वया शत्रुः समे पथि निवेशितः॥<br><br>1878: न्यस्तश्चात्मा सुविषमे कृच्छ्रमापादिता वयम्। को नु सर्वान विनिर्जित्य शत्रूनेकेन वैरिणा॥<br><br>1879: कृच्छप्राप्तेन च तथा हारयेद् राज्यमागतम्। पणित्वा चैकपाणेन रोचयेदेवमाहवम्॥<br><br>1880: न हि पश्यामि तं लोके योऽद्य दुर्योधनं रणे। गदाहस्तं विजेतुं वै शक्तः स्यादमरोऽपि हि॥<br><br>1881: न त्वं भीमो न नकुलः सहदेवोऽथ फाल्गुनः। जेतुं न्यायेन शक्तोः वै कृती राजा सुयोधनः॥<br><br>1882: स कथं वदसे शत्रु युध्यस्व गदयेति हि। एकं च नो निहत्याजौ भव राजेति भारत॥<br><br>1883: वृकोदरं समासाद्य संशयो वै जये हि नः। न्यायतो युध्यमानानां कृती ह्येष महाबलः॥<br><br>1884: एकं वास्मान् निहत्य त्वं भव राजेति वै पुनः। नूनं न राज्यभागेषा पाण्डोः कुन्त्याश्च संततिः॥<br><br>1885: अत्यन्तवनवासाय सृष्टा भैक्ष्याय वा पुनः। भीमसेन उवाच मधुसूदन मा कार्षीर्विषादं यदुनन्दन॥<br><br>1886: अद्य पारं गमिष्यामि वैरस्य भृशदुर्गमम्। अहं सुयोधनं संख्ये हनिष्यामि न संशयः॥<br><br>1887: विजयो वै ध्रुवः कृष्ण धर्मराजस्य दृश्यते। अध्यर्धेन गुणेनेयं गदा गुरुतरी मम॥<br><br>1888: न तथा धार्तराष्ट्रस्य मा कार्षीर्माधव व्यथाम्। अहमेनं हि गदया संयुगे योद्धमुत्सहे॥<br><br>1889: भवन्तः प्रेक्षकाः सर्वे मम सन्तु जनार्दन। सामरानपि लोकांस्त्रीन् नानाशस्त्रधरान् युधि॥<br><br>1890: योधयेयं रणे कृष्ण किमुताद्य सुयोधनम्। संजय उवाच तथा सम्भाषमाणं तु वासुदेवों वृकोदरम्॥<br><br>1891: हृष्टः सम्पूजयामास वचनं चेदमब्रवीत्। त्वामाश्रित्य महाबाहो धर्मराजो युधिष्ठिरः॥<br><br>1892: निहतारिः स्वकां दीप्ता श्रियं प्राप्तो न संशयः। त्वया विनिहताः सर्वे धृतराष्ट्रसुता रणे॥<br><br>1893: राजानो राजपुत्राश्च नागाश्च विनिपातिताः। कलिङ्गा मागधाः प्राच्या गान्धाराः कुरवस्तथा॥<br><br>1894: त्वामासाद्य महायुद्धे निहतः पाण्डुनन्दन। हत्वा दुर्योधन चापि प्रयच्छोर्वी ससागराम्॥<br><br>1895: धर्मराजाय कौन्तेय यथा विष्णुः शचीपतेः। त्वां च प्राप्य रणे पापो धार्तराष्ट्रो विनडक्ष्यति॥<br><br>1896: त्वमस्य सक्थिनी भक्त्वा प्रतिज्ञा पालयिष्यसि। ततस्तु सात्यकी यत्नेन तु सदा पार्थ योद्धव्यो धृतराष्ट्रजः॥<br><br>1897: कृती च बलवांश्चैव युद्धशौण्डश्च नित्यदा। राजन् पूजयामास पाण्डवम्॥<br><br>1898: पञ्चालाः पाण्डवेयाश्च धर्मराजपुरोगमाः। तद् वचो भीमसेनस्य सर्व एवाभ्यपूजयन्॥<br><br>1899: ततो भीमबलो भीमो युधिष्ठिरमथाब्रवीत्। संजयैः सह तिष्ठन्तं तपन्तमिव भास्करम्॥<br><br>1900: अहमेतेन संगम्य संयुगे योद्धमुत्सहे। न हि शक्तो रणे जेतुं मामेष पुरुषाधमः॥<br><br>1901: अद्य क्रोधं विमोक्ष्यामि निहितं हृदये भृशम्। सुयोधने धार्तराष्ट्रे खाण्डवेऽग्निमिवार्जुनः॥<br><br>1902: शल्यमद्योद्धरिष्यामि तव पाण्डव हृच्छयम्। निहत्य गदया पापमद्य राजन् सुखी भव॥<br><br>1903: अद्य कीर्तिमयीं माला प्रतिमोक्ष्ये तवानघ। प्राणाश्रियं च राज्यं च मोक्ष्यतेऽद्य सुयोधनः॥<br><br>1904: राजा च धृतराष्ट्रोऽद्य श्रुत्वा पुत्रं मया हतम्। स्मरिष्यत्यशुभं कर्म यत् तच्छकुनिबुद्धिजम्॥<br><br>1905: इत्युक्त्वा भरतश्रेष्ठो गदामुद्यम्य वीर्यवान्। उदतिष्ठत युद्धाय शक्रो वृत्रमिवाह्वयन्॥<br><br>1906: तदाह्वानममृष्यन् वै तव पुत्रोऽतिवीर्यवान्। प्रत्युपस्थित एवाशु मत्तो मत्तमिव द्विपम्॥<br><br>1907: गदाहस्त तव सुतं युद्धाय समुपस्थितम्। ददृशुः पाण्डवाः सर्वे कैलासमिव शृङ्गिणम्॥<br><br>1908: तमेकाकिनमासाद्य धार्तराष्ट्र महाबलम्। वियूथमिव मातङ्गं समहष्यन्त पाण्डवाः॥<br><br>1909: न सम्भ्रमो न च भयं न च ग्लानिन च व्यथा। आसीद् दुर्योधनस्यापि स्थितः सिंह इवाहवे॥<br><br>1910: समुद्यतगदं दृष्ट्वा कैलासमिव शृङ्गिणम्। भीमसेनस्तदा राजन् दुर्योधनमथाब्रवीत्॥<br><br>1911: राज्ञापि धृतराष्ट्रेण त्वया चास्मासु यत् कृतम्। स्मर तद् दृष्कृतं कर्म यद् भूतं वारणावते॥<br><br>1912: द्रौपदी च परिकिष्टा सभामध्ये रजस्वला। द्यूते यद् विजितो राजा शकुनेबुद्धिनिश्चयात्॥<br><br>1913: यानि चान्यानि दुष्टात्मन् पापानि कृतवानसि। अनाग:सु च पार्थेषु तस्य पश्य महत् फलम्॥<br><br>1914: त्वकृते निहतः शेते शरतल्पे महायशाः। गाङ्गेयो भरतश्रेष्ठः सर्वेषां नः पितामहः॥<br><br>1915: हतो द्रोणश्च कर्णश्च हतः शल्यः प्रतापवान्। वैरस्त चादिकर्ताऽसौ शकुनिनिहतो रणे॥<br><br>1916: भ्रातरस्ते हताः शूराः पुत्राश्च सहसैनिकाः। राजानश्च हताः शूराः समरेष्वनिवर्तिनः॥<br><br>1917: एते चान्ये च निहता बहवः क्षत्रियर्षभाः। प्रातिकामी तथा पापो द्रौपद्याः केशकृद्धतः॥<br><br>1918: अवशिष्टस्त्वमेवैकः कुलमोऽधमपूरुषः। त्वामप्यद्य हनिष्यामि गदया नात्र संशयः॥<br><br>1919: अद्य तेऽहं रणे दर्पं सर्वं नाशयिता नृप। राज्याशां विपुला राजन् पाण्डवेषु च दुष्कृतम्॥<br><br>1920: दुर्योधन उवाच किं कत्थितेन बहुना युद्ध्यस्वाद्य मया सह। अद्य तेऽहं विनेष्यामि युद्धश्रद्धां वृकोदर॥<br><br>1921: किं न पश्यमि मां पाप गदायुद्धे व्यवस्थितम्। हिमवच्छिखराकारां प्रगृह्य महतीं गदाम्॥<br><br>1922: गदिनं कोऽध मां पाप हन्तुमुत्सहते रिपुः। न्यायतो युद्ध्यमानश्च देवेष्वपि पुरन्दरः॥<br><br>1923: मा वृथा गर्ज कौन्तेय शारदाभ्रमिवाजलम्। दर्शयस्व बलं युद्धे यावत् तत् तेऽद्य विद्यते॥<br><br>1924: तस्य तद् वचन् श्रुत्वा पाण्डवाः सहसंजयाः। सर्वे सम्पूजयामासुस्तद्वचो विजिगीषवः॥<br><br>1925: उन्मत्तमिव मातङ्गं तलशब्देन मानवाः। भूयः सहर्षयामासू राजन् दुर्योधनं नृपम्॥<br><br>1926: बृंहन्ति कुञ्जरास्तत्र हया द्वेषन्ति चासकृत्। शस्त्राणि सम्प्रदीप्यन्ते पाण्डवानां जयैषिणाम्॥<br><br>1927: संजय उवाच तस्मिन् युद्धे महाराज सुसंवृत्ते सुदारुणे। उपविष्टेषु सर्वेषु पाण्डवेषु महात्मसु॥<br><br>1928: ततस्तालध्वजो रामस्तयोर्युद्ध उपस्थिते। श्रुत्वा तच्छिष्ययो राजन्नाजगाम हलायुधः॥<br><br>1929: तं दृष्ट्वा परमप्रीताः पाण्डवाः सहकेशवाः। उपगम्योपसंगृह्य विधिवत् प्रत्यपूजयन्॥<br><br>1930: पूजयित्वा ततः पश्चादिदं वचनमब्रुवन्। शिष्ययोः कौशलं युद्धे पश्य रामेति पार्थिव॥<br><br>1931: अब्रवीच तदा रामो दृष्ट्वा कृष्णं सपाण्डवम्। दुर्योधनं च कौरव्यं गदापाणिमवस्थितम्॥<br><br>1932: चत्वारिंशदहान्यद्य द्वे च मे निःसृतस्य वै। पुष्येण सम्प्रयातोऽस्मि श्रवणे पुनरागतः॥<br><br>1933: शिष्ययोर्वै गदायुद्ध द्रष्टकामोऽस्मि माधव। ततस्तदा गदाहस्तौ दुर्योधनवृकोदरौ॥<br><br>1934: युद्धभूमिं गतौ वीरावुभावेव रराजतुः। ततो युधिष्ठिरो राजा परिष्वज्य हलायुधम्॥<br><br>1935: स्वागतं कुशलं चास्मै पर्यपृच्छद यथातथम्। कृष्णौ चापि महेष्वासावभिवाद्य हलायुधम्॥<br><br>1936: सस्वजाते परिप्रीतौ प्रीयमाणौ यशस्विनौ। माद्रीपुत्रो तथा शूरौ द्रौपद्याः पञ्च चात्मजाः॥<br><br>1937: अभिवाद्य स्थिता राजन् रौहिणेयं महाबलम्। भीमसेनोऽथ बलवान् पुत्रस्तव जनाधिप। ॥<br><br>1938: तथैव चोद्यतगदौ पूजयामासर्तुबलम्। स्वागतेन च ते तत्र प्रतिपूज्य समन्ततः॥<br><br>1939: पश्य युद्धं महाबाहो इति ते राममब्रुवन्। एवमूचुर्महात्मानं रौहिणेयं नराधिपाः॥<br><br>1940: परिष्वज्य तदा रामः पाण्डवान् सहसृञ्जयान्। अपृच्छत् कुशलं पार्थिवांश्चामितौजसः॥<br><br>1941: तथैव ते समासाद्य पप्रच्छुस्तमनामयम्। प्रत्यभ्यर्च्य हली सर्वान् क्षत्रियांश्च महात्मनः॥<br><br>1942: कृत्वा कुशलसंयुक्तां संविदं च यथावयः। जनार्दनं सात्यकिं च प्रेम्णा स परिषस्वजे॥<br><br>1943: मूर्ध्नि चैतावुपानाया कुशलं पर्यपृच्छत। तौ च तं विधिवद् राजन् पूज्यामासतुर्गुरुम्॥<br><br>1944: ब्रह्मामिव देवेशमिन्द्रोपेन्द्रौ मुदान्वितौ। ततोऽब्रवीद् धर्मसुतो रौहिणेयमरिंदमम्॥<br><br>1945: इदं भ्रात्रोर्महायुद्धं पश्य रामेति भारत। तेषां मध्ये महाबाहुः श्रीमान् केशवपूर्वजः॥<br><br>1946: व्यविशत् परमप्रीतः पूज्यमानो महारथैः। स बभौ राजमध्यस्थो नीलवासाः सितप्रभः॥<br><br>1947: दिवीव नक्षत्रगणैः परिकीर्णो निशाकरः। ततस्तयोः संनिपातस्तुमुलो लोमहर्षणः॥<br><br>1948: आसीदन्तकारो राजन् वैरस्य तव पुत्रयोः॥<br><br>1949: जनमेजय उवाच पूर्वमेव यदा रामस्तस्मिन् युद्ध उपस्थिते। आमन्त्र्य केशवं यातो वृष्णिभिः सहितः प्रभुः॥<br><br>1950: साहाय्यं धार्तराष्ट्रस्य न च कर्तास्मि केशव। न चैव पाण्डुपुत्राणां गमिष्यामि यथागतम्॥<br><br>1951: एवमुक्त्वा तदा रामो यातः क्षत्रनिबर्हणः। तस्य चागमनं भूयो ब्रह्मशंसितुमर्हसि॥<br><br>1952: आख्याहि मे विस्तरशः कथं राम उपस्थितः। कथं च दृष्ट्वान् युद्धं कुशलो ह्यसि सत्तम॥<br><br>1953: वैशम्पायन उवाच उपप्लव्ये निविष्टेषु पाण्डवेषु महात्मसु। प्रेषितो धृतराष्ट्रस्य समीपं मधुसूदनः॥<br><br>1954: शमं प्रति महाबाहो हितार्थं सर्वदेहिनाम्। स गत्वा हास्तिनपुरं धृतराष्ट्र समेत्य च॥<br><br>1955: उक्त्वान् वचनं तथ्यं हितं चैव विशेषतः। न च तत् कृतवान् राजा यथा ख्यातं हि तत् पुरा॥<br><br>1956: अनवाप्य शमं तज्ञ कृष्णः पुरुषसत्तमः। आगच्छत महाबाहुरुपप्लव्यं जनाधिप॥<br><br>1957: ततः प्रत्यागतः कृष्णो धार्तराष्ट्रविसर्जितः। अक्रियायां नरव्याघ्र पाण्डवानिदमब्रवीत्॥<br><br>1958: न कुर्वन्ति वचो मह्यं कुरवः कालनोदिताः। निर्गच्छध्वं पाण्डवेयाः पुष्येण सहिता मया॥<br><br>1959: ततो विभज्यमानेषु बलेषु बलिनां वरः। प्रोवाच भ्रातरं कृष्णं रौहिणेयो महामनाः॥<br><br>1960: तेषामपि महाबाहो साहाय्यं मधुसूदन। क्रियतामिति तत् कृष्णो नास्य चक्रे वचस्तदा॥<br><br>1961: ततो मन्युपरीतात्मा जगाम यदुनन्दनः। तीर्थयात्रां हलधरः सरस्वत्यां महायशाः॥<br><br>1962: मैत्रनक्षत्रयोगे स्म सहित: सर्वयादवैः। आश्रयामास भोजस्तु दुर्योधनमरिंदमः॥<br><br>1963: युयुधानेन सहितो वासुदेवस्तु पाण्डवान्। रौहिणेये गते शूरे पुष्येण मधुसूदनः॥<br><br>1964: पाण्डवेयान् पुरस्कृत्य ययावभिमुखः कुरून्। गच्छन्नेव पथिस्थस्तु रामः प्रेष्यानुवाच ह॥<br><br>1965: सम्भारांस्तीर्थयात्रायां सर्वोपकरणानि च। आनयध्वं द्वारकायामग्नीन् वै याजकांस्तथा॥<br><br>1966: सुवर्णं रजतं चैव धेनूर्वासांसि वाजिनः। कुञ्जरांश्च रथांश्चैव खरोष्ट्रं वाहनानि च॥<br><br>1967: क्षिप्रमानीयतां सर्वं तीर्थहेतोः परिच्छदम्। प्रतिस्रोतः सरस्वत्या गच्छध्वं शीघ्रगामिनः॥<br><br>1968: ऋत्विजश्चानयध्वं वै शतशश्च द्विजर्षभान्। एवं संदिश्य तु प्रेष्यान् बलदेवो महाबलः॥<br><br>1969: तीर्थयात्रां ययौ राजन् कुरूणां वैशसे तदा। सरस्वती प्रतिस्रोतः समन्तादभिजग्मिवान्॥<br><br>1970: ऋत्विग्भिश्च सुहृद्धिश्च तथान्यैर्द्विजसत्तमैः। स्थैर्गजैस्तताश्चैश्च प्रेष्यैश्च भरतर्षभ॥<br><br>1971: गोखरोष्ट्रप्रयुक्तैश्च यानैश्च बहुभिर्वृतः। श्रान्तानां कान्तवपुषां शिशूनां विपुलायुषाम्॥<br><br>1972: देशे देशे तु देयानि दानानि विविधानि च। अर्चायै चार्थिना राजन् क्लृप्तानि बहुशस्तथा। २४॥<br><br>1973: तानि यानीह देशेषु प्रतीक्षन्ति स्म भारत। बुभुक्षितानामर्थाय क्लृप्तमन्नं समन्ततः॥<br><br>1974: यो यो यत्र द्विजो भोज्यं भोक्तुं कामयते तदा। तस्य तस्य तु तत्रैवमुपजह्वस्तदा नृप॥<br><br>1975: तत्र तत्र स्थिता राजन् रौहिणेयस्य शासनात्। भक्ष्यपेयस्य कुर्वन्ति राशींस्तत्र समन्ततः॥<br><br>1976: वासांसि च महार्हाणि पर्यङ्कास्तरणानि च। पूजार्थं तत्र क्लृप्तानि विप्राणं सुखमिच्छताम्॥<br><br>1977: यत्र यः स्वपते विप्रो यो वा जागर्ति भारत। तत्र तत्र तु तस्यैव सर्वं क्लृप्तमदृश्यत॥<br><br>1978: यथासुखं जन: सर्वो याति तिष्ठति वै तदा। यातुकामस्य यानानि पानानि तृषितस्य च॥<br><br>1979: बुभुक्षितस्य चान्नानि स्वादूनि भरतर्षभ। उपज रास्तत्र वस्त्राण्याभरणानि च। ॥<br><br>1980: स पन्थाः प्रवभौ राजन् सर्वस्यैव सुखावहः। स्वर्गोपमस्तदा वीर नराणां तत्र गच्छताम्। नित्यप्रमुदितोपतेः स्वादुभक्ष्यः शुभान्वितः॥<br><br>1981: विपण्यापणपण्यानां नानाजनशतैर्वृतः। नानाद्रुमलतोपेतो नानारत्नविभूषितः॥<br><br>1982: ददौ द्विजेभ्यः क्रतुदक्षिणाश्च यदुप्रवीरो हलभृत् प्रतीतः॥<br><br>1983: ततो महात्मा नियमे स्थितात्मा पुण्येषु तीर्थेषु वसूनि राजन्। दोग्ध्रीश्च धेनूश्च सहस्रशो वै सुवाससः काञ्चनबद्धशृङ्गीः। हयांश्च नानाविधदेशजातान् यानानि दासांश्च शुभान् द्विजेभ्यः॥<br><br>1984: प्यग्र्यं सुवर्ण रजतं सुसुद्धम्। अयस्मयं ताम्रमयं च भाण्डं ददौ द्विजातिप्रवरेषु रामः॥<br><br>1985: एवं स वित्तं प्रददौ महात्मा सरस्वतीतीर्थवरेषु भूरि। स्तत: कुरुक्षेत्रमुदारवृत्तिः॥<br><br>1986: जनमेजय उवाच सारस्वतानां तीर्थानां गुणोत्पात्त वदस्व मे। फलं च द्विपदां श्रेष्ठ कर्मनिर्वृत्तिमेव च॥<br><br>1987: यथाक्रमेण भगवंस्तीर्थानामनुपूर्वशः। ब्रह्मन् ब्रह्मविदां श्रेष्ठ परं कौतूहलं हि मे॥<br><br>1988: वैशम्पायन उवाच तीर्थानां च फलं राजन् गुणोत्पत्तिं च सर्वशः। मयोच्यमानं वै पुण्यं शृणु राजेन्द्र कृत्स्नशः॥<br><br>1989: पूर्वं महाराज यदुप्रवीर ऋत्विकसुहृद् विप्रगणैश्च सार्धम्। पुण्यं प्रभासं समुपाजगाम यत्रोडुराड् यक्ष्मणा विश्यमानः॥<br><br>1990: विमुक्तशापः पुनराप्य तेजः सर्वं जगद् भासयते नरेन्द्र। एवं तु तीर्थप्रवरं पृथिव्यां प्रभासनात् तस्य ततः प्रभासः॥<br><br>1991: जनमेजय उवाच कथं तु भगवान् सोमो यक्ष्मणा समगृह्यत। कथं च तीर्थप्रवरे तस्मिंश्चन्द्रो न्यमन्जत॥<br><br>1992: कथमाप्लुत्य तस्मिंस्तु पुनराप्यायितः शशी। एतन्मे सर्वमाचक्ष्व विस्तरेण महामुने॥<br><br>1993: वैशम्पायन उवाच दक्षस्य तनयास्तात प्रादुरासन् विशाम्पते। स सप्तविंशति कन्या दक्षः सोमाय वै ददौ॥<br><br>1994: नक्षत्रयोगनिरताः संख्यानार्थं च ताभवन्। पल्यो वै तस्य राजेन्द्र सोमस्य शुभकर्मणः॥<br><br>1995: तास्तु सर्वा विशालाक्ष्यो रूपेणाप्रतिमा भुवि। अत्यात्यत तासां तु रोहिणी रूपसम्पदा॥<br><br>1996: ततस्तस्यां स भगवान् प्रीतें चक्रे निशाकरः। साऽस्य हृद्या बभूवाथ तस्मात् तां बुभुजे सदा॥<br><br>1997: पुरा हि सोमो राजेन्द्र रोहिण्यामवसत् परम्। ततस्ताः कुपिताः सर्वा नक्षत्राख्या महात्मनः॥<br><br>1998: ता गत्वा पितरं प्राहुः प्रजापतिमतन्द्रिताः। सोमो वसति नास्मासु रोहिणी भजते सदा॥<br><br>1999: ता वयं सहिताः सर्वास्त्वत्सकाशे प्रजेश्वर। वत्स्यामो नियताहारस्तपश्चरणतत्पराः॥<br><br>2000: श्रुत्वा तासां तु वचनं दक्षः सोममथाब्रवीत्। समं वर्तस्व भार्यासु मा त्वाऽधर्मो महान् स्पृशेत्। । तास्तु सर्वाऽब्रवीद् दक्षो गच्छध्वं शशिनोऽन्तिकम्। समं वत्स्यति सर्वासु चन्द्रमा मम शासनात्॥<br><br>2001: विसृष्टास्तास्तथा जग्मुः शीतांशुभवनं तदा। तथापि सोमो भगवान् पुनरेव महीपते॥<br><br>2002: रोहिणी निवसत्येव प्रीयमाणो मुहुर्मुहुः। ततस्ताः सहिताः सर्वा भूयः पितरमब्रुवन्॥<br><br>2003: तव शुश्रूषणे युक्ता वत्स्यामो हि तवान्तिके। सोमो वसति नास्मासु नाकरोद् वचनं तव॥<br><br>2004: तासां तद् वचनं श्रुत्वा दक्षः सोममथाब्रवीत्। समं वर्तस्व भार्यासु मा त्वां शप्स्ये विरोचन॥<br><br>2005: अनादृत्य तु तद् वाक्यं दक्षस्य भगवाशशी। रोहिण्या सार्धमवसत् ततस्ताः कुपिताः पुनः॥<br><br>2006: गत्वा च पितरं प्राहुः प्रणम्य शिरसा तदा। सोमो वसति नास्मासु तस्मान्नः शरणं भव॥<br><br>2007: रोहिण्यामेव भगवान् सदा वसति चन्द्रमाः। न त्वद्वचो गणयति नास्मासु स्नेहमिच्छति॥<br><br>2008: तस्मान्नस्त्राहि सर्वा वै यथानः सोम आविशेत्। तच्छ्रुत्वा भगवान् क्रुद्धो यक्ष्माणां पृथिवीपते॥<br><br>2009: ससर्ज रोषात् सोमाय त चोडुपतिमाविशत्। स यक्ष्मणाभिभूतासमाक्षीयताहरहः शशी॥<br><br>2010: यत्नं चाप्यकरोद् राजन् मोक्षार्थं तस्य यक्ष्मणः। इष्टवेभिर्महाराज विविधाभिर्निशाकरः॥<br><br>2011: न चामुच्यत शापाद् वै क्षयं चैवाभ्यगच्छत्। ततः सोमे ओषध्यो न प्रजज्ञिरे॥<br><br>2012: निरास्वादरसाः सर्वा हतवीर्याश्च सर्वशः। ओषधीनां क्षये जाते प्राणिनामपि संक्षयः॥<br><br>2013: कृशाश्चासन् प्रजाः सर्वाः क्षीयमाणे निशाकरे। ततो देवाः समागम्य सोममूचुर्महीपते॥<br><br>2014: किमिदं भवतो रूपमीदृशं न प्रकाशते। कारणं ब्रूहि नः सर्वं येनेदं ते महद् भयम्॥<br><br>2015: श्रुत्वा तु वचनं त्वत्तो विधास्यामस्ततो वयम्। एवमुक्तः प्रत्युवाच सर्वांस्ताशशलक्षणः॥<br><br>2016: शापस्य लक्षणं चैव यक्ष्माणं च तथाऽऽत्मनः। देवास्तथा वचः श्रुत्वा गत्वा दक्षमथाब्रुवन्॥<br><br>2017: प्रसीद भगवन् सोमे शापोऽयं विनिवर्त्यताम्। असौ हि चन्द्रमाः क्षीणः किञ्चिच्छेषो हि लक्ष्यते॥<br><br>2018: क्षयाचैवास्य देवेश प्रजाश्चैव गताः क्षयम्। वीरुदोषधयश्चैव बीजानि विविधानि च॥<br><br>2019: तेषां क्षये क्षयोऽस्माकं विनाऽस्मभिर्जगच किम्। इति ज्ञात्वा लोकगुरो प्रसादं कर्तुमर्हसि॥<br><br>2020: एवमुक्तस्ततो देवान् प्राह वाक्यं प्रजापतिः। नैतच्छक्यं मम वचो व्यावर्तयितुमन्यथा॥<br><br>2021: हेतुना तु महाभाग निवर्तिष्यति केनचित्। समं वर्ततु सर्वासु शशी भार्यासु नित्यशः॥<br><br>2022: सरस्वत्या वरे तीर्थे उन्मजशशलक्षणः। पुनर्वर्धिष्यते देवास्तद् वै सत्यं वचो मम॥<br><br>2023: मासार्धं च क्षयं सोमो नित्यमेव गमिष्यति। मासार्धं तु सदा वृद्धिं सत्यमेतद् वचो मम॥<br><br>2024: समुद्रं पश्चिमं गत्वा सरस्वत्यब्धिसङ्गमम्। आराधयतु देवेशं ततः कान्तिमवाप्स्यति॥<br><br>2025: सरस्वती ततः सोमः स जगामर्षिशासनात्। प्रभासं प्रथमं तीर्थं सरस्वत्या जगाम ह॥<br><br>2026: अमावास्यां महातेजास्तत्रोन्मजन् महाद्युतिः। लोकान् प्रभासयामास शीतंशुत्वमवाप च॥<br><br>2027: देवास्तु सर्वे राजेन्द्र प्रभासं प्राप्य पुष्कलम्। सोमेन सहिता भूत्वा दक्षस्य प्रमुखेऽभवन्॥<br><br>2028: ततः प्रजापतिः सर्वा विससर्जाथ देवताः। सोमं च भगवान् प्रीतो भूयो वचनमब्रवीत्॥<br><br>2029: मावमंस्थाः स्त्रियः पुत्र मा च विप्रान् कदाचन। गच्छ युक्तः सदा भूत्वा कुरु वै शासनं मम॥<br><br>2030: स विसृष्टो महाराज जगामाथ स्वमालयम्। प्रजाश्च मुदिता भूत्वा पुनस्तस्थुर्यथा पुरा॥<br><br>2031: एवं ते सर्वमाख्यातं यथा शप्तो निशाकरः। प्रभासं च यथा तीर्थं तीर्थानां प्रवरं महत्॥<br><br>2032: अमावास्यां महाराज नित्यशः शशलक्षणः। स्नात्वा ह्याप्यायते श्रीमान् प्रभासे तीर्थ उत्तमे॥<br><br>2033: अतक्षेतत् प्रजानन्ति प्रभासमिति भूमिप। प्रभां हि परमां लेभे तस्मिन्नुन्मज्ज्य चन्द्रमाः॥<br><br>2034: ततस्तु चमसोद्भेदमच्युतस्त्वगमद् बली। चमसोद्भेद इत्येवं यं जनाः कथयन्त्युत॥<br><br>2035: तत्र दत्त्वा च दानानि विशिष्टानि हलायुधः। उषित्वा रजनीमेकां स्नात्वा च विधिवत्तदा॥<br><br>2036: उदपानमथागच्छत्त्वरावान् केशवाग्रजः। आद्यं स्वस्त्ययनं चैव यत्रावाप्य महत् फलम्॥<br><br>2037: स्निग्धत्वादोषधीनां च भूमेश्च जनमेजय। जानान्ति सिद्धा राजेन्द्र नष्टामपि सरस्वतीम्॥<br><br>2038: वैशम्पायन उवाच तस्मान्नदीगतां चापि ह्युदपानं यशस्विनः। त्रितस्य च महाराज जगामाथ हलायुधः॥<br><br>2039: तत्र दत्त्वा बहु द्रव्यं पूजयित्वा तथा द्विजान्। उपस्पृश्य च तत्रैव प्रहृष्टो मुसलायुधः॥<br><br>2040: तत्र धर्मपरो भूत्वा त्रितः स सुमहातपाः । कूपे च वसता तेन सोमः पीतो महात्मना॥<br><br>2041: तत्र चैनं समुत्सृज्य भ्रातरौ जग्मतुर्ग्रहान्। ततस्तौ वै शशापाथ त्रितो ब्राह्मणसत्तमः॥<br><br>2042: जनमेजय उवाच उदपानं कथं ब्रह्मन् कथं च सुमहातपाः। पतितः किं च संत्यक्तो भ्रातृभ्यां द्विजसत्तम॥<br><br>2043: कूपे कथं च हित्वैनं भ्रातुरौ जग्मुतुहान्। कथं च याजयामास पपौ सोमं त वै कथम्॥<br><br>2044: एतदाचक्ष्व मे ब्रह्मश्रोतव्यं यदि मन्यसे। वैशम्पायन उवाच आसन् पूर्वयुगे राजन् मुनयो भ्रातरस्त्रयः॥<br><br>2045: एकतश्च द्वितश्चैव त्रितश्चादित्य संनिभाः। सर्वे प्रजापतिसमाः प्रजावन्तस्तथैव च॥<br><br>2046: ब्रह्मलोकजिताः सर्वे तपसा ब्रह्मवादिनः। तेषां त तपसा प्रीतो नियमेन दमेन च॥<br><br>2047: अभवद् गौतमो नित्यं पिता धर्मरतः सदा। स तु दीर्घेण कालेन तेषां प्रीतिमवाप्य च॥<br><br>2048: जगाम् भगवान् स्थानमनुरूपमिवात्मनः। राजानस्तस्य ये ह्यासान् याज्या राजन् महात्मनः॥<br><br>2049: ते सर्वे स्वर्गते तस्मिंस्तस्य पुत्रानपूजयन्। तेषां तु कर्मणा राजंस्तथा चाध्ययनेन च॥<br><br>2050: त्रितः स श्रेष्ठतां प्राप यथैवास्य पिता तथा। तथा सर्वे महाभाग मुनयः पुण्यलक्षणा॥<br><br>2051: अपूजयन् महाभागं यथास्य पितरं तथा। कदाचिद्धि ततो राजन् भ्रातरवेकतद्वितौ॥<br><br>2052: यज्ञार्थं चक्रतुश्चिन्तां तथा वित्तार्थमेव च। तयोर्बुद्धिः समभवत् त्रितं गृह्य परंतप॥<br><br>2053: याज्यान् सर्वानुपादाय प्रतिगृह्य पशूस्ततः। सोमं पास्यामहे हृष्टाः प्राप्य यज्ञं महाफलम्॥<br><br>2054: चक्रुश्चैवं तथा राजन् भ्रातरस्त्रय एव च। तथा ते तु परिक्रम्य याज्यान् सर्वान् पशून् प्रति॥<br><br>2055: याजयित्वा ततो याज्याँल्लब्ध्वा तु सुबहून पशून्। याज्येन कर्मणा तेन प्रतिगृह्य विधानतः॥<br><br>2056: प्राची दिशं महात्मान आज्गमुस्ते महर्षयः। समुपलप्स्यते। त्रितस्तेषां महाराज पुरस्ताद् याति हृष्टवत्॥<br><br>2057: एकतश्च द्वितश्चैव पृष्टतः कालयन् पशून्। तयोश्चिन्ता समभवद् दृष्ट्वा पशुगणं महत्॥<br><br>2058: कथं च स्युरिमा गाव आवाभ्यां हि विना त्रितम्। तावन्योन्यं समाभाष्य एकतश्च द्वितश्च ह॥<br><br>2059: यदूचतुर्मिथः पापौ तन्निबोध जनेश्वर। त्रितो यज्ञेषु कुशलस्त्रितो वेदेषु निष्ठितः॥<br><br>2060: तदावां सहितौ भूत्वा गाः प्रकाल्य व्रजावहे॥<br><br>2061: त्रितोऽपि गच्छतां काममावभ्यां वै विना कृतः। तेषामागच्छतां रात्रौ पथिस्थानां वृकोऽभवत्। ॥<br><br>2062: तत्र कूपोऽविदूरेऽभूत् सरस्वत्यास्तटे महान्। अद्य त्रितो वृकं दृष्ट्वा पथि तिष्ठन्तमग्रतः॥<br><br>2063: तद्भयादपसर्पन वै तस्मिन् कूपे पपात ह। अगाधे सुमहाघोरे सर्वभूतभयंकरे॥<br><br>2064: त्रितस्ततो महाराज कूपस्थो मुनिसत्तमः। आर्तनाद ततश्चक्रे तौ तु शुश्रुवतुर्मुनी॥<br><br>2065: तं ज्ञात्वा पतितं कूपे भ्रातरावेकतद्वितौ। वृकत्रासाच लोभाच्च समुत्सृज्य प्रजग्मतुः॥<br><br>2066: भ्रातृभ्यां पशुलुब्धाभ्यामुत्सृष्टः स महातपाः। उदपाने तदा राजन् निर्जले पांसुसंवृते॥<br><br>2067: त्रित आत्मानमालक्ष्य कूपे वीरुत्तृणावृते। निमग्नं भरतश्रेष्ट नरके दुष्कृती यथा॥<br><br>2068: स बुद्ध्यागणयत् प्राज्ञो मृत्योर्भीतो ह्यसोमपः। सोमः कथं तु पातव्य इहस्थेन मया भवेत्॥<br><br>2069: स एवमभिनिश्चित्य तस्मिन् कूपे महातपाः। ददर्श वीरुधं तत्र लम्बमानां यदृच्छया। ॥<br><br>2070: पांसुग्रस्ते ततः कूपे विचन्त्य सलिलं मुनिः। अग्नीन् संकल्पयामास होतॄनात्मानमेव च॥<br><br>2071: ततस्तां वीरुधं सोमं संकल्प्य सुमहातपाः। ऋचो यजूषिं सामानि मनसा चिन्तयन् मुनिः॥<br><br>2072: ग्रावाण: शर्कराः कृत्वा प्रचक्रेऽभिषवं नृप। आज्यं च सलिलं चक्रे भागाश्च त्रिदिवौकसाम्॥<br><br>2073: ससोमस्याभिषवं कृत्वा चकार विपुल ध्वनिम्। चाविशद् दिवं राजन् पुनः शब्दस्त्रितस्य वैः॥<br><br>2074: समवाप्य च तं यज्ञ यथोक्तं ब्रह्मावादिभिः। वर्तमाने महायज्ञे त्रितस्य सुमहात्मनः॥<br><br>2075: आविग्नं त्रिदिवं सर्वं कारणं च न बुद्ध्यते। ततः सुतुमुलं शब्दं शुश्रावाथ बृहस्पतिः॥<br><br>2076: श्रुया चैवाब्रवीत सर्वान् देवान् देवपुरोहितः। त्रितस्य वर्तते यज्ञस्तत्र गच्छामहे सुराः॥<br><br>2077: स हि क्रुद्धः सृजेदन्यान् देवानपि महातपाः। तच्छुत्वा वचनं तस्य सहिताः सर्वदेवताः॥<br><br>2078: प्रययुस्तत्र यत्रासौ त्रितयज्ञः प्रवर्तते। ते तत्र गत्वा विबुधास्तं कूपं यत्र स त्रितः॥<br><br>2079: ददृशुस्तं महात्मानं दीक्षितं यज्ञकर्मसु। दृष्टा चैनं महात्मानं श्रिया परमया युतम्॥<br><br>2080: ऊचुश्चैनं महाभागं प्राप्ता भागार्थिनो वयम्। अथाब्रवीदृषिर्देवान् पश्यध्वं मां दिवौकसः॥<br><br>2081: अस्मिन् प्रतिभये कूपे निमग्नं नष्टचेतसम्। ततस्त्रितो महाराज भागांस्तेषां यथाविधि॥<br><br>2082: मन्त्रयुक्तान् समददत् ते च प्रीतास्तदाभवन्। ततो यथाविधि प्राप्तान् भागान् प्राप्य दिवौकसः॥<br><br>2083: प्रीतात्मानो ददुस्तस्मै वरान् यान् मनसेच्छति। स तु वने वरं देवांस्त्रातुमर्हथ मामितः॥<br><br>2084: यश्चेहोपस्पृशेत् कूपे स सोमपगतिं लभेत्। तत्र चोर्मिमती राजन्नुत्पपात सरस्वती॥<br><br>2085: तयोत्क्षिप्तः समुत्तस्थौ पूजयंस्त्रिदिवौकसः। तथेति चोक्त्वा विबुधा जग्मू राजन् यथागताः॥<br><br>2086: त्रितश्चाभ्यागमत् प्रीतः स्वमेव निलयं तदा। क्रुद्धस्तु स समासाद्य तावृषी भ्रातरौ तदा॥<br><br>2087: उवाच परुषं वाक्यं शशाप च महातपाः। पशुलुब्धौ युवां यस्मान्मामुत्सृज्य प्रधावितौ॥<br><br>2088: तस्माद् वृकाकृती रौद्रौ दंष्ट्रिणावभितश्चरौ। भवितारौ मया शप्तौ पापेनानेन कर्मणा॥<br><br>2089: प्रसवश्चैव युवयोर्गोलाङ्गलक्षवानराः। इत्युक्तेन तदा तेन क्षणादेव विशाम्पते॥<br><br>2090: तथाभूतावदृश्येतां वचनात् सत्यवादिनः। तत्राप्यमितविक्रान्तः स्पृष्ट्वा तोयं हलायुधः॥<br><br>2091: दत्त्वा च विविधान् दायान् पूजयित्वा च वै द्विजान्। उदपानं च तं वीक्ष्य प्रशस्य च पुनः पुनः॥<br><br>2092: नदीगतमदीनात्मा प्राप्तो विनशनं तदा॥<br><br>2093: वैशम्पायन उवाच ततो विनशनं राजन् जगामाथ हलायुधः। शूद्राभीरान् प्रति द्वेषाद् यत्र नष्टा सरस्वती॥<br><br>2094: तस्मात् तु ऋषयो नित्यं प्राहुर्विनशनेति च। तत्राप्युपस्पृश्य बल: सरस्वत्यां महाबलः॥<br><br>2095: सूभूमिकं ततोऽगच्छत् सरस्वत्यास्तटे वरे। तत्र चाप्सरस: शुभ्रा नित्यकालमतन्द्रिताः॥<br><br>2096: क्रीडाभिर्विमलाभिश्च क्रीडन्ति विमलाननाः। तत्र देवा: सगन्धर्वा मासि मासि जनेश्वर॥<br><br>2097: अभिगच्छन्ति तत् तीर्थं पुण्यं ब्राह्मणसेवितम्। तत्रादृश्यन्त गन्धर्वास्तथैवाप्सरसां गणाः॥<br><br>2098: समेत्य सहिता राजन् यथाप्राप्तं यथासुखम्। तत्र मोदन्ति देवाश्च पितरश्च सवीस्थः॥<br><br>2099: पुण्यैः पुष्पैः सदा दिव्यैः कीर्यमाणाः पुनः पुनः। आक्रीडभूमिः सा राजस्तासामप्सरसां शुभा॥<br><br>2100: सुभूमिकेति विख्याता सरस्वत्यास्तटे वरे। तत्र स्नात्वा च दत्त्वा च वसु विप्राय माधवः॥<br><br>2101: श्रुत्वा गीतं च तद् दिव्यं वादित्राणां च निःस्वनम्। छायाश्च विपुला दृष्ट्वा देवगन्धर्वरक्षसाम्॥<br><br>2102: गन्धर्वाणां ततस्तीर्थमागच्छद् रोहिणीसुतः। विश्वावसुमुखास्तत्र गन्धर्वास्तपसान्विताः॥<br><br>2103: नृत्यवादित्रगीतं च कुर्वन्ति सुमनोरमम्। तत्र दत्त्वा हलधरो विप्रेभ्यो विविधं वसु॥<br><br>2104: अजाविकं गोखरोष्ट्रं सुवर्णं रजतं तथा। भोजयित्वा द्विजान् कामैः संतर्घ्य च महाधनैः॥<br><br>2105: प्रययौ सहितो विप्रैः स्तूयमानश्च माधवः। तस्माद् गन्धर्वतीर्थाच महाबाहुररिंदमः॥<br><br>2106: गर्गस्रोतो महातीर्थमाजगामैककुण्डली। तत्र गर्गेण वृद्धेन तपसा भावितात्मना॥<br><br>2107: कालज्ञानगतिश्चैव ज्योतिषां च व्यतिक्रमः। उत्पाता दारुणाश्चैव शुभाश्च जनमेजय॥<br><br>2108: सरस्वत्या शुभे तीर्थे विदिता वै महात्मना। तस्य नाम्ना च तत् तीर्थं गर्गस्रोत इति स्मृतम्॥<br><br>2109: तत्र गर्गं महाभागमृषयः सुव्रता नृप। उपासांचक्रिरे नित्यं कालज्ञानं प्रति प्रभो॥<br><br>2110: तत्र गत्वा महाराज बलः श्वेतानुलेपनः। विधिवद्धि धनं दत्त्वा मुनीनां भावितात्मनाम्॥<br><br>2111: उच्चावचांस्तथा भक्ष्यान् विप्रेभ्यो विप्रदाय सः। नीलवासास्तदागच्छच्छङ्घतीर्थं महायशाः॥<br><br>2112: तत्रापश्यन्महाशङ्ख महामेरुमिवोच्छ्रितम्। श्वेतपर्वतसंकाशमृषिसंधैर्निषेवितम्॥<br><br>2113: सरस्वत्यास्तटे जातं नगं तालध्वजो बली। यक्षा विद्याधराश्चैव राक्षसाश्चामितौजसः॥<br><br>2114: पिशाचाश्वामितबला यत्र सिद्धाः सहस्रशः। ते सर्वे ह्यशनं त्यक्त्वा फलं तस्य वनस्पतेः॥<br><br>2115: व्रतैश्च नियमैश्चैव काले काले स्म भुञ्जते। प्राप्तैश्च नियमैस्तैस्तैर्विचरन्तः पृथक् पृथक्॥<br><br>2116: अदृश्यमाना मनुजैर्व्यचरन् पुरुषर्षभ। एवं ख्यातो नरव्याघ्र लोकेऽस्मिन् स वनस्पतिः॥<br><br>2117: ततस्तथ सरस्वत्याः पावनं लोकविश्रुतम्। तस्मिंश्च यदुशार्दूलो दत्त्वा तीर्थे पयस्विनीः॥<br><br>2118: ताम्रायसानि भाण्डानि वस्त्राणि विविधानि च। पूजयित्वा द्विजांश्चैव पूजितश्च तपोधनैः॥<br><br>2119: पुण्यं द्वैतवनं राजन्नाजगाम हलायुधः। तत्र गत्वा मुनीन् दृष्ट्वा नानावेषधरान् बलः॥<br><br>2120: आप्लुत्य सलिले चापि पूजयामास वै द्विजान्। तथैव दत्त्वा विप्रेभ्यः परिभोगान् सुपुष्कलान्। ॥<br><br>2121: ततः प्रायाद् बलो राजन् दक्षिणेन सरस्वतीम्। गत्वा चैवं महाबाहुर्नातिदूरे महायशाः॥<br><br>2122: धर्मात्मा नागधन्वानं तीर्थमागमदच्युतः। यत्र पन्नगराजस्य वासुकेः संनिवेशनम्॥<br><br>2123: महाद्युतेर्महाराज बहुभिः पन्नगैर्वृतम्। ऋषीणां हि सहस्राणि यत्र नित्यं चतुर्दश॥<br><br>2124: यत्र देवाः समागम्य वासुकिं पन्नगोत्तमम्। सर्वपन्नगराजानमभ्यषिञ्चन् यथाविधि॥<br><br>2125: पन्नगेभ्यो भयं तत्र विद्यते न स्म पौरव। तत्रापि विधिवद् दत्त्वा विप्रेभ्यो रत्नसंचयान्॥<br><br>2126: प्रायात् प्राची दिशं तत्र तत्र तीर्थान्यनेकशः। सहस्रशतसंख्यानि प्रथितानि पदे पदे॥<br><br>2127: आप्लुत्य तत्र तीर्थेषु यथोक्तं तत्र चर्षिभिः। कृत्वोपवासनियमं दत्त्वा दानानि सर्वशः॥<br><br>2128: अभिवाद्य मुनीस्तान् वै तत्र तीर्थनिवासिनः। उद्दिष्टमार्गः प्रययौ यत्र भूयः सरस्वती॥<br><br>2129: प्राङमुखं वै निववतै वृष्टिर्वातहता यथा। ऋषीणां नैमिषयाणामवेक्षार्थं महात्मनाम्॥<br><br>2130: निवृत्तां तां सरिच्छेष्टां तत्र दृष्ट्वा तु लागली। बभूव विस्मितो राजन् बल: श्वेतानुलेपनः॥<br><br>2131: जनमेजय उवाच कस्मात् सरस्वती ब्रह्मन् निवृत्ता प्राडमुखीभवत्। व्याख्यातमेतदिच्छामि सर्वमध्वर्युसत्तम॥<br><br>2132: कस्मिंश्चित् कारणे तत्र विस्मितो यदुनन्दनः। निवृत्ता हेतुना केन कथमेव सरिद्वरा॥<br><br>2133: वैशम्पायन उवाच पूर्वं कृतयुगे राजन् नैमिषेयास्तपस्विनः। वर्तमाने सुविपुले सत्रे द्वादशवार्षिके॥<br><br>2134: ऋषयो बहवो राजंस्तत् सत्रमभिपेदिरे। उषित्वा च महाभागास्तस्मिन् सत्रे यथाविधि॥<br><br>2135: निवृत्ते नैमिषेये वै सत्रे द्वादशवार्षिके। आजग्मुर्ऋषयस्तत्र बहवस्तीर्थकारणात्॥<br><br>2136: ऋषीणां बहुलत्वात्तु सरस्वत्या विशाम्पते। तीर्थानि नगरायन्ते कूले वै दक्षिणे तदा॥<br><br>2137: समन्तपञ्चकं यावत्तावत्ते द्विजसत्तमाः। तीर्थलोभान्नरव्याघ्र नद्यास्तीरं समाश्रिताः॥<br><br>2138: जुह्वतां तत्र तेषां तु मुनीनां भावितात्मनाम्। स्वाध्यायेनातिमहता बभूवुः पूरिता दिशः॥<br><br>2139: अग्निहोत्रैस्तस्ततेषां क्रियमाणैर्महात्मनाम्। अशोभत सरिच्छेष्टा दीप्यमानैः समन्ततः॥<br><br>2140: वालखिल्या महाराज अश्मकुट्टाश्च तापसाः। दन्तोलूखलिनश्चान्ये प्रसंख्यानास्तथा परे॥<br><br>2141: वायुभक्षा जलाहाराः पर्णभक्षाश्च तापसाः। नानानियमयुक्ताश्च तथा स्थण्डिलशायिनः॥<br><br>2142: आसन् वै मुनयस्तत्र सरस्वत्याः समीपतः। शोभयन्तः सरिच्छेष्ठां गङ्गामिव दिवौकसः॥<br><br>2143: शतशश्च समापेतुर्ऋषयः सत्रयाजिनः। तेऽवकाशं न ददृशुः सरस्वत्या महाव्रताः॥<br><br>2144: ततो यज्ञोपवीतैस्ते तत्तीर्थं निर्मिमाय वै। जुहुवुश्चाग्निहोत्रांश्च चक्रुश्च विविधाः क्रियाः॥<br><br>2145: ततस्तमऋषिसंघातं निराशं चिन्तयान्वितम्। दर्शयामास राजेन्द्र तेषामर्थे सरस्वती॥<br><br>2146: ततः कुञ्जान् बहून कृत्वा संनिवृत्ता सरस्वती। ऋषीणां पुण्यतपसां कारुण्याजनमेजय॥<br><br>2147: ततो निवृत्य राजेन्द्र तेषामर्थे सरस्वती। भूयः प्रतीच्यभिमुखी प्रसुस्राव सरिद्वरा॥<br><br>2148: अमोघा गमनं कृत्वा तेषां भूयो व्रजाम्यहम्। इत्युद्भुतं महचक्रे तदा राजन् महानदी॥<br><br>2149: एवं स कुञ्जो राजन् वै नैमिषीय इति स्मृतः। कुरुश्रेष्ठ कुरुक्षेत्रे कुरुष्व महतीं क्रियाम्॥<br><br>2150: तत्र कुञ्जान् बहून दृष्ट्वा निवृत्तां च सरस्वतीम्। बभूव विस्मयस्तत्र रामस्याथ महात्मनः॥<br><br>2151: उपस्पृश्य तु तत्रापि विधिवद् यदुनन्दनः। दत्त्वा दायान् द्विजातिभ्यो भाण्डानि विविधानि च॥<br><br>2152: ५९ भक्ष्यं भोज्यं च विविधं ब्राह्मणेभ्यः प्रदाय च। ततः प्रायाद् बलो राजन् पूज्यमानो द्विजातिभिः॥<br><br>2153: सरस्वतीतीर्थवरं नानाद्विजगणायुतम्। बलरेङगुदकाश्मर्यप्लक्षाश्वत्थबिभीतकैः॥<br><br>2154: कङ्कोलैश्च पलाशैश्च करीरैः पीलुभिस्तथा। सरस्वतीतीर्थरुहैस्तरुभिर्विविधैस्तथा॥<br><br>2155: करूषकवरैश्चैव बिल्वैराम्रातकैस्तथा। अतिमुक्तकषण्डैश्च पारिजातैश्च शोभितम्॥<br><br>2156: कदलीवनभूयिष्ठं दृष्टिकान्तं मनोहरम्। वाय्वम्बुफलपर्णादैर्दन्तोलूखलिकैरपि॥<br><br>2157: तथाश्मकुट्टैर्वानेयैर्मुनिभिर्बहुभिर्वृतम्। स्वाध्यायघोषसंघुष्टं मृगयूथशताकुलम्॥<br><br>2158: अहिंस्रैर्धर्मपरमैनूभिपत्यर्थसेवितम्। सप्तसारस्वतं तीर्थमाजगाम हलायुधः॥<br><br>2159: यत्र मकुणक: सिद्धस्तपस्तेपे महामुनिः॥<br><br>2160: जनमेजय उवाच सप्तसारस्वतं कस्मात् कश्च मङ्कणको मुनिः। कथं सिद्धः स भगवान् कश्चास्य नियमोऽभवत्॥<br><br>2161: कस्य वंशे समुत्पन्नः किं चाधीतं द्विजोत्तम। एतदिच्छाम्यहं श्रोतुं विधिवद् द्विजसत्तम। ॥<br><br>2162: वैशम्पायन उवाच राजन् सप्त सरस्वत्यो याभिर्व्याप्तमिदं जगत्। आहूता बलवदभिर्हि तत्र तत्र सरस्वती॥<br><br>2163: सुप्रभा काञ्चनाक्षी त विशाला च मनोरमा। सरस्वती चौघवती सुरेणुर्विमलोदका॥<br><br>2164: पितामहस्य महतो वर्तमाने महामखे। वितते यज्ञवाटे च संसिद्धेषु द्विजातिषु॥<br><br>2165: पुण्याहघोषैर्विमलैवैदानां निनदैस्तथा। देवेषु चैव व्यग्रेषु तस्मिन् यज्ञविधौ तदा॥<br><br>2166: तत्र चैव महाराज दीक्षिते प्रपितामहे। यजतस्तस्य सत्रेण सर्वकामसमृद्धिना॥<br><br>2167: मनसा चिन्तिता ह्या धर्मार्थकुशलैस्तदा। उपतिष्ठन्ति राजेन्द्र द्विजातींस्तत्र तत्र ह॥<br><br>2168: जगुश्च तत्र गन्धर्वा ननृतुश्चाप्सरोगणाः। वादित्राणि च दिव्यानि वादयामासुरञ्जसा॥<br><br>2169: तस्य यज्ञस्य सम्पत्या तुतुषुर्देवता अपि। विस्मयं परमं जग्मुः किमु मानुषयोनयः॥<br><br>2170: वर्तमाने तथा यज्ञे पुष्करस्थे पितामहे। अब्रुवन्नृषयो राजन्नायं यज्ञो महागुणः॥<br><br>2171: न दृश्यते सरिच्छेष्टा यस्मादिह सरस्वती। तच्छुत्वा भगवान् प्रीतः सस्माराथ सरस्वतीम्॥<br><br>2172: पितामहेन यजता आहूता पुष्करेषु वै। सुप्रभा नाम राजेन्द्र नाम्ना तत्र सरस्वती॥<br><br>2173: तां दृष्ट्वा मुनयस्तुष्टास्तवरायुक्तां सरस्वतीम्। पितामहं मानयन्तीं क्रतुं ते बहु मेनिरे॥<br><br>2174: एवमेषा सरिच्छेष्टा पुष्करेषु सरस्वती। पितामहार्थ सम्भूता तुष्ट्यर्थं च मनीषिणाम्॥<br><br>2175: नैमिषे मुनयो राजन् समागम्य समासते। तत्र चित्राः कथा ह्यासन् वेदं प्रति जनेश्वर॥<br><br>2176: यत्र ते मुनयो ह्यासन् नानास्वाध्यायवेदिनः। ते समागम्य मुनयः सस्मरुवै सरस्वतीम्॥<br><br>2177: सा तु ध्याता महाराज ऋषिभिः सत्रयाजिभिः। समागतानां राजेन्द्र साहाय्यार्थं महात्मनाम्॥<br><br>2178: आजगाम महाभाग तत्र पुण्या सरस्वती। नैमिषे काञ्चनाक्षी तु मुनीनां सत्रयाजिनाम्॥<br><br>2179: आगता सरितां श्रेष्ठा तत्र भारत पूजिता। गयस्य यजमानस्य गयेष्वेव महाक्रतुम्॥<br><br>2180: आहूता सरितां श्रेष्ठा गययज्ञे सरस्वती। विशालां तु गयस्यहुर्ऋषयः संशितव्रताः॥<br><br>2181: सरित् सा हिमावत्पाझंडत् प्रस्रुता शीघ्रगामिनी। औद्दालकेस्तथा यज्ञे यजतस्तस्य भारत। ॥<br><br>2182: समेते सर्वतः स्फीते मुनीनां मण्डले तदा। उत्तरे कोसलाभागे पुण्ये राजन् महात्मनः॥<br><br>2183: उद्दालकेन यजता पूर्वं ध्यात्वा सरस्वती। आजगाम सरिच्छेष्ठा तं देशं मुनिकारणात्॥<br><br>2184: पूज्यमाना मुनिगणैर्वल्कलाजिसंवृत्तैः। मनोरमेति विख्याता सा हि तैर्मनसा कृता॥<br><br>2185: सुरेणर्ऋषभे द्वीपे पुण्ये राजर्षिसेविते। कुरोश्च यजमानस्य कुरुक्षेत्रे महात्मनः॥<br><br>2186: आजगाम महाभाग सरिच्छेष्ठा सरस्वती। ओघवत्यपि राजेन्द्र वसिष्ठेन महात्मना॥<br><br>2187: समाहूता कुरुक्षेत्रे दिव्यातोया सरस्वती। दक्षेण यजता चापि गङ्गाद्वारे सरस्वती॥<br><br>2188: सुरेणुरिति विख्याता प्रस्रुता शीघ्रगामिनी। विमलोदा भगवती ब्रह्मणा यजता पुनः॥<br><br>2189: समाहूता ययौ तत्र पुण्ये हैमवते गिरौ। एकीभूतास्ततस्तास्तु तस्मिंस्तीर्थे समागताः॥<br><br>2190: इति सप्तसरस्वत्यो नामतः परिकीर्तिताः॥<br><br>2191: सप्ता सारस्वतं चैव तीर्थ पुण्य तथा स्मृतम्। प्रथितं भुवि। शृणु मङ्कणकस्यापि कौमारब्रह्मचारिणः॥<br><br>2192: आपगामवगाढस्य राजन् प्रक्रीडितं महत्। दृष्ट्वा यदृच्छया यत्र स्त्रियमम्भसि भारत॥<br><br>2193: जायन्तीं रुचिरापाङ्गी दिग्वाससमनिन्दिताम्। सरस्वत्यां महाराज चस्कन्दे वीर्यमम्भसि॥<br><br>2194: तद् रेत: स तु जग्राह कलशे वै महातपाः। सप्तधा प्रविभागं तु कलशस्थं जगाम ह॥<br><br>2195: तत्रर्षयः सप्त जाता जज्ञिरे मरुतां गणाः। वायुवेगो वायुबलो वायुहा वायुमण्डलः॥<br><br>2196: वायुज्वालो वायुरेता वायुचक्राश्च वीर्यवान्। एवमेते समुत्पन्ना मरुतां जनयिष्णवः॥<br><br>2197: इदमत्यद्भुतं राजन्शृण्वाश्चर्यतरं भुवि। महर्षेश्चरितं यादृकं त्रिपुं लोकेषु विश्रुतम्॥<br><br>2198: पुरा मङ्कणकः सिद्धः कुशाग्रेणेति नः श्रुतम्। क्षतः किल करे राजस्तस्य शाकरसोऽस्रवत॥<br><br>2199: स वै शाकरसं दृष्ट्वा हर्षाविष्टः प्रनृत्तवान्। ततस्तस्मिन् प्रनृत्ते वै स्थावरं जङ्गमं च यत्॥<br><br>2200: प्रनृत्तमुभयं वीर तेजसा तस्य मोहितम्। ब्रह्मादिभिः सुरै राजऋषिभिश्च तपोधनैः॥<br><br>2201: विज्ञप्तो वै महादेव ऋषेरर्थे नराधिप। नायं नृत्येद् यथा देव तथा त्वं कर्तुमर्हसि॥<br><br>2202: ततो देवो मुनिं दृष्ट्वा हर्षाविष्टमतीव ह। सुराणां हितकामार्थं महादेवोऽभ्यभाषत॥<br><br>2203: भो भो ब्राह्मण धर्मज्ञ किमर्थं नृत्यते भवान्। हर्षस्थानं किमर्थं च तवेदमधिकं मुने॥<br><br>2204: तपस्विनो धर्मपथे स्थितस्य द्विजसत्तम। ऋषिरुवाच किं न पश्यसि मे ब्रह्मन् कराच्छाकरसं स्रुतम्॥<br><br>2205: यं दृष्ट्वा सम्प्रनृत्तो वै हर्षेण महता विभो। तं प्रहस्याब्रवीद् देवो मुनि रागेण मोहितम्॥<br><br>2206: अहं न विस्मयं विप्र गच्छामीति प्रपश्य माम्। एवमुक्त्वा मुनिश्रेष्ठं महादेवेन धीमता॥<br><br>2207: अमुल्यग्रेण राजेन्द्र स्वङ्गुष्ठस्ताडितोऽभवत्। ततो भस्म क्षताद् राजन् निर्गतं हिमसन्निभम्॥<br><br>2208: तद् दृष्ट्वा वीडितो राजन् स मुनिः पादयोर्गतः। मेने देवं महादेवमिदं चोवाच विस्मितः॥<br><br>2209: नान्यं देवादहं मन्ये रुद्रात परतरं महत्। सुरासुरस्य जगतो गति स्त्वमसि शूलधृत्॥<br><br>2210: त्वया सृष्टमिदं विश्वं वदन्तीह मनीषिणः। त्वामेव सर्वं व्रजति पुनरेव युगक्षये॥<br><br>2211: देवैरपि न शक्यस्त्वं परिज्ञातुं कुतो मया। त्वयि सर्वेस्म दृश्यन्ते भावा ये जगति स्थिताः॥<br><br>2212: त्वामुपासन्त वरदं देवा ब्रह्मादयोऽनघ। सर्वस्त्वमसि देवानां कर्ता कारयिता च ह॥<br><br>2213: त्वत्प्रसादात् सुराः सर्वे मोदन्तीहाकुतोभयाः। एवं स्तुत्वा महादेवं स ऋषिः प्रणतोऽभवत्॥<br><br>2214: यदिदं चापलं देव कृतमेतत् स्मयदिकम्। ततः प्रसादयामि त्वां तपो मे न क्षरेदिति॥<br><br>2215: ततो देवः प्रीतमनास्तमृषि पुनरब्रवीत्। तपस्ते वर्धतां विप्र मत्प्रसादात् सहस्रधा॥<br><br>2216: आश्रमे चेह वत्स्यामि त्वया सार्धमहं सदा। सप्तासारस्वते चास्मिन यो मामर्चिष्यते नरः॥<br><br>2217: न तस्य दुर्लभं किञ्चिद् भवितेह परत्र वा। सारस्वतं च ते लोकं गमिष्यन्ति न संशयः॥<br><br>2218: एतन्मङ्कणकस्यापि चरितं भूरितेजसः। स हि पुत्र सुकन्यायामुत्पन्नो मातरिश्वना॥<br><br>2219: वैशम्पायन उवाच उषित्वा तत्र रामस्तु सम्पूज्याश्रमवासिनः। तथा मङ्कणके प्रीतिं शुभां चक्रे हलायुधः॥<br><br>2220: दत्त्वा दानं द्विजातिभ्यो रजनी तामुपोष्य च। पूजितो मुनिसद्धैश्च प्रातरुत्थाय लागली॥<br><br>2221: अनुज्ञाप्य मुनीन् सर्वान् स्पृष्ट्वा तोयं च भारत। प्रययौ त्वरितो रामस्तीर्थहेतोर्महावलः॥<br><br>2222: ततस्त्वौशनसं तीर्थमाजगाम हलायुधः कपालमोचनं नाम यत्र मुक्तो महामुनिः॥<br><br>2223: महता शिरसा राजन् ग्रस्तजङ्घो महोदरः। राक्षसस्य महाराज रामक्षिप्तस्य वै पुरा॥<br><br>2224: तत्र पूर्वं तपस्तप्तं काव्येन सुमहात्मना। यत्रास्य नीतिरखिला प्रादुर्भूता महात्मनः॥<br><br>2225: यत्रस्थाश्चिन्तयामास दैत्यदानवविग्रहम्। तत् प्राप्य च बलो राजंस्तीर्थप्रवरमुत्तमम्॥<br><br>2226: विधिवद् वै ददौ वित्तं ब्राह्मणानां महात्मनाम्। जनमेजय उवाच कपालमोचनं ब्रह्मन्कथं यत्र महामुनिः॥<br><br>2227: मुक्तः कथं चास्य शिरो लग्नं केन च हेतुना। वैशम्पायन उवाच पुरा वै दण्डकारण्ये राघवेण महात्मना॥<br><br>2228: वसता राजशार्दूल राक्षसान् शमयिष्यता। जनस्थाने शिरश्छिन्नं राक्षसस्य दुरात्मनः॥<br><br>2229: क्षुरेण शितधारेण उत्पपात महावने। महोदरस्य तल्लग्नं जंघाया वै यदृच्छया॥<br><br>2230: वने विचरतो राजन्नस्थि भित्वाऽस्फुरत् तदा। स तेन लग्नेन तदा द्विजातिर्न शशाक ह॥<br><br>2231: अभिगन्तुं महाप्राज्ञस्तीर्थान्यायतनानि च। स पूतिना विस्रवता वेदना” महामुनिः॥<br><br>2232: जगाम सर्वतीर्थानि पृथिव्यां चेति नः श्रुतम्। स गत्वा सरितः सर्वाः समुद्रांश्च महातपाः॥<br><br>2233: कथयामास तत् सर्वमृषीणां भावितात्मनाम्। आप्लुत्य सर्वतीर्थेषु न च मोक्षमवाप्तवान्॥<br><br>2234: स तु शुश्राव विप्रेन्द्र मुनीनां वचनं महत्। सरस्वत्यास्तीर्थवरं ख्यातमौशनसं तदा॥<br><br>2235: सर्वपापप्रशमनं सिद्धिक्षेत्रमनुत्तमम्। स तु गत्वा ततस्तत्र तीर्थमौशनसं द्विजः॥<br><br>2236: तत औशनसे तीर्थे तस्योपस्पृशतस्तदा। तच्छिरश्चरणं मुक्त्वा पपातान्तर्जले तदा॥<br><br>2237: विमुक्तस्तेन शिरसा परं सुखमवाप हा स चाप्यन्तर्जले मूर्धा जगामादर्शनं विभो॥<br><br>2238: ततः स विशिरा राजन् पूतात्मा वीतकल्मषः। आजगामाश्रमं प्रीतः कृतकृत्यो महोदरः॥<br><br>2239: सोऽथ गत्वाऽऽश्रमं पुण्यं विप्रमुक्तो महातपाः। कथयामास तत् सर्वमृषीणां भावितात्मनाम्॥<br><br>2240: ते श्रुत्वा वचनं तस्य ततस्तीर्थस्य मानद। कपालमोचनमिति नाम चक्रुः समागताः॥<br><br>2241: स चापि तीर्थप्रवरं पुनर्गत्वा महानृषिः। पीत्वा पयः सुविपुलं सिद्धिमायात् तदा मुनिः॥<br><br>2242: तत्र दत्त्वा बहून दायान् विप्रान् सम्पूज्य माधवः। जगाम वृष्णिप्रवरो रुषङ्गोराश्रमं तदा॥<br><br>2243: यत्र तप्तं तपो घोरमार्टिषेणेन भारत। ब्राह्मण्यं लब्धवांस्तत्र विश्वामित्रो महामुनिः॥<br><br>2244: सर्वकामसमृद्धं च तदाश्रमपदं महत्। मुनिभिर्ब्राह्मणैश्चैव सेवितं सर्वदा विभो॥<br><br>2245: ततो हलधरः श्रीमान् ब्राह्मणैः परिवारितः। जगाम् तत्र राजेन्द्र रुषमुस्तनुमत्यजत्॥<br><br>2246: रुषगाह्मणो वृद्धस्तपोनित्यश्च भारत। देहन्यासे कृतमना विचिन्त्य बहुधा तदा॥<br><br>2247: ततः सर्वानुपादाय तनयान् वै महातपाः। रुषङ्गुरब्रवीत् तत्र नयध्वं मां पृथूदकम्॥<br><br>2248: विज्ञायातीतवयसं रुषहुं ते तपोधनाः तं च तीर्थमुपानिन्युः सरस्वत्यास्तपोधनम्॥<br><br>2249: स तैः पुत्रैस्तदा धीमानानीतो वै सरस्वतीम्। पुण्यां तीर्थशतोपेतां विप्रसङ्घनिषेविताम्॥<br><br>2250: स तत्र विधिना राजन्नाप्लुत्य सुमहातपाः। सुप्रीतः पुरुषव्याघ्र सर्वान् पुत्रानुपासतः। सरस्वत्युत्तरे तीरे यस्त्यजेदात्मनस्तनुम्॥<br><br>2251: पृथूदके जप्यपरो नैनं श्वोमरणं तपेत्। तत्राप्लुत्य स धर्मात्मा उपस्पृश्य हलायुधः॥<br><br>2252: दत्त्वा चैव बहून् दायान् विप्राणां विप्रवत्सलः। ससर्ज यत्र भगवाँल्लोकाँल्लोकपितामहः॥<br><br>2253: यत्रार्टिषेणः कौरव्या ब्राह्मण्यं संशितव्रतः। तपसा महता राजन् प्राप्तवानृषिसत्तमः॥<br><br>2254: सिन्धुद्वीपश्च राजर्षिर्देवापिश्च महातपाः। ब्राह्मण्यं लब्धवान् यत्र विश्वामित्रस्तथा मुनिः॥<br><br>2255: महातपस्वी भगवानुग्रतेजा महायशाः। तत्राजगाम बलवान् बलभद्रः प्रतापवान्॥<br><br>2256: जनमेजय उवाच कथमार्टिषेणो भगवान् विपुलं तप्तवांस्तपः। सिन्धुद्वीपः कथं चापि ब्राह्मण्यं लब्धवांस्तदा॥<br><br>2257: देवापिश्च कथं ब्रह्मन् विश्वामित्रश्च सत्तम। तन्ममाचक्ष्व भगवन् परं कौतूहलं हि मे॥<br><br>2258: वैशम्पायन उवाच पुरा कृतयुगे राजन्नार्टिषेणो द्विजोत्तमः। वसन् गुरुकले नित्यं नित्यमध्ययने रतः॥<br><br>2259: तस्य राजन् गुरुकुले वसतो नित्यमेव च। समाप्ति नागमद् विद्या नापि वेदा विशाम्पते। ॥<br><br>2260: स निर्विणस्ततो राजंस्तपस्तेपे महातपाः। ततो वै तपसा तेन प्राप्य वेदाननुत्तमान्॥<br><br>2261: वरान् प्रादात् त्रीनेव स विद्वान् वेदयुक्तश्च सिद्धश्चाप्यषिसत्तमः। तत्र तीर्थे सुमहातपाः॥<br><br>2262: अस्मिंस्तीर्थे महानद्या अद्यप्रभृति मानवः। आप्लुतो वाजिमेधस्य फलं प्राप्स्यति पुष्कलम्॥<br><br>2263: अद्यप्रभृति नैवात्र भयं व्यालाद् भविष्यति। अपि चाल्पेन कालेन फलं प्राप्स्यति पुष्कलम्॥<br><br>2264: एवमुक्त्वा महातेजा जगाम त्रिदिवं मुनिः। एवं सिद्धः स भगवानार्टिषेणः प्रतापवान्॥<br><br>2265: तस्मिन्नेव तदा तीर्थे सिन्धुद्वीपः प्रतापवान्। देवापिश्च महाराज ब्राह्मण्यं प्रापतुर्मह ॥<br><br>2266: तथा च कौशिकस्तान् तपोनित्यो जितेन्द्रियः। तपसा वै सुतप्तेन ब्राह्मणत्वमवाप्तवान्॥<br><br>2267: गाधिर्नाम महानासीत् क्षत्रियः प्रथितो भुवि। तस्य पुत्रोऽभवद् राजन् विश्वामित्रः प्रतापवान्॥<br><br>2268: स राजा कौशिकस्तात महायोग्यभवत् किला स पुत्रमभिषिच्याथ विश्वामित्रं महातपाः॥<br><br>2269: देहन्यासे मनश्चक्रे तमूचुः प्रणताः प्रजाः। न गन्तव्यं महाप्राज्ञ त्राहि चास्मान् महाभयात्॥<br><br>2270: एवमुक्तः प्रत्युवाच ततो गाधिः प्रजास्ततः। विश्वस्य जगतो गोप्ता भविष्यति सुतो मम॥<br><br>2271: इत्युक्त्वा तु ततो गाधिर्विश्वामित्रं निवेश्य च। जगाम त्रिदिवं राजनं विश्वामित्रोऽभवन्नृपः॥<br><br>2272: न स शक्नोति पृथिवीं यत्नवानपि रक्षितुम्। ततः शुश्राव राजा स राक्षसेभ्यो महाभयम्॥<br><br>2273: निर्ययौ नगराचापि चतुरङ्गबलान्वितः। स गत्वा दूरमध्वानं वसिष्ठाश्रममभ्ययात्॥<br><br>2274: तस्य ते सैनिका राजंश्चक्रुस्तत्रानयान् बहून्। ततस्तु भगवान् विप्रो वसिष्ठोऽऽश्रममभ्ययात्॥<br><br>2275: ददृशोऽथ ततः सर्वं भज्यमानं महावनम्। तस्य क्रुद्धो महाराज वसिष्ठो मुनिसत्तमः॥<br><br>2276: सृजस्व शवरान् घोरानिति स्वां गामुवाच ह। तथोक्ता साऽसृजद् धेनुः पुरुषान् घोरदर्शनान्॥<br><br>2277: ते तु तद्बलमासाद्य बभञ्जुः सर्वतोदिशम्। तच्छुत्वा विद्रुतं सैन्यं विश्वामित्रस्तु गाधिजः॥<br><br>2278: तपः परं मन्यमानस्तपस्येव मनो दधे। सोऽस्मिंस्तीर्थवरे राजन् सरस्वत्याः समाहितः॥<br><br>2279: नियमैश्चोपवासैश्च कर्षयन् देहमात्मनः। जलाहारो वायुभक्षः पर्णाहारश्च सोऽभवत्॥<br><br>2280: तथा स्थाण्डिलशायी च ये चान्ये नियमाः पृथक्। असकृत्तस्य देवास्तु व्रतविघ्नं प्रचक्रिरे॥<br><br>2281: न चास्य नियमाद् बुद्धिरपयाति महात्मनः। ततः परेण यत्नेन तप्त्वा बहुविधं तपः॥<br><br>2282: तेजसा भास्कराकारो गाधिजः समपद्यत। तपसा तु तथा युक्तं विश्वामित्रं पितामहः॥<br><br>2283: अमन्यत महातेजा वरदो वरमस्य तत्। स तु ववे वरं राजन् स्यामहं ब्राह्मणास्त्विति॥<br><br>2284: तथेति चाब्रवीद् ब्रह्मा सर्वलोकपितामहः। स लम्वा तपसोग्रेण ब्राह्मणत्वं महायशाः॥<br><br>2285: विचचार महीं कृत्स्नां कृतकामः सुरोपमः। अथ वस्त्राण्यलङ्कारं भक्ष्यं पेयं च शोभनम्॥<br><br>2286: अददन्मुदितो राजन् पूजयित्वा द्विजोत्तमान्। तस्मिंस्तीर्थवरे रामः प्रदाय विविधं वसु॥<br><br>2287: पयस्विनीस्तथा धेनूर्यानानि शयनानि च। ययौ राजंस्ततो रामो बकस्याश्रममन्तिकात्। यत्र तेपे तपस्तीव्र दाल्भ्यो बक इति श्रुतिः॥<br><br>2288: वैशम्पायन उवाच ब्रह्मयोनेरवाकीर्णं जगाम यदुनन्दनः। यत्र दाल्भ्यो बको राजन्नाश्रमस्थो महातपाः॥<br><br>2289: जुहाव धृतराष्ट्रस्य राष्टं वैचित्रवीर्यणः। तपसा घोररूपेण कर्षयन् देहमात्मनः॥<br><br>2290: क्रोधेन महताऽऽविष्टो धर्मात्मा वै प्रतापवान्। पुरा हि नैमिषीयाणां सत्रे द्वादशवार्षिके॥<br><br>2291: वृत्ते विश्वाजितोऽन्ते वै पञ्चालानृषयोऽगमन्। तत्रेश्वरमयाचन्त दक्षिणार्थं मनस्वनः॥<br><br>2292: तानब्रवीद बको दाल्भयो विभजघ्व पशूनिति॥<br><br>2293: पशूनेतानहं त्यक्त्वा भिक्षिष्ये राजसत्तमम्। एवमुक्त्वा ततो राजऋषीन् सवान् प्रतापवान्॥<br><br>2294: जगाम धृतराष्ट्रस्य भवनं ब्राह्मणोत्तमः। स समीपगतो भूत्वा धृतराष्ट्र जनेश्वरम्॥<br><br>2295: अयाचत पशून् दाल्भ्यः स चैनं रुषितोऽब्रवीत्। यदृच्छया मृता दृष्ट्वा गास्तदा नृपसत्तमः॥<br><br>2296: एतान् पशून् नय क्षिप्रं ब्रह्मबन्धो यदीच्छसि। ऋषिस्तथा वचः श्रुत्वा चिन्तयामास धर्मवित्॥<br><br>2297: अहो बत नृशसं वै वाक्यमुक्तोऽस्मि संसदि। नरपतेः पुराः। चिन्तयित्वा मुहूर्तेन रोषाविष्टो द्विजोत्तमः॥<br><br>2298: मतिं चक्रे विनाशय धृतराष्ट्रस्य भूपतेः। स तूत्कृत्य मृतानां वै मांसानि मुनिसत्तमः॥<br><br>2299: जुहाव धृतराष्ट्रस्य राष्ट्र अवाकीर्णे सरस्वत्यास्तीर्थे प्रज्वाल्य पावकम्॥<br><br>2300: बको दाल्भ्यो महाराज नियम परमं स्थितः। स तैरेव जुहावास्य राष्ट्रं मांसैर्महातपाः॥<br><br>2301: तस्मिंस्तु विधिवत् सत्रे सम्प्रवृत्ते सुदारुणे। अक्षीयत ततो राष्ट्रं धृतराष्ट्रस्य पार्थिव॥<br><br>2302: ततः प्रक्षीयमाणं तद् राज्यं तस्य महीपतेः। छिद्यमानं यथानन्तं वनं परशुना विभो॥<br><br>2303: बभूवापद्गतं तच व्यवकीर्णमचेतनम्। दृष्ट्वा तथावकीर्णं तु राष्ट्रं स मनुजाधिपः॥<br><br>2304: बभूव दुर्मना राजंश्चिन्तयामास च प्रभुः। मोक्षार्थमकरोद् यत्नं ब्राह्मणैः सहितः पुरा॥<br><br>2305: न च श्रेयोऽध्यगच्छत्तु क्षीयते राष्ट्रमेव च। यदा स पार्थिवः खिन्नस्ते च विप्रास्तदानघ॥<br><br>2306: यदा चापि न शक्नोति राष्ट्रं मोक्षयितुं नृप। अथ वै प्राश्निकांस्तत्र पप्रच्छ जनमेजय॥<br><br>2307: ततो वै प्राश्निकाः प्राहुः पशोर्विप्रकृतस्त्वया। मासैरभिजुहोतीदं तव राष्ट्र मुनिर्बकः॥<br><br>2308: तेन ते हूयमानस्य राष्ट्रस्यास्य क्षयो महान्। तस्यैतत् तपसः कर्म येन तेऽद्य लयो महान्॥<br><br>2309: अपां कुर्छ सरस्वत्यास्तं प्रसादय पार्थिव। सरस्वतीं ततो गत्वा स राजा बकमब्रवीत्॥<br><br>2310: निपत्य शिरसा भूमौ प्राञ्जलिर्भरतर्षभ। प्रसादये त्वां भगवन्नपराधं क्षमस्व मे॥<br><br>2311: मम दीनस्य लुब्धस्य मौर्येण हतचेतसः। त्वं गतिस्त्वं च मे नाथः प्रसादं कर्तुमर्हसि॥<br><br>2312: तं तथा विलपन्तं तु शोकोपहतचेतसम्। दृष्ट्वा तस्य कृपा जज्ञे राष्ट्रं तस्य व्यमोचयत्॥<br><br>2313: ऋषिः प्रसन्नस्तस्याभूत् संरम्भं च विहाय सः। मोक्षार्थं तस्य राज्यस्य जुहाव पुनराहुतिम्॥<br><br>2314: मोक्षयित्वा ततो राष्ट्र प्रतिगृह्य पशून् बहून्। हृष्टात्मा नैमिषारण्यं जगाम पुनरेव सः॥<br><br>2315: धृतराष्ट्रोऽपि धर्मात्मा स्वस्थचेता महामनाः। स्वमेव नगरं राजन् प्रतिपेदे महर्द्धिमत्॥<br><br>2316: तत्र तीर्थे महाराज बृहस्पतिरुदारधीः। असुराणामभावाय भवाय त दिवौकसाम्॥<br><br>2317: मांसैरभिजुहावेष्टिमक्षीयन्त ततोऽसुराः। दैवतैरपि सम्भग्ना जितकाशिभिराहवे॥<br><br>2318: तत्रापि विधिवद् दत्त्वा ब्राह्मणेभ्यो महायशाः। वाजिनः कुञ्जरांश्चैव रथांश्चाश्वतरीयुतान्॥<br><br>2319: रत्नानि च महार्हाणि धनं धान्यं च पुष्कलम्। ययौ तीर्थं महाबाहुर्यायातं पृथिवीपते॥<br><br>2320: तत्र यज्ञे ययातेश्च महाराज सरस्वती। सर्पिः पयश्च सुस्राव नाहुषस्य महात्मनः॥<br><br>2321: तत्रेष्ट्वा पुरुषव्याघ्रो ययातिः पृथिवीपतिः। अक्रामदूर्ध्वं मुदितो लेभे लोकांश्च पुष्कलान्॥<br><br>2322: पुनस्तत्र च राज्ञस्तु ययातेर्यजतः प्रभोः। औदार्यं परमं कृत्वा भक्तिं चात्मनि शाश्वतीम्॥<br><br>2323: ददौ कामान् ब्राह्मणेभ्यो यान् यान् यो मनसेच्छति। यो यत्र स्थित एवेह आहूतो यज्ञसंस्तरे॥<br><br>2324: तस्य तस्य सरिच्छेष्टा गृहादिशयनादिकम्। षड्रसं भोजनं चैव दानं नानाविधं तथा॥<br><br>2325: ते मन्यमाना राज्ञस्तु सम्प्रदानमनुत्तमम्। राजानं तुष्टुवुः प्रीता दत्त्वा चैवाशिषः शुभाः॥<br><br>2326: तत्र देवाः सगन्धर्वाः प्रीता यज्ञस्य सम्पदा। विस्मिता मानुषाश्चासन् दृष्ट्वा तां यज्ञसम्पदम्॥<br><br>2327: ततस्तालकेतुर्महाधर्मकेतुर्महात्मा कृतात्मा महादाननित्यः। वसिष्ठापवाहं महाभीमवेगं धृतात्मा जितात्मा समभ्याजगाम॥<br><br>2328: जनमेजय उवाच वसिष्ठस्यापवाहोऽसौ भीमवेगः कथं नु सः। किमर्थं च सरिच्छेष्टा तमृषि प्रत्यवाहयत्॥<br><br>2329: कथमस्याभवद् वैरं कारणं किं च तत् प्रभो। शंस पृष्टो महाप्राज्ञ न हि तृष्यामि कथ्यति॥<br><br>2330: वैशम्पायन उवाच विश्वामित्रस्य विप्रर्वसिष्ठस्य च भारत। भृशं वैरमभूद् राजंस्तपः स्पर्धाकृतं महत्॥<br><br>2331: आश्रमो वै वसिष्ठस्य स्थाणुतीर्थेऽभवन्महान्। पूर्वतः पार्श्वतश्चासीद् विश्वामित्रस्य धीमतः॥<br><br>2332: यत्र स्थाणुर्महाराज तप्तवान् परमं तपः। तत्रास्य कर्म तद् घोरं प्रवदन्ति मनीषिणः॥<br><br>2333: यत्रेष्ट्वा भगवान् स्थाणुः पूजयित्वा सरस्वतीम्। स्थापयामास तत् तीर्थं स्थाणुतीर्थमिति प्रभो॥<br><br>2334: तत्र तीर्थे सुराः स्कन्दमभ्यषिञ्चन्नराधिप। सैनापत्येन महता सुरारिविनिबर्हणम्॥<br><br>2335: तस्मिन् सारस्वते तीर्थे विश्वामित्रो महामुनिः। वसिष्ठं चालयामास तपसोगेण तच्छृणु॥<br><br>2336: विश्वामित्रवसिष्ठौ तावहन्यहनि भारत। स्पर्धा तपःकृतां तीव्रां चक्रतुस्तौ तपोधनौ॥<br><br>2337: तत्राप्यादिकसंतापो विश्वामित्रो महामुनिः। दृष्ट्वा तेजो वसिष्ठस्य चिन्तामभिजगाम ह॥<br><br>2338: तस्य बुद्धिरियं ह्यासीद् धर्मनित्यस्य भारत। इयं सरस्वती तूर्णं मत्समीपं तपोधनम्॥<br><br>2339: आनयिष्यति वेगेन वसिष्ठं तपतां वरम्। इहागतं द्विजश्रेष्ठं हनिष्यामि न संशयः॥<br><br>2340: एवं निश्चित्य भगवान् विश्वामित्रो महामुनिः। सस्मार सरितां श्रेष्ठां क्रोधसंरक्तलोचनः॥<br><br>2341: सा ध्याता मुनिना तेन व्याकुलत्वं जगाम ह। जज्ञे चैनं महावीर्यं महाकोपं च भाविनी॥<br><br>2342: तत एनं वेपमानां विवर्णा प्राञ्जलिस्तदा। उपतस्थे मुनिवरं विश्वामित्रं सरस्वती॥<br><br>2343: हतवीरा यथा नारी साऽभवद् दुःखिता भृशम्। ब्रूहि किं करवाणीति प्रोवाच मुनिसत्तमम्॥<br><br>2344: तामुवाच मुनिः क्रुद्धो वसिष्ठं शीघ्रमानय। यावदेनं निहन्म्यद्य तच्छ्रुत्वा व्यथिता नदी॥<br><br>2345: प्राञ्जलिं तु ततः कृत्वा पुण्डरीकनिभेक्षणा। प्राकम्पत भृशं भीता वायुनेवाहता लता॥<br><br>2346: तथारूपां तां दृष्ट्वा मुनिराह महानदीम्। अविचारं वसिष्ठं त्वमानयस्वान्तिकं मम॥<br><br>2347: सा तस्य वचनं श्रुत्वा ज्ञात्वा पापं चिकीर्पितम्। वसिष्ठस्य प्रभावं च जानन्त्यप्रतिमं भुवि॥<br><br>2348: साऽभिगम्य वसिष्ठं च इदमर्थमचोदयत्। यदुक्ता सरितां श्रेष्ठा विश्वामित्रेण धीमता॥<br><br>2349: उभयोः शापयोर्भीता वेपमाना पुनः पुनः। चिन्तयित्वा महाशापमृषिवित्रासिता भृशम्॥<br><br>2350: तां कृशां च विवर्णां च दृष्ट्वा चिन्तासमन्विताम्। उवाच राजन् धर्मात्मा वसिष्ठो द्विपदां वरः॥<br><br>2351: वसिष्ठ उवाच पाह्यात्मानं सरिच्छ्रेष्ठे वह मां शीघ्रगामिनी। विश्वामित्र: शद्धि त्वां मा कृथास्त्वं विचारणाम्। । तस्य तद् वचनं श्रुत्वा कृपाशीलस्य सा सरित्। चिन्तयामास कौरव्य किं कृत्वा सुकृतं भवेत्॥<br><br>2352: तस्याश्चिन्ता समुत्पन्ना वसिष्ठो मय्यतीव हि। कृतवान् हि दयां नित्यं तस्य कार्यं हितं मया॥<br><br>2353: अथ कूले स्वके राजन् जपन्तमृषिसत्तमम्। जुह्वानं कौशिकं प्रेक्ष्य सरस्वत्यभ्यचिन्तयत्॥<br><br>2354: इदमन्तरमित्येवं ततः सा सरितां वरा। कूलापहारमकरोत् स्वेन वेगेन सा सरित्॥<br><br>2355: तेन कूलापहारेण मैत्रावरुणिरौह्यत। उह्यमानः स तुष्टाव तदा राजन् सरस्वतीम्॥<br><br>2356: पितामहस्य सरसः प्रवृत्ताऽसि सरस्वति। व्याप्तं चेदं जगत् सर्वं तवैवाम्भोभिरुत्तमैः॥<br><br>2357: त्वमेवाकाशगा देवि मेघेषु सृजसे पयः। सर्वाश्चापस्त्वमेवेति त्वत्तो वयमधीमहि॥<br><br>2358: पुष्टिषुतिस्तथा कीर्तिः सिद्धिबुद्धिरुमा तथा। त्वमेव वाणी स्वाहा त्वं तवायत्तमिदं जगत्॥<br><br>2359: त्वमेव सर्वभूतेषु वससीह चतुर्विधा। एवं सरस्वती राजन् स्तूयमाना महर्षिणा॥<br><br>2360: वेगेनोवाह तं विप्रं विश्वामित्राश्रमं प्रति। न्यवेदयत चाभीक्ष्णं विश्वामित्राय तं मुनिम्॥<br><br>2361: तमानीतं सरस्वत्या दृष्ट्वा कोपसमन्वितः। अथान्वेषत् प्रहरणं वसिष्ठान्तकरं तदा॥<br><br>2362: तं तु क्रुद्धमभिप्रेक्ष्य ब्रह्मवध्याभयानदी। अपोवाह वसिष्ठं तु प्राची दिशमतन्द्रिता॥<br><br>2363: उभयोः कुर्वती वाक्यं वञ्चयित्वा च गाधिजम्। ततोऽपवाहितं दृष्ट्वा वसिष्ठमृषिसत्तमम्॥<br><br>2364: अब्रवीद् दुःखसंक्रुद्धो विश्वामित्रो ह्यमर्षणः। यस्मान्मां त्वं सरिच्छ्रेष्ठे वञ्चयित्वा पुनर्गता॥<br><br>2365: शोणितं वह कल्याणि रक्षोग्रामणिसम्मतम्। ततः सरस्वती शप्ता विश्वामित्रेण धीमता॥<br><br>2366: अवहच्छोणितोन्मिभं तोयं संवत्सरं तदा। अथर्षयश्च देवाश्च गन्धर्वाप्सरसस्तदा॥<br><br>2367: सरस्वती तथा दृष्ट्वा बभूवुर्भृशदुःखिताः। एवं वसिष्ठापवाहो लोके ख्यातो जनाधिप॥<br><br>2368: आगच्छच्च पुनर्मार्ग स्वमेव सरितां वरा॥<br><br>2369: वैशम्पायन उवाच सा शप्ता तेन क्रुद्धेन विश्वामित्रेण धीमता। तस्मिंस्तीर्थवरे शुभ्रे शोणितं समुपावहत्॥<br><br>2370: अथाजग्मुस्ततो राजन् राक्षसास्तत्र भारत। तत्र ते शोणितं सर्वे पिबन्तः सुखमासते॥<br><br>2371: तृप्ताश्च सुभृशं तेन सुखिता विगतज्वराः। नृत्यन्तश्च हसन्तश्च यथा स्वर्गजितस्तथा॥<br><br>2372: कस्यचित् त्वथ कालस्य ऋषयः सुतपोधनाः। तीर्थयात्रां समाजग्मुः सरस्वत्यां महीपते॥<br><br>2373: तेषु सर्वेषु तीर्थेषु स्वाप्लुत्य मुनिपुङ्गवाः। प्राप्य प्रीतिं परां चापि तपोलुब्धा विशारदाः॥<br><br>2374: प्रययुर्हि ततो राजन् तेन तीर्थमसृग्वहम्। अथागम्य महाभागास्ततं तीर्थं दारुणं तदा। ॥<br><br>2375: दृष्ट्वा तोयं सरस्वत्याः शोणितेन परिप्लुतम्। पीतमानं च रक्षोभिर्बहुभिर्नृपसत्तम॥<br><br>2376: तान् दृष्ट्वा राक्षसान् राजन् मुनयः संशितव्रताः। परित्राणे सरस्वत्याः परं यत्नं प्रचक्रिरे॥<br><br>2377: ते तु सर्वे महाभागाः समागम्य महाव्रताः। आहूय सरितां श्रेष्ठामिदं वचनमब्रुवन्॥<br><br>2378: कारणं ब्रूहि कल्याणि किमर्थं ते हृदो ह्ययम्। एवमाकुलतां यातः श्रुत्वा ध्यास्यामहे वयम्॥<br><br>2379: ततः सा सर्वमाचष्ट यथावृत्तं प्रवेपती। दुःखितामथ तां दृष्ट्वा ऊचुस्ते वै तपोधनाः॥<br><br>2380: कारणं श्रुतमस्माभिः शापश्चैव श्रुतोऽनघे। करिष्यन्ति तु यत् प्राप्तं सर्वं एव तपोधनाः॥<br><br>2381: एवंमुक्त्वा सरिच्छ्रेष्टामूचुस्तेऽथ परस्परम्। विमोचयामहे सर्वे शापादेतां सरस्वतीम्॥<br><br>2382: ते सर्वे ब्राह्मणा राजस्तपोभिर्नियमैस्तथा। उपवासैश्च विविधैर्यमैः कष्टव्रतैस्तथा॥<br><br>2383: आराध्य पशुभर्तारं महादेवं जगत्पतिम्। तां देवीं मोक्षयामासुः सरिच्छ्रेष्ठां सरस्वतीम्॥<br><br>2384: तेषां तु सा प्रभावेण प्रकृतिस्था सरस्वती। प्रसन्नसलिला जज्ञे यथापूर्वं तथैव हि॥<br><br>2385: निर्मुक्ता च सरिच्छ्रेष्ठा विबभौ सा यथा पुरा। दृष्ट्वा तोयं सरस्वत्या मुनिभिस्तैस्तथा कृतम्॥<br><br>2386: तानेव शरणं जम्मू राक्षसाः क्षुधितास्तथा। कृत्वाञ्जलिं ततो राजन् राक्षसाः क्षुधयाऽर्दिताः॥<br><br>2387: ऊचुस्तान् वै मुनीन् सर्वान् कृपायुक्तान् पुनः पुनः। वयं च क्षुधिताश्चैव धर्माद्धीनाश्च शाश्वतात्॥<br><br>2388: न च नः कामकारोऽयं यद् वयं पापकारिणः। युष्माकं चाप्रसादेन दुष्कृतेन च कर्मणा॥<br><br>2389: यत् पापं वर्धतेऽस्माकं ततः स्मो ब्रह्मराक्षसाः। योषितां चैव पापेन योनिदोषकृतेन च॥<br><br>2390: एवं हि वैश्यशूद्राणां क्षत्रियाणां तथैव च। ये ब्राह्मणान् प्रद्विषन्ति ते भवन्तीह राक्षसाः॥<br><br>2391: आचार्यमृत्विजं चैव गुरुं वृद्धजनं तथा। प्राणिनो येऽवमन्यन्ते ते भवन्तीह राक्षसाः॥<br><br>2392: तत् कुरुध्वमिहास्माकं तारणं द्विजसत्तमाः। शक्ता भवन्तः सर्वेषां लोकानामपि तारणे॥<br><br>2393: तेषां वचनं श्रुत्वा तुष्टुवुस्तां महानदीम्। मोक्षार्थं रक्षसां तेषामूचुः प्रयतमानसाः॥<br><br>2394: क्षुतं कीटावपन्नं च यचोच्छिष्टाचितं भवेत्। सुकेशमवधूतं च रुदितोपहतं च यत्॥<br><br>2395: एभिः संसृष्टमन्नं च भागोऽसौ रक्षसामिह। तस्माज्ज्ञात्वा सदा विद्वानेतान् यत्नाद् विवर्जयेत्॥<br><br>2396: राक्षसान्नमसौ भुङ्क्ते यो भुङ्क्ते ह्यन्नमीदृशम्। तु शोधयित्वा ततस्तीर्थमृषयस्ते तपोधनाः॥<br><br>2397: मोक्षार्थं राक्षसानां च नदीं तां प्रत्यचोदयन्। महर्षीणां मतं ज्ञात्वा ततः सा सरितां वरा॥<br><br>2398: अरुणामानयामास स्वां तनूं पुरुषर्षभ। तस्यां ते राक्षसाः स्नात्वा तनूस्त्यक्त्वा दिवं गताः। । अरुणायां महाराज ब्रह्मवध्यापहा हि सा। एतमर्थमभिज्ञाय देवराजः शतक्रतुः,॥<br><br>2399: तस्मिंस्तीर्थे वीरे स्नात्वा विमुक्तः पाप्मना किल। जनमेजय उवाच किमर्थं भगवान् शक्रो ब्रह्मवध्यामवाप्तवान्॥<br><br>2400: कथमस्मिंश्च तीर्थे वै आप्लुत्याकल्मषोऽभवत्। वैश्मपायन उवाच शृणुष्वैतदुपाख्यानं यथावृत्तं जनेश्वर॥<br><br>2401: यथा बिभेद समयं नमुचेर्वासवः पुरा। नमुचिर्वासवाद् भीत: सूर्यरश्मि समाविशत्॥<br><br>2402: तेनेन्द्रः सख्यमकरोत् समयं चेदमब्रवीत्। न चाद्रेण न शुष्केण न रात्रौ नापि चाहनि॥<br><br>2403: वधिष्याप्यसुरश्रेष्ठ सखे सत्येन ते शपे। एवं स कृत्वा समयं दृष्ट्वा नीहारमीश्वरः॥<br><br>2404: चिच्छेदास्य शिरो राजन्नपां फेनेन वासवः। तच्छिरो नमुचेश्छिन्नं पृष्ठतः शक्रमन्वियात्॥<br><br>2405: भो भो मित्रघ्न पापेति ब्रुवाणां शक्रमन्तिकात्। एवं स शिरसा तेन चोद्यमानः पुनः पुनः॥<br><br>2406: पितामहाय संतप्त एतमर्थं न्यवेदयत्। तमब्रवील्लोकगुरुररुणायां यथाविधि॥<br><br>2407: इष्ट्वोपस्पृश देवेन्द्र तीर्थे पापभयापहे। एषा पुण्यजला शक्र कृता मुनिभिरेव तु॥<br><br>2408: निगूढमस्यागमनमिहासीत् पूर्वमेव तु। ततोऽभ्येत्यारुणां देवीं प्लावयामास वारिणा॥<br><br>2409: सरस्वत्यारुणायाश्च पुण्योऽयं संगमो महान्। इह त्वं यज देवेन्द्र दद दानान्यनेकशः॥<br><br>2410: अत्राप्लुत्य सुघोरात् त्वं पातकाद् विप्रमोक्ष्यसे। इत्युक्तः स सरस्वत्याः कुञ्जे वै जनमेजय॥<br><br>2411: इष्ट्वा यथावद् बलभिदरुणायामुपस्पृशत्। स मुक्तः पाप्मना तेन ब्रह्मवध्याकृतेन च॥<br><br>2412: जगाम संहृष्टमनास्त्रिदिवं त्रिदशेश्वरः। शिरस्तचापि नमुचेस्तत्रैवाप्लुत्य भारत। लोकान् कामदुघान् प्राप्तमक्षयान् राजसत्तम॥<br><br>2413: वैशम्पायन उवाच तत्राप्युपस्पृश्य बलो महात्मा दत्त्वा च दानानि पृथग्विधानि। अवाप्य धर्मं परमार्थकर्मा जगाम सोमस्य महत् सुतीर्थम्॥<br><br>2414: यत्रायजद् राजसूयेन सोमः साक्षात् पुरा विधिवत् पार्थिवेन्द्रः। अत्रिीमान् विप्रमुख्यो बभूव होता यस्मिन् ऋतुमुख्ये महात्मा॥<br><br>2415: यस्यान्तेऽभूत् सुमहद् दानवानां दैतेयानां राक्षसानां च देवैः। यस्मिन् युद्धं तारकाख्यं सुतीव्र यत्र स्कन्दस्तारकाख्यं जघान॥<br><br>2416: सैनापत्यं लब्धवान् देवतानां महासेनो यत्र दैत्यान्तकर्ता। साक्षाचैव न्यवसत् कार्तिकेयः सदा कुमारो यत्र स प्लक्षराजः॥<br><br>2417: जनमेजय उवाच सरस्वत्याः प्रभावोऽयमुक्तस्ते द्विजसत्तम। कुमारस्याभिषेकं तु ब्रह्मन् व्याख्यातुमर्हसि॥<br><br>2418: यस्मिन् देशे च काले च यथा च वदतां वर। यैश्चाभिषिक्तो भगवान् विधिना येन च प्रभुः॥<br><br>2419: स्कन्दो यथा च दैत्यानामकरोत् कदनं महत्। तथा मे सर्वामाचक्ष्व परं कौतूहलं हि मे॥<br><br>2420: वैशम्पायन उवाच कुरुवंशस्य सदृशं कौतूहलमिदं तव। हर्षमुत्पादयत्येव वचो मे जनमेजय॥<br><br>2421: हन्त ते कथयिष्यामि शृण्वानस्य नराधिप। अभिषेकं कुमारस्य प्रभावं च महात्मनः॥<br><br>2422: तेजो माहेश्वरं स्कनमग्नौ प्रपतितं पुरा। तत् सर्वभक्षो भगवान् नाशकद् दग्धुमक्षयम्॥<br><br>2423: तेनासीदतितेजस्वी दीप्तिमान् हव्यवाहनः। न चैव धारयामास गर्भ तेजोमयं तदा॥<br><br>2424: स गङ्गामभिसंगम्य नियोगाद् ब्रह्मणः प्रभुः। गर्भमाहितवान् दिव्यं भास्करोपमतेजसम्॥<br><br>2425: अथ गङ्गापि तं गर्भमसहन्ती विधारणे। उत्ससर्ज गिरौ रम्ये हिमवत्मरार्चिते॥<br><br>2426: स तत्र ववृधे लोकानावृत्य ज्वलनात्मजः। ददृशुर्चलनाकारं तं गर्भमथ कृत्तिकाः॥<br><br>2427: शरस्तम्बे महात्मानमनलात्मजमीश्वरम्। ममायमिति ताः सर्वाः पुत्रार्थिन्योऽभिचुक्रुशुः॥<br><br>2428: तासां विदित्वा भावं तं मातृणां भगवान् प्रभुः। प्रस्तुतानां पय: षड्भिर्वदनैरपिबत् तदा॥<br><br>2429: तं प्रभावं समालक्ष्य तस्य बालस्य कृत्तिकाः। परं विस्मयमापन्ना देव्यो दिव्यवपुर्धराः॥<br><br>2430: यत्रोत्सृष्टः स भगवान् गङ्गया गिरिमूर्धनि। स शैलः काञ्चनः सर्वः सम्बभौ कुरुसत्तम॥<br><br>2431: वर्धता चैव गर्भेण पृथिवी तेन रञ्जिता। अतश्च सर्वे संवृत्ता गिरयः काञ्चनाकराः॥<br><br>2432: कुमारः सुमहावीर्यः कीर्तिकेय इति स्मृतः। गाङ्गेयः पूर्वमभवन्महायोगबलान्वितः॥<br><br>2433: शमेन तपसा चैव वीर्येण च समन्वितः। ववृधेऽतीव राजेन्द्र चन्द्रवत् प्रियदर्शनः॥<br><br>2434: स तस्मिन् काञ्चने दिव्ये शरस्तम्भे श्रिया वृतः। स्तूयमानः सदा शेते गन्धर्वैर्मुनिभिस्तथा॥<br><br>2435: तथैतमन्वनृत्यन्तः देवकन्या सहस्रशः। दिव्यवादित्रनृत्यज्ञाः स्तुवन्त्यश्चारुदर्शनाः॥<br><br>2436: अन्वास्ते च नदी देवं गङ्गा वै सरितां वरा। दधार पृथिवी चैनं बिभ्रती रूपमुत्तमम्॥<br><br>2437: जातकर्मादिकास्तत्र क्रियाश्चक्रे बृहस्पतिः। वेदश्चैनं चतुर्मूर्तिरुपतस्थे कृताञ्जलिः॥<br><br>2438: धनुर्वेदश्चतुष्पादः शस्त्रग्रामः ससंग्रहः। तत्रैनं समुपातिष्ठत् साक्षाद् वाणी च केवला॥<br><br>2439: स ददर्श महावीर्यं देवदेवमुमापतिम्। शैलपुत्र्या समासीनं भूतसंघशतैर्वृतम्॥<br><br>2440: निकाया भूतसंघानां परमाद्भुतदर्शनाः। विकृता विकृताकारा बिकृताभरणध्वजाः॥<br><br>2441: व्याघ्रसिंहर्क्षवदना विडालमकराननाः। वृषदंशमुखाश्चान्ये गजोष्ट्रवदनास्तथा॥<br><br>2442: उलूकवदनाः केचिद् गृध्रगोमायुदर्शनाः। क्रौञ्चपारावतनिभैर्वदनै राङ्कवैरपि। ॥<br><br>2443: श्वाविच्छल्यकगोधानामजैडकगवां तथा। सदृशानि वपूंष्यन्ये तत्र यत्र व्यधारयन्॥<br><br>2444: केचिच्छैलाम्बुदप्रख्याश्चक्रोद्यतगदायुधाः। केचिदञ्जनपुञ्जाभाः केचिच्छ्वेताचलप्रभाः॥<br><br>2445: सप्त मातृगणाश्चैव समाजग्मुर्विशाम्पते। साध्या विश्वेऽथ मरुतो वसवः पितरस्तथा॥<br><br>2446: रुद्रादित्यास्तथा सिद्धा भुजगाः दानवाः खगाः। ब्रह्मा स्वयम्भूभगवान् सपुत्रः सह विष्णुना॥<br><br>2447: शक्रस्तथाभ्ययाद् द्रष्टुं कुमारवरमच्युतम्। नारदप्रमुखाश्चापि देवगन्धर्वसत्तमाः॥<br><br>2448: देवर्षयश्च सिद्धाश्च बृहस्पतिपुरोगमाः। पितरो जगतः श्रेष्ठा देवानामपि देवताः॥<br><br>2449: तेऽपि तत्र समाजग्मुर्यामा धामाश्च सर्वशः। स तु बालोऽपि बलवान महायोगबलान्वितः॥<br><br>2450: अभ्याजगाम देवेशं शूलहस्तं पिनाकिनम्। तमाव्रजन्तमालक्ष्य शिवस्यासीन्मनोगतम्॥<br><br>2451: युगपच्छैलपुत्र्याश्च गङ्गायाः पावकस्य च। कं नु पूर्वमयं बालो गौरवादभ्युपैष्यति॥<br><br>2452: अपि मामिति सर्वेषां तेषामासीन्मनोगतम्। तेषामेतमभिप्रायं चतुर्णामुपलक्ष्य सः॥<br><br>2453: युगपद् योगमास्थाय ससर्ज विविधास्तनूः। ततोऽभवचतुर्मूतिः क्षणेन भगवान् प्रभुः॥<br><br>2454: तस्य शाखो विशाखश्च नैगमेयश्च पृष्ठतः। एवं स कृत्वा ह्यात्मानं चतुर्धा भगवान् प्रभुः॥<br><br>2455: यतो रुद्रस्ततः स्कन्दो गजामाद्भुतदर्शनः। विशाखस्तु ययौ येन देवी गिरीवरात्मजा॥<br><br>2456: शाखो ययौ स भगवान् वायुमूर्तिर्विभावसुं। नैगमेयोऽगमद् गङ्गां कुमारः पावकप्रभः॥<br><br>2457: सर्वे भासुरदेहास्ते चत्वारः समरूपिणः। तान् समभ्ययुरव्यग्रास्तदद्भुतमिवाभवत्॥<br><br>2458: हाहाकारो महानासीद् देवदानवरक्षसाम्। तद् दृष्ट्वा महदाश्चर्यमद्भूतं लोमहर्षणम्॥<br><br>2459: ततो रुद्रश्च देवीं च पावकश्च पितामहम्। गड्या सहिताः सर्वे प्रणिपेतुर्जगत्पतिम्॥<br><br>2460: प्रणिपत्य ततस्ते तु विधिवद् राजपुङ्गवा उदमूचुर्वचो राजन् कार्तिकेयप्रियेप्सया॥<br><br>2461: अस्य बालस्य भगवन्नाधिपत्यं यथेप्सितम्। अस्मात्प्रियार्थं देवेश सदृशं दातुमर्हसि॥<br><br>2462: ततः स भगवान् धीमान् सर्वलोकपितामहः। मनसा चिन्तयामास किमयं लभतामिति॥<br><br>2463: ऐश्वर्याणि च सर्वाणि देवगन्धर्वरक्षसाम्। भूतयक्षविहङ्गानां पन्नगानां च सर्वशः॥<br><br>2464: पूर्वमेवादिदेशासौ निकायेषु महात्मनाम्। समर्थं च तमैश्वर्ये महामतिरमन्यत॥<br><br>2465: ततो मुहूर्तं स ध्यात्वा देवानां श्रेयसि स्थितः। सैनापत्यं ददौ तस्मै सर्वभूतेषु भारत॥<br><br>2466: सर्वदेवनिकायानां ये राजानः परिश्रुताः। तान् सर्वान् व्यादिदेशास्मै सर्वभूतपितामहः॥<br><br>2467: ततः कुमारमादाय देवा ब्रह्मपुरोगमाः। अभिषेकार्थमाजग्मुः शैलेन्द्र सहितास्ततः॥<br><br>2468: पुण्यां हैमवती देवी सरिच्छेष्ठां सरस्वतीम्। समन्तपञ्चके या वै त्रिषु लोकेषु विश्रुता॥<br><br>2469: तत्र तीरे सरस्वत्याः पुण्ये सर्वगुणान्विते। निषेदुर्देवगन्धर्वाः सर्वे सम्पूर्णमानसाः॥<br><br>2470: वैशम्पायन उवाच ततोऽभिषेकसम्भारान् सर्वान् सम्भृत्य शास्त्रतः। बृहस्पतिः समिद्धेऽग्नौ जुहावाग्निं यथाविधि॥<br><br>2471: ततो हिमवता दत्ते मणिप्रवरशोभिते। दिव्यारत्नाचिते पुण्ये निषण्णं परमासने॥<br><br>2472: सर्वमङ्गलसम्भारैर्विधिमन्त्रपुरस्कृतम्। आभिषेचनिक द्रव्यं गृहीत्वा देवातगणाः॥<br><br>2473: इन्द्राविष्णू महावी? सूर्याचन्द्रमसौ तथा। धाता चैव विधाता च तथा चैवानिलानलौ॥<br><br>2474: पूष्णा भगेनार्यम्णा च अंशेन च विवस्वता। रुद्रश्च सहितो धीमान् मित्रेण वरुणेन च॥<br><br>2475: रुद्रैर्वसुभिरादित्यैरश्विभ्यां च वृतः प्रभुः। विश्वेदेवैर्मरुद्भिश्च साध्यैश्च पितृभिः सह॥<br><br>2476: गन्धवैरप्सरोभिश्च यक्षराक्षसपन्नगैः। देवर्षिभिरसंख्यातैस्तथा ब्रह्मर्षिभिस्तथा। ॥<br><br>2477: वैखानसैर्वालखिल्यैर्वाय्वारैर्मरीचिपैः। भृगुभिश्चाङ्गिरोभिश्च यतिभिश्च महात्मभिः॥<br><br>2478: सपैर्विद्याधरैः पुण्यैर्योगसिद्धस्तथा वृतः। पितामहः पुलस्त्यश्च पुलहश्च महातपाः॥<br><br>2479: अङ्गिराः कश्यपोऽपिश्च मरीचि गुरेव च। ऋतुर्हरः प्रचेताश्च मनुर्दक्षस्तथैव च॥<br><br>2480: ऋतवश्च ग्रहाश्चैव ज्योतिषिं च विशाम्पते। मूर्तिमत्यश्च सरितो वेदाश्चैव सनातनाः॥<br><br>2481: समुद्राश्च ह्रदाश्चैव तीर्थानि विविधानि च। पृथिवी द्यौर्दिशश्चैव पादपाश्च जनाधिप॥<br><br>2482: अदितिर्देवमाता च ह्रीः श्रीः स्वाहा सरस्वती। उमा शची सिनीवाली तथा चानुमतिः कुहूः॥<br><br>2483: राका च धिषणा चैव पन्यश्चान्या दिवौकसाम्। हिमवांश्चैव विन्ध्यश्च मेस्श्चानेकशृङ्गवान्॥<br><br>2484: ऐरावतः सानुचरः कलाः काष्ठास्तथैव च। मासार्धमासा ऋतवस्तथा रात्र्यहनी नृप। ॥<br><br>2485: उच्चैःश्रवा हयश्रेष्ठो नागराजश्च वासुकिः। अरुणो गरुडश्चैव वृक्षाश्चौषधिभिः सह॥<br><br>2486: धर्मश्च भगवान् देवः समाजग्मुर्हि सङ्गताः। कालो यमश्च मृत्युश्च यमस्यानुचराश्च ये॥<br><br>2487: बहुलत्वाश्च नोक्ता ये विविधा देवतागणाः। ते कुमाराभिषेकार्थं समाजग्मुस्ततस्ततः॥<br><br>2488: जगृहुस्ते तदा राजन् सर्व एव दिवौकसः। आभिषेचनिकं भाण्डं मङ्गलानि च सर्वशः॥<br><br>2489: दिव्यसम्भारसंयुक्तैः कलशैः काञ्चनैर्नृप। सरस्वतीभिः पुण्याभिर्दिव्यतोयाभिरेव तु॥<br><br>2490: अभ्यषिञ्चन् कुमारं वै सम्प्रहृष्टा दिवौकसः। सेनापति महात्मानमसुराणां भयंकरम्॥<br><br>2491: पुरा यथा महाराज वरुणं वै जलेश्वरम्। तथाभ्यषिञ्चद् भगवान् सर्वलोकपितामहः॥<br><br>2492: कश्यपश्च महातेजा ये चान्ये लोककीर्तिताः। तस्मै ब्रह्मा ददौ प्रीतो बलिनो वातरंहसः॥<br><br>2493: कामवीर्यधरान् सिद्धान् महापरिषदान् प्रभुः। नन्दिसेनं लोहिताक्षं घण्टाकर्णं च सम्मतम्॥<br><br>2494: चतुर्थमस्यानुचरं ख्यातं कुमुदमालिनम्। तत्र स्थाणुर्महातेजा महापारिषदं प्रभुः॥<br><br>2495: मायाशतधरं कामं कामवीर्यं बलान्वितम्। ददौ स्कन्दाय राजेन्द्र सुरारिविनिबर्हणम्॥<br><br>2496: स हि देवासुरे युद्धे दैत्यानां भीमकर्मणाम्। जघान दोभ्या॑ संक्रुद्धः प्रयुतानि चतुर्दश॥<br><br>2497: तथा देवा ददुस्तस्मै सेनां नैर्ऋतसंकुलाम्। देवशत्रुक्षयकरीमजय्यां विष्णुरूपिणीम्॥<br><br>2498: जयशब्दं तथा चक्रुर्देवा: सर्वे सवासवाः। गन्धर्वा यक्षरक्षांसि मनुयः पितरस्तथा॥<br><br>2499: ततः प्रादादनुचरौ यमः कालोपमावुभौ। उन्माथश्च प्रमाथश्च महावी? महाद्युती॥<br><br>2500: सुभ्राजो भास्वरश्चैव यौ तौ सूर्यानुयायिनौ। तौ सूर्यः कार्तिकेयाय ददौ प्रीतः प्रतापवान्॥<br><br>2501: कैलासशृङ्गसंकाशो श्वेतमाल्यानुलेपनौ। सोमोऽप्यनुचरौ प्रादान्मणि सुमणिमेव च॥<br><br>2502: ज्वालाजिर्जा तथा ज्योतिरात्मजाय हुताशनः। ददावनुचरौ शूरौ परसैन्यप्रमाथिनौ॥<br><br>2503: परिघं च वटं चैव भीमं च सुमहाबलम्। दहति दहनं चैव प्रचण्डौ वीर्यसम्मतौ॥<br><br>2504: अंशोऽप्यनुचरान् पञ्च ददौ स्कन्दाय धीमते। उत्क्रोशं पञ्चकं चैव वज्रदण्जधरावुभौ॥<br><br>2505: ददावनलपुत्राय वासवः परवीरहा। जनतुः समरे बहून्॥<br><br>2506: चक्रं विक्रमकं चैव संक्रमं च महाबलम्। स्कन्दाय त्रीननुचरान् ददौ विष्णुर्महायशाः॥<br><br>2507: वर्धनं नन्दनं चैव सर्वविद्याविशारदौ। स्कन्दाय ददतुः प्रीतावश्विनौ भिषजां वरौ॥<br><br>2508: कुन्दं च कुसुमं चैव कुमुदं च महायशाः। डम्बराडम्बरौ चैव ददौ धाता महात्मने॥<br><br>2509: चक्रानुचक्रौ बलिनौ मेघचक्रौ बलोत्कटौ। ददौ त्वष्टा महामायौ स्कन्दायानुतरावुभौ॥<br><br>2510: सुव्रतं सत्यसंघं च ददौ मित्रौ महात्मने। कुमाराय महात्मानौ तपोविद्याधरौ प्रभुः॥<br><br>2511: सुदर्शनीयौ वरदौ त्रिषु लोकेषु विश्रुतौ। सुव्रतं च महात्मानं शुभकर्माणमेव च। ॥<br><br>2512: कार्तिकेयाय सम्प्रादाद् विधाता लोकविश्रुतौ। पाणीतकं कालिकं च महामायाविनावुभौ॥<br><br>2513: पूषा च पार्षदौ प्रादात् कार्तिकेयाय भारत। बलं चातिबलं चैव महावक्त्रौ महाबलौ॥<br><br>2514: प्रददौ कार्तिकेयाय वायुर्भरतसत्तम। यमं चातियमं चैव तिमिवक्त्रौ महाबलौ॥<br><br>2515: प्रददौ कार्तिकेयाय वरुणः सत्यसङ्गरः। सुवर्चसं महात्मानं तथैवाप्यतिवर्चसम्॥<br><br>2516: हिमवान् प्रददौ राजन् हुताशनसुताय वै। काञ्चनं च महात्मानं मेघमालिनमेव च॥<br><br>2517: ददावनुचरो मेरुरग्निपुत्राय भारत। स्थिरं चातिस्थिरं चैव मेरुरेवापरौ ददौ॥<br><br>2518: महात्मा त्वग्निपुत्राय महाबलपराक्रमौ। उच्छृतं चाग्निशृङ्गं च महापाषाणयोधिनौ॥<br><br>2519: प्रददावग्निपुत्राय विध्यः पारिषदावुभौ। संग्रहं विग्रहं चैव समुद्रोऽपि गदाधरौ॥<br><br>2520: प्रददावग्निपुत्राय महापारिषदावुभौ। उन्मादं शङ्कुकर्णं च पुष्पदन्तं तथैव च॥<br><br>2521: प्रददाबग्निपुत्राय पार्वती शुभदर्शना। जयं महाजयं चैव नागौ ज्वलनसूनवे॥<br><br>2522: प्रददौ पुरुषव्याघ्र वासुकिः पन्नगेश्वरः। एवं साध्याश्च रुद्राश्च वसवः पितरस्तथा। ॥<br><br>2523: सागरा: सरितश्चैव गिरयश्च महाबलाः। ददुः सेनागणाध्यक्षान् शूलपट्टिशधारिणः॥<br><br>2524: दिव्यप्रहरणोपेतान् नानावेपविभूषितान्। शृणु नामानि चाप्येषां येऽन्ये स्कन्दस्य सैनिकाः। । ५५ विविधायुधसम्पन्नाश्चित्राभरणभूषिताः। शङ्कुकर्णो निकुम्भश्च पद्मः कुमुद एव च॥<br><br>2525: अनन्तो द्वादशभुजस्तथा कृष्णोपकृष्णको। घ्राणश्रवाः कपिस्कन्धः काञ्चनाक्षो जलन्धमः॥<br><br>2526: अक्षः संतर्जनो राजन् कुनदीकस्तमोऽन्तकृत्। एकाक्षो द्वादशाक्षश्च तथैवैकजटः प्रभुः॥<br><br>2527: सहस्रबाहुर्विकटो व्याघ्राक्षः क्षितिकम्पनः। पुण्यमाना सुनामा च सुचक्रः प्रियदर्शनः॥<br><br>2528: परिश्रुतः कोकनदः प्रियामाल्यानुलेपनः। अजोदरो गजशिराः स्कन्धाक्षः शतलोचनः॥<br><br>2529: ज्वालाजिह्वः करालाक्षः शितिकेशो जटी हरिः। परिश्रुतः कोकनदः कृष्णकेशो जटाधरः॥<br><br>2530: चतुर्दष्ट्रोऽष्टजिह्वश्च मेघनादः पृथुश्रवाः। विद्युताक्षो धनुर्वक्त्रो जाठरो मारुताशनः॥<br><br>2531: उदारक्षो रथाक्षश्च वज्रनाभो वसुप्रभः। समुद्रवेगो राजेन्द्र शैलकम्पी तथैव च॥<br><br>2532: वृषो मेष: प्रवाहश्च तथा नन्दोपनन्दकौ। धूम्रः श्वेतः कलिङ्गश्च सिद्धार्थो वरदस्था॥<br><br>2533: प्रियकश्चैव नन्दश्च गोनन्दश्च प्रतापवान्। आनन्दश्च प्रमोदश्च स्वस्तिको ध्रुवकस्तथा॥<br><br>2534: क्षेमवाहः सुवाहश्च सिद्धपात्रश्च भारत। गोव्रजः कनकापीडो महापारिषदेश्वरः॥<br><br>2535: गायनो हसनश्चैव वाणः खड्गश्च वीर्यवान्। वैताली गतिताली च तथा कथकवातिकौ॥<br><br>2536: हंसजः पङ्कदिग्धाङ्गः समुद्रोन्मादनश्च ह। रणोत्कटः प्रहासश्च श्वेतसिद्धश्च नन्दनः॥<br><br>2537: कालकण्ठः प्रभासश्च तथा कुम्भाण्डकोदरः। कालकक्ष: सितश्चैव भूतानां मथनस्तथा॥<br><br>2538: यज्ञवाहः सुवाहश्च देवयाजी च सोमपः। मजनश्च महातेजाः ऋथनाथौ च भारत॥<br><br>2539: तुहरश्च तुहारश्च चित्रदेवश्च वीर्यवान्। मधुरः सुप्रसादश्च किरीटी च महाबलः॥<br><br>2540: वत्सलो मधुवर्णश्च कलशोदर एव च। धर्मदो मन्मथकरः सूचीवक्त्रश्च वीर्यवान्॥<br><br>2541: श्वेतवक्त्रः सुवक्त्रश्च चारुवक्त्रश्च पाण्डुरः। दण्डबाहुः सुबाहुश्च रजः कोकिलकस्तथा॥<br><br>2542: अचल: कनकाक्षश्च बालानामपि यः प्रभुः। संचारकः कोकनदो गृघ्रपत्रश्च जम्बुकः॥<br><br>2543: लोहाजवक्त्रो जवनः कुम्भवक्त्रश्च कुम्भकः। स्वर्णग्रीवश्च कृष्णौजाः हंसवक्त्रश्च चन्द्रभः॥<br><br>2544: पाणिकूर्चाश्च शम्बूकः पञ्चवक्त्रश्च शिक्षकः। चाषवक्त्रश्च जम्बूकः शाकवक्त्रश्च कुञ्जलः॥<br><br>2545: योगयुक्ता महात्मानः सततं ब्राह्मणप्रियाः। पैतामहा महात्मानो महापारिषदाश्च ये॥<br><br>2546: यौवनस्थाश्च वालाश्च वृद्धाश्च जनमेजय। सहस्रशः पारिषदाः कुमारमवतस्थिरे॥<br><br>2547: वक्त्रैर्नानाविधैर्ये कूर्मकुक्कुटवक्त्राश्च शशोलूकमुखास्तथा॥<br><br>2548: खरोष्ट्रवदनाश्चान्ये वराहवदनास्तथा। मार्जारशशवक्त्राश्च दीर्घवक्त्राश्च भारत॥<br><br>2549: मत्स्यमेषाननाश्चान्ये अजाविमहिषाननाः। ऋक्षशार्दूलवक्त्राश्च द्वीपिसिंहाननास्तथा॥<br><br>2550: भीमा गजाननाश्चैव तथा नक्रमुखाश्च ये। तु शृणु ताञ्जनमेजय। गरुडाननाः कङ्कमुखा वृककाकमुखास्तथा॥<br><br>2551: गोखरोष्ट्रमुखाश्चान्ये वृषदंशमुखास्तथा। महाजठरपादाङ्गास्तारकाक्षाश्च भारत॥<br><br>2552: पारावतमुखाश्चान्ये तथा वृषमुखाः परे। कोकिलाभाननाश्चान्ये श्येनतित्तिरिकाननाः॥<br><br>2553: ८५ कृकलासमुखाश्चैव विरजोऽम्बरधारिणः। व्यालवक्त्राः शूलमुखाश्चण्डवक्त्राः शुभाननाः॥<br><br>2554: आशीविषाचीरधरा गोनासावदनास्तथा। स्थूलोदरा: कृशाङ्गाश्च स्थूलाङ्गाश्च कृशोदराः॥<br><br>2555: ह्रस्वग्रीवा महाकर्णा नानाव्यालविभूषणाः। नकुलोलूकवकनाश्च काकवक्त्रास्तथा परे। आखुबभ्रुकवकनाश्च मयूरवदनास्तथा॥<br><br>2556: गजेन्द्रचर्मवसनास्तथा कृष्णाजिनाम्बराः॥<br><br>2557: स्कन्धेमुखा महाराज तथाप्युदरतोमुखाः। पृष्ठेमुखा हनुमुखास्तथा जङ्घामुखा अपि॥<br><br>2558: पार्थाननाश्च बहवो नानादेशमुखास्तथा। तथा कीटपतङ्गानां सदृशास्या गणेश्वराः॥<br><br>2559: नानाव्यालमुखाश्चान्ये बहुबाहुशिरोधराः। नानावृक्षभुजाः केचित् कटिशीर्षास्तथा परे॥<br><br>2560: भुजङ्गभोगवदना नानागुल्मनिवासिनः। चीरसंवृतगात्राश्च नानाकनकवाससः॥<br><br>2561: नानावेषधराश्चैव नानामाल्यानुलेपनाः। नानावस्त्रधराश्चैव चर्मवासस एव च॥<br><br>2562: उष्णीषिणो मुकुटिनं सुग्रीवाश्च सुवर्चसः। किरीटिनः पञ्चशिखास्तथा काञ्चनमूर्धजाः॥<br><br>2563: त्रिशिखा द्विशिखाश्चैव तथा सप्तशिखाः परे। शिखण्डीनो मुकुटिनो मुण्डाश्च जटिलास्तथा॥<br><br>2564: चित्रमालाधराः केचित् केचिद् रोमाननास्तथा। विग्रहैकरसा नित्यमजेयाः सुरसत्तमैः॥<br><br>2565: कृष्णा निर्मांसवक्त्राश्च दीर्घपृष्ठास्तनूदराः। स्थूलपृष्ठा ह्रस्वपृष्ठाः प्रलम्बोदरमेहनाः॥<br><br>2566: महाभुजा ह्रस्वभुजा ह्रस्वगात्राश्च वामनाः। कुब्जाश्च ह्रस्वजङ्घाश्च हस्तिकर्णशिरोधराः॥<br><br>2567: हस्तिनासाः कूर्मनासा वृकनासास्तथा परे। दीर्घोच्छ्वासा दीर्घजङ्घा विकराला ह्यधोमुखाः॥<br><br>2568: महादंष्ट्रा ह्रस्वदंष्ट्राश्चतुर्दष्ट्रास्तथा परे। वारणेन्द्रनिभाश्चान्ये भीमा राजन् सहस्रशः॥<br><br>2569: सुविभक्तशरीराश्च दीप्तिमन्तः स्वलंकृताः। पिङ्गाक्षाः शकुकर्णाश्च रक्तनासाश्च भारत॥<br><br>2570: पृथुदंष्ट्रा महादष्ट्राः स्थूलौष्ठा हरिमूर्धजाः। नानापादौष्ठदंष्ट्राश्च नानाहस्तशिरोधराः॥<br><br>2571: नानाचर्मभिराच्छन्ना नानाभाषाश्च भारत। कुशला देशभाषसु जल्पन्तोऽन्योन्यमीश्वराः॥<br><br>2572: हृष्टाः परिपतन्ति स्म महापारिषदास्तथा। दीर्घग्रीवा दीर्घनखा दीर्घपादशिरोभुजाः॥<br><br>2573: पिङ्गाक्षा नीलकण्ठाश्च लम्बकर्णाश्च भारत। वृकोदरनिभाश्चैव केचिदञ्जनसंनिभाः॥<br><br>2574: श्वेताक्षा लोहितग्रीवाः पिङ्गाक्षाश्च तथा परे। कल्माषा बहवो राजश्चित्रवर्णाश्च भारत॥<br><br>2575: चामरापीडकनिभाः श्वेतलोहितराजयः। नानावर्णाः सवर्णाश्च मयूरसदृशप्रभाः॥<br><br>2576: पुनः प्रहरणान्येषां कीर्त्यमानानि मे शृणु। शेषैः कृतः पारिषदैपरायुधानां परिग्रहः॥<br><br>2577: पाशोद्यतकराः केचिद् व्यादितास्याः खराननाः। पृष्ठाक्षा नीलकण्ठाश्च तथा परिघबाहवः॥<br><br>2578: शतघ्नीचक्रहस्ताश्च तथा मुसलपाणयः। असिमुद्गरहस्ताश्च दण्डहस्ताश्च भारत॥<br><br>2579: गदाभुशुण्डिहस्ताश्च तथा तोमरपाणयः। आयुधैविविधैोरैर्महात्मानो महाजवाः॥<br><br>2580: महाबलाः महावेगा महापारिषदास्तथा। अभिषेकं कुमारस्य दृष्ट्वा हृष्टा रणप्रियाः॥<br><br>2581: घण्टाजालपिनद्धाङ्गा ननृतुस्ते महौजसः। एते चान्ये च बहवो महापारिषदा नृप॥<br><br>2582: उपतस्थुमहात्मानं कार्तिकेयं यशस्विनम्। दिव्याशाप्यान्तरिक्षाश्च पार्थिवाश्चानिलोपमाः॥<br><br>2583: व्यादिष्टा दैवतैः शूराः स्कन्दस्यानुचरा भवन्। तादृशानां सहस्राणि प्रयुतान्यर्बुदानि च। अभिषिक्तं महात्मानं परिवार्योपतस्थिरे॥<br><br>2584: वैशम्पायन उवाच शृणु मातृगणान् राजन् कुमारानुचरानिमान्। कीर्त्यमानान् मया वीरं सपत्नगणसूदनान्॥<br><br>2585: यशस्विनीनां मातृणां शृणु नामानि भारत। याभिाप्तास्त्रयो लोकाः कल्याणीभिश्च भागशः॥<br><br>2586: प्रभावती विशालाक्षी पालिता गोस्तनी तथा। श्रीमती बहुला चैव तथैव बहुपुत्रिका॥<br><br>2587: अप्सु जाता च गोपाली बृहदम्बालिका तथा। जयावती मालतिका ध्रुवरत्ना भयंकरी॥<br><br>2588: वसुदामा च दामा च विशोका नन्दिनी तथा। एकचूडा महाचूडा चक्रनेमिश्च भारत॥<br><br>2589: उत्तेजनी जयत्सेना कमलाक्ष्यश्च शोभना। शत्रुञ्जया तथा चैव क्रोधना शलभी खरी॥<br><br>2590: माधवी शुभवक्त्रा च तीर्थनेमिश्च भारत। गीतप्रिया च कल्याणी रुद्ररोमामिताशना॥<br><br>2591: मेघस्वना भोगवती सुभ्रुश्च कनकावती। अलाताक्षी वीर्यवती विद्युजिह्वा च भारत॥<br><br>2592: पद्मावती सुनक्षत्रा कन्दरा बहुयोजना। संतानिका च कौरव्य कमला च महाबला॥<br><br>2593: सुदामा बहुदामा च सुप्रभा च यशस्विनी। नृत्यप्रिया च राजेन्द्र शतोलूखलमेखला॥<br><br>2594: शतघण्टा शतानन्दा भगनन्दा च भाविनी। वपुष्मती चन्द्रशीता भद्रकाली च भारत॥<br><br>2595: ऋक्षाम्बिका निष्कुटिका वामा चत्वरवासिनी। सुमङ्गला स्वस्तिमती बुद्धिकामा जयाप्रिया॥<br><br>2596: धनदा सुप्रसादा च भवदा च जलेश्वरी। एडी भेडी समेडी च वेतालजननी तथा॥<br><br>2597: कण्डूतिः कालिका चैव देवमित्रा च भारत। वसुश्री: कोटरा चैव चित्रसेनां तथाचला॥<br><br>2598: कुक्कुटिका शङ्खलिका तथा शकुनिका नृप। कुण्डारिका कौकुलिका कुम्भिकाथ शतोदरी॥<br><br>2599: उत्क्राथिनी जलेला च महावेगा च कङ्कणा। मनोजवा कण्टकिनी प्रघसा पूतना तथा॥<br><br>2600: केशयन्त्री त्रुटिर्वामा क्रोशनाथ तडित्प्रभा। मन्दोदरी च मुण्डी च कोटरा मेघवाहिनी॥<br><br>2601: सुभगा लम्बनी लम्बा ताम्रचूडा विकाशिनी। ऊर्ध्ववेणीधरा चैव पिङ्गाक्षी लोहमेखला॥<br><br>2602: पृथुवस्त्रा मधुलिका मधुकुम्भा तथैव च। पक्षालिका मत्कुलिका जरायुर्जर्जरानना॥<br><br>2603: ख्याता दहदहा चैव तथा धमधमा नृप। खण्डखण्डा च राजेन्द्रः पूषणा मणिकुट्टिका॥<br><br>2604: अमोघा चैव कौरव्य तथा लम्बपयोधरा। वेणुवीणाधरा चैव पिङ्गाक्षी लोहमेखला॥<br><br>2605: शशोलूकमुखी कृष्णा खरजङ्घा महाजवा। शिशुमारमुखी श्वेता लोहिताक्षी विभीषणा॥<br><br>2606: जटालिका कामचरी दीर्घजिह्वा बलोत्कटा। कालेहिका वामनिका मुकुटा चैव भारत॥<br><br>2607: लोहिताक्षी महाकाया हरिपिण्डा च भूमिप। एकत्वचा सुकुसुमा कृष्णकर्णी च भारत॥<br><br>2608: क्षुरकी चतुष्कर्णी कर्णप्रावरणा तथा। चतुष्पथनिकेता च गोकर्णी महिषानना॥<br><br>2609: खरकर्णी महाकर्णी भेरीस्वनमहास्वना। शङ्खकुम्भश्रवाश्चैव भगदा च महाबला॥<br><br>2610: गणा च सुगणा चैव तथाऽभीत्यथ कामदा। चतुष्पथरता चैव भूतितीर्थान्यगोचरी॥<br><br>2611: पशुदा वित्तदा चैव  सुखदा च महायशाः। पयोदा गोमहिषदा सुविशाला च भारत॥<br><br>2612: प्रतिष्ठा सुप्रतिष्ठा च रोचमाना सुरोचना। नौकर्णी मुखकर्णी च विशिरा मन्थिनी तथा॥<br><br>2613: एकचन्द्रा मेघकर्णा मेघमाला विरोचना। एताश्चान्याश्च बहवो मातरो भतरर्षभ॥<br><br>2614: कार्तिकेयानुयायिन्यो नानारूपा सहस्रशः। दीर्घनख्यो दीर्घदन्त्यो दीर्घतुण्ड्यश्च भारत॥<br><br>2615: सबला मधुराश्चैव यौवनस्थाः स्वलंकृता। माहात्म्येन च संयुक्ताः कामरूपधरास्तथा॥<br><br>2616: निर्मांसगात्र्यः श्वेताश्च तथा काञ्चनसंनिभाः। कृष्णमेघनिभाश्चान्या धूम्राश्च भरतर्षभ॥<br><br>2617: अरुणाभा महाभोगा दीर्घकेश्यः सिताम्बराः। ऊर्ध्ववेणीधराश्चैव पिङ्गाक्ष्यो लम्बमेखलाः॥<br><br>2618: लम्बोदो लम्बकर्णास्तथा लम्बपयोधराः। ताम्राक्ष्यस्ताम्रवर्णाश्च हर्यक्ष्यश्च तथा पराः॥<br><br>2619: वरदाः कामचारिण्यो नित्यं प्रमुदितास्तथा। याम्या रौद्रास्तथा सौम्याः कौवेर्योऽथ महाबलाः॥<br><br>2620: ३६ वारुण्योऽथ च माहेन्द्रयऽस्तथाऽऽग्नेय्यः परंतप। वायव्यश्चाथ कौमार्यो ब्राह्मयश्च भरतर्षभ॥<br><br>2621: वैष्णव्यश्च तथा सौर्यो वाराह्यश्च महाबलाः। रूपेणाप्सरसां तुल्या मनोहार्यो मनोरमाः॥<br><br>2622: परपुष्टोपमा वाक्ये तथा धनदोपमाः। शक्रवीर्योपमा युद्धे दीप्तया वह्निस नास्तथा॥<br><br>2623: शत्रूणां विग्रहे नित्यं भयदास्ता भवन्त्युत। कामरूपधराश्चैव जवे वायुसम. या॥<br><br>2624: अचिन्तबलवीर्याश्च तथाचिन्त्यपराक्रमाः। वृक्षचत्वरवासिन्यश्चतुष्पथनिकेतनाः॥<br><br>2625: गुहाश्मशानवासिन्यः शैलप्रस्त्रवणालयाः। नानाभरणधारिण्यो नानामाल्याम्बरास्तथा॥<br><br>2626: नानाविचित्रवेषाच नानाभाषास्तथैव च। एते चान्ये च बहवो गणाः शत्रुभयंकराः॥<br><br>2627: अनुजग्मुर्महात्मानं त्रिदशेन्द्रस्य सम्मते। ततः शक्त्यस्त्रमददद् भगवान् पाकशासनः॥<br><br>2628: गुहाय राजशार्दूल विनाशाय सुरद्विषाम्। महास्वनां महाघण्टां द्योतमानां सितप्रभाम्॥<br><br>2629: अरुणादित्यवर्णां च पताकां भतरर्षभ। ददौ पशुपतिस्तस्मै सर्वभूतमहाचमूम्॥<br><br>2630: उग्रां नानाप्रहरणां तपोवीर्यबलान्विताम्। अजेयां स्वगणैर्युक्तां नाम्ना सेनां धनंजयाम्॥<br><br>2631: रुद्रतुल्यबलैर्युक्तां योधानामयुतैस्त्रिभिः। न सा विजानाति रणात् कदाचिद् विनिवर्तितुम्॥<br><br>2632: विष्णुर्ददौ वैजयन्ती मालां बलविवर्धिनीम्। उमा ददौ विरजसी वाससी रविसप्रभे॥<br><br>2633: गङ्गा कमण्डलुं दिव्यममृतोद्भवमुत्तमम्। ददौ प्रीत्या कुमाराय दण्डं चैव बृहस्पतिः॥<br><br>2634: गरुडो दयितं पुत्रं मयूरं चित्रबर्हिणम्। अरुणस्ताम्रचूडं च प्रददौ चरणायुधम्॥<br><br>2635: नागं तु वरुणो राजा बलवीर्यसमन्वितम्। कृष्णाजिनं ततो ब्रह्मा ब्रह्मण्याय ददौ प्रभुः॥<br><br>2636: समरेषु जयं चैव प्रददौ लोकभावनः। सैनापत्यमनुप्राप्य स्कन्दो देवगणस्य ह॥<br><br>2637: शुशुभे ज्वलितोऽर्चिष्मान् द्वितीय इव पावकः। तत: पारिषदैश्चैव मातृभिश्च समन्वितः॥<br><br>2638: ययौ दैत्यविनाशाय ह्लादयन् सुरपुङ्गवान्। सा सेना नैर्ऋती भीमा सघण्टोच्छ्रितकेतना॥<br><br>2639: सभेरीशङ्खमुरजा सायुधा सपताकिनी। शारदी द्यौरिवाभाति ज्योतिर्भिरिव शोभिता॥<br><br>2640: ततो देवनिकायास्ते नानाभूतगणास्तथा। वादयामासुरव्यग्रा भेरीः शङ्खांश्च पुष्कलान्॥<br><br>2641: पटहाञ्झर्झरांश्चैव क्रकचान् गोविषाणकान्। आडम्बरान् गोमुखांश्च डिण्डिमांश्च महास्वनान्॥<br><br>2642: तुष्टुवुस्ते कुमारं तु सर्वे देवाः सवासवाः। जगुश्च देवगन्धर्वा ननृतुश्चाप्सरोगणाः॥<br><br>2643: ततः प्रीतो महासेनस्त्रिदशेभ्यो वरं ददौ। रिपून् हन्तास्मि समरे ये वो वधचिकीर्घवः॥<br><br>2644: प्रतिगृह्य वरं देवास्तस्माद् विबुधसत्तमात्। प्रीतात्मानो महात्मानो मेनिरे निहतान् रिपुन॥<br><br>2645: सर्वेषां भूतसंघानां हर्षान्नादः समुत्थितः। अपूरयत लोकांस्त्रीन् वरे दत्ते महात्मना॥<br><br>2646: स निर्ययौ महासेनो महत्या सेनया वृतः। वधाय युधि दैत्यानां रक्षार्थं च दिवौकसाम्॥<br><br>2647: व्यवसायो जयो धर्मः सिद्धिलक्ष्मीधृतिः स्मृतिः। महासेनस्य सैन्यानामग्रे जग्मुर्नराधिप॥<br><br>2648: स तया भीमया देवः शूलमुद्गरहस्तया। ज्वलितालातधारिण्या चित्राभरणवर्मया॥<br><br>2649: गदामुसलनाराचशक्तितोमरहस्तया। दृप्तसिंहनिनादिन्या विनद्य प्रययौ गुहः॥<br><br>2650: तं सर्वदैतेया राक्षसाः दानवास्तथा। व्यद्रवन्त दिशः सर्वा भयोद्विग्नाः समन्ततः॥<br><br>2651: अभ्यद्रवन्त देवास्तान् विविधायुधपाणयः। दृष्ट्वा च स ततः क्रुद्धः स्कन्दस्तेजोबलान्वितः॥<br><br>2652: शक्त्यस्त्रं भगवान् भीमं पुनः पुनरवाकिरत्। आदधचात्मनस्तेजो हविषेद्ध इवानलः॥<br><br>2653: अभ्यस्यमाने शक्त्यस्त्रे स्कन्देनामिततेजसा। उल्काज्वाला महाराज पपात वसुधातले॥<br><br>2654: संहादयन्तश्च तथा निर्घाताश्चापतन् क्षितौ। यथान्तकालसमये सुघोराः स्युस्तथा नृप॥<br><br>2655: क्षिप्ता ह्येका यदा शक्तिः सुघोराऽनलसूनुना। तत: कट्यो विनिष्पेतुः शक्तीनां भरतर्षभ॥<br><br>2656: ततः प्रीतो महासेनो जधान भगवान् प्रभुः। दैत्येन्द्रं तारकं नाम महाबलपराक्रमम्॥<br><br>2657: वृतं दैत्यायुतैवीरैर्बलिभिर्दशभिर्नृप। महिषं चाप्टभिः पौर्वृतं संख्ये निजनिवान्॥<br><br>2658: त्रिपादं चायुतशतैर्जघान दशभिर्वृतम्। ह्रदोदरं निखर्वैश्च वृतं दशभिरीश्वरः॥<br><br>2659: जघानानुचरैः सार्धं विविधायुधपाणिभिः। तथाकुर्वन्त विपुलं नादं वध्यत्सु शत्रुषु॥<br><br>2660: कुमारानुचरा राजन् पूरयन्तो दिशो दश। ननृतुश्च ववल्गुश्च जहसुश्च मुदान्विताः॥<br><br>2661: शक्त्यस्त्रस्य तु राजेन्द्र ततोऽर्चिभिः समन्ततः। त्रैलोक्यं त्रासितं सर्वं जृम्भमाणाभिरेव च॥<br><br>2662: दग्धाः सहस्रशो दैत्या नादैः स्कन्दस्य चापरे। पताकयाऽवधूताश्च हताः केचित् सुरद्विषः॥<br><br>2663: केचिद् घण्टारवत्रस्ता निषेदुर्वसुधातले। केचित् प्रहरणैश्छिन्ना विनिष्येतुर्गतायुषः॥<br><br>2664: एवं सुरद्विषोऽनेकान् बलवानाततायिनः। जघान समरे वीरः कार्तिकेयो महाबलः॥<br><br>2665: बाणो नामाथ दैतेयो बलेः पुत्रो महाबलः। क्रौञ्चं पर्वतमाश्रित्य देवसंघानबाधत॥<br><br>2666: तमभ्ययान्महासेनः सुरशत्रुमुदारधीः। स कार्तिकेयस्य भयात् क्रौञ्चं शरणमीयिवान्॥<br><br>2667: ततः क्रौझं महामन्युः क्रौञ्चनादनिनादितम्। शक्त्या विभेद भगवान् कार्तिकेयोऽग्निदत्तया॥<br><br>2668: स शालस्कसन्धशबलं त्रस्तवानरवारणम्। प्रोड्डीनोद्धान्तविहगं विनिष्पतितपन्नगम्॥<br><br>2669: गोलाङ्गुलर्क्षसंघेश्च द्रवद्भिरनुनादितम्। कुरङ्गमविनिर्घोषनिनादितवनान्तरम्॥<br><br>2670: विनिष्पतद्भिः शरभैः सिंहैश्च सहसा द्रुतैः। शोच्यामी दशां प्राप्तो रराजेव स पर्वतः॥<br><br>2671: विद्याधराः समुत्पेतुस्तस्य शृङ्गनिवासिनः। किन्नराश्च समुद्विग्नाः शक्तिपातरवोद्धताः॥<br><br>2672: ततो दैत्या विनिष्पेतुः शतशोऽथ सहस्रशः। प्रदीप्तात् पर्वतश्रेष्ठाद् विचित्राभरणस्रजः॥<br><br>2673: तान् निजघ्नुरतिक्रम्य कुमारानुचरा मृघे। स चैव भगवान् क्रुद्धो दैत्येन्द्रस्य सुतं तदा॥<br><br>2674: सहानुजं जघानाशु वृत्रं देवपतिर्यथा। बिभेद क्रौञ्चं शक्त्या च पावकिः परवीरहा॥<br><br>2675: बहुधा चैकधा चैव कृत्वाऽऽत्मानं महाबलः। शक्तिः क्षिप्ता रणे तस्य पाणिमेति पुनः पुनः॥<br><br>2676: एवंप्रभावो भगवांस्ततो भूयश्च पावकिः। शौर्यादिगुणयोगेन तेजसा यशसा श्रिया॥<br><br>2677: क्रौञ्चस्तेन विनिर्भियो दैत्याश्च शतशो हताः। ततः स भगवान् देवो निहत्य विबुधद्विषः॥<br><br>2678: सभाज्यमानो विबुधैः परं हर्षमवाप ह। ततो दुन्दुभयो राजन् नेदुः शङ्खाश्च भारत॥<br><br>2679: मुमुचुर्देवयोषाश्च पुष्पवर्षमनुत्तमम्। योगिनामीश्वरं देवं शतशोऽथ सहस्रशः॥<br><br>2680: दिव्यगन्धमुपादाय ववौ पुण्यश्च मारुतः। गन्धर्वास्तुष्टुवुश्चैनं यज्वानश्च महर्षयः॥<br><br>2681: केचिदेनं व्यवस्यन्ति पितामहसुतं प्रभुम्। सनत्कुमारं सर्वेषां ब्रह्मयोनि तमग्रजम्॥<br><br>2682: केचिन्महेश्वरसुतं केचित् पुत्रं विभावसोः। उमायाः कृत्तिकानां च गङ्गायाश्च वदन्त्युत॥<br><br>2683: एकधा च द्विधा चैव चतुर्धा च महाबलम्। योगिनामीश्वरं देवं शतशोऽथ सहस्रशः॥<br><br>2684: एतत् ते कथितं राजन् कार्तिकेयाभिषेचनम्। शृणु चैव सरस्वत्यास्तीर्थवर्यस्य पुण्यताम्॥<br><br>2685: बभूव तीर्थप्रवरं हतेषु सुरशत्रुषु। कुमारेण महाराज त्रिविष्टपमिवापरम्॥<br><br>2686: ऐश्वर्याणि च तत्रस्थो ददावीशः पृथक् पृथक्। ददौ नैर्ऋतमुख्येभ्यस्त्रैलोक्यं पावकात्मजः॥<br><br>2687: एवं स भगवांस्तस्मिंतीर्थे दैत्यकुलान्तकः अभिषिक्तो महाराज देवसेनापतिः सुरैः॥<br><br>2688: तीर्थं यत्र पूर्वमपां पतिः। अभिषिक्तः सुरगणैर्वरुणो भरतर्षभ॥<br><br>2689: अस्मिंस्तीर्थवरे स्नात्वा स्कन्दं चाभ्यर्च्य लागली। ब्राह्मणेभ्यो ददौ रुक्मं वासांस्याभरणानि च॥<br><br>2690: उषित्वा रजनीं तत्र माधवः परवीरहा। पूज्य तोयं च लागली॥<br><br>2691: हृष्टः प्रीतमनाश्चैव ह्यभवन्माधवोत्तमः। एतत् ते सर्वमाख्यातं यन्मां त्वं परिपृच्छसि। यथाभिषिक्तो भगवान् स्कन्दो देवैः समागतैः॥<br><br>2692: जनमेजय उवाच अत्यद्भुतमिदं ब्रह्मन् श्रुतवानस्मि तत्त्वतः। अभिषेकं कुमारस्य विस्तरेण यथाविधि॥<br><br>2693: यच्छ्रुत्वा पूतमात्मानं विजानामि तपोधन। प्रहृष्टानि च रोमाणि प्रसन्नं च मनो मम॥<br><br>2694: अभिषेकं कुमारस्य दैत्यानां च वधं तथा। श्रुत्वा मे परमा प्रीतिर्भूयः कौतूहलं हि मे॥<br><br>2695: अपां पतिः कथं ह्यस्मिन्नभिषिक्तः पुरा सुरैः। तन्मे ब्रूहि महाप्राज्ञ कुशलो ह्यसि सत्तम। ॥<br><br>2696: वैशम्पायन उवाच शृणु राजन्निदं चित्रं पूर्वकल्पे यथातथम्। आदौ कृतयुगे राजन् वर्तमाने यथाविधि॥<br><br>2697: वरुणं देवताः सर्वा यमेत्येदपथाब्रुवन्। यथास्मान् सुरराट्छक्रो भयेभ्यः पाति सर्वदा॥<br><br>2698: तथा त्वमपि सर्वासां सरितां वै पतिर्भव। वासश्च ते सदा देव सागरे मकरालये॥<br><br>2699: समुद्रोऽयं तव वशे भविष्यति नदीपतिः। सोमेन सार्धं च तव हानिवृद्धी भविष्यतः॥<br><br>2700: एवमस्त्विति तान् देवान् वरुणो वाक्यमब्रवीत्। समागम्य ततः सर्वे वरुणं सागरालयम्॥<br><br>2701: अपां पतिं प्रचक्रुर्हि विधिदृष्टेन कर्मणा। अभिषिच्य ततो देवा वरुणं यादसां पतिम्॥<br><br>2702: जग्मुः स्वान्येव स्थानानि पूजयित्वा जलेश्वरम्। अभिषिक्तस्ततो देवैर्वरुणोऽपि महायशाः॥<br><br>2703: सरितः सागरांश्चैव नदांश्चापि सरांसि च। पालयामास विधिना यथा देवाशतक्रतुः॥<br><br>2704: ततस्तत्राप्युपस्पृश्य दत्त्वा च विविधं वसु। अग्नितीर्थं महाप्राज्ञो जगामाथ प्रलम्बहा॥<br><br>2705: नष्टो न दृश्यते यत्र शमीगर्भे हुताशनः। लोकालोकविनाशे च प्रादुर्भूते तदानघ॥<br><br>2706: उपतस्थुः सुरा यत्र सर्वलोकपितामहम्। अग्निः प्रनष्टो भगवान् कारणं च न विद्महे॥<br><br>2707: सर्वभूतक्षयो राजन् सम्पादय विभोऽनलम्। जनमेजय उवाच किमर्थं भगवानग्निः प्रनष्टो लोकभावनः॥<br><br>2708: विज्ञातश्च कथं देवैस्तन्ममाचक्ष्व तत्त्वतः। वैशम्पायन उवाच भृगोः शापाद् भृशं भीतो जातवेदाः प्रतापवान्॥<br><br>2709: शमीगर्भमथासाद्य ननाश भगवांस्ततः। प्रनष्टे तु सदा वह्नौ देवाः सर्वे सवासवाः॥<br><br>2710: अन्वैषन्त तदा नष्टं ज्वलनं भृशदुःखिताः। ततोऽग्नितीर्थमासाद्य शमीगर्भस्थमेव हि॥<br><br>2711: ददृशुर्व्वलनं तत्र वसमानं यथाविधि। देवाः सर्वे नरव्याघ्र बृहस्पतिपुरोगमाः॥<br><br>2712: ज्वलनं तं समासाद्य प्रीताऽभूवन् सवासवाः। पुनर्यथागतं जग्मुः सर्वभक्षश्च सोऽभवत्॥<br><br>2713: भृगोः शापान्महाभाग यदुक्तं ब्रह्मवादिना। तत्राप्याप्लुत्य मतिमान् ब्रह्मयोनिं जगाम ह॥<br><br>2714: ससर्ज भगवान् यत्र सर्वलोकपितामहः। तत्राप्लुत्य ततो ब्रह्मा सह देवैः प्रभुः पुरा॥<br><br>2715: ससर्ज तीर्थानि तथा देवतानां यथाविधि। तत्र स्नात्वा च दत्वा च वसूनि विविधानि च। ॥<br><br>2716: कौबेरं प्रययौ तीर्थं तत्र तप्त्वा महत्तपः। धनाधिपत्यं सम्प्राप्तो राजन्नैलबिल प्रभुः॥<br><br>2717: तत्रस्थमेव तं राजन् धनानि निधयस्तथा। उपतस्थुर्नरश्रेष्ठ तत् तीर्थं लागली बलः॥<br><br>2718: गत्वा दत्वा च विधिवद् ब्राह्मणेभ्यो धनं ददौ। ददृशे तत्र तत् स्थानं कौबेरे काननोत्तमे॥<br><br>2719: पुरा यत्र तपस्तप्तं विपुलं सुमहात्मना। यक्षराज्ञा कुबेरेण वरा लब्धाश्च पुष्कलाः॥<br><br>2720: धनादिपत्यं सख्यं च रुद्रेणामिततेजसा। सुरत्वं लोकपालत्वं पुत्रं च नलकूबरम्॥<br><br>2721: यत्र लेभे महाबाहो धनाधिपतिरञ्जसा! अभिषिक्तश्च तत्रैव समागम्य मरुद्गणैः॥<br><br>2722: वाहनं चास्य तद् दत्तं हंसयुक्तं मनोजवम्। विमानं पुष्पकं दिव्यं नैऋतैश्चर्यमेव च। ॥<br><br>2723: तत्राप्लुत्य बलो राजन् दत्त्वा दायांश्च पुष्कलान्। जगाम त्वरितो रामस्तीर्थं श्वेतानुलेपनः॥<br><br>2724: निषेवितं सर्वसत्त्वैर्नाम्ना बदरपाचनम्। नानर्तुकवनोपेतं सदापुष्पफलं शुभम्॥<br><br>2725: वैशम्पायन उवाच ततस्तीर्थवरं रामो ययौ बदरपाचनम्। तपस्विसिद्धचरितं यत्र कन्या धृतव्रता॥<br><br>2726: भरद्वाजस्य दुहिता रूपेणाप्रतिमा भुवि। श्रुतावती नाम विभो कुमारी ब्रह्मचारिणी॥<br><br>2727: तपश्चचार साऽत्युग्रं नियमैर्बहुभिर्वृता। भर्ता मे देवराजः स्यादिति निश्चित्य भामिनी॥<br><br>2728: समास्तस्या व्यतिक्रान्ता बह्वयः कुरुकुलोद्वह। चरन्त्या नियमांस्तांस्तां स्त्रीभिस्तीवान् सुदुश्चरान्॥<br><br>2729: तस्यास्तु तेन वृत्तेन तपसा च विशाम्पते। भक्त्या च भगवान् प्रीतः परया पाकशासनः॥<br><br>2730: आजगामाश्रमं तस्यास्त्रिदशाधिपतिः प्रभुः। आस्थाय रूपं विप्रर्वसिष्ठस्य महात्मनः॥<br><br>2731: सा तं दृष्ट्वोग्रतपसं वसिष्ठं तपतां वरम्। आचारैर्मुनिभिर्दृष्टैः पूजयामास भारत। ॥<br><br>2732: उवाच नियमज्ञा च कल्याणी सा प्रियंवदा। भगवन् मुनिशार्दूल किमाज्ञापयसि प्रभो॥<br><br>2733: सर्वमद्य यथाशक्ति तव दास्यामि सुव्रता शक्रभक्त्या च ते पाणिं न दास्यामि कथंचन॥<br><br>2734: व्रतैश्च नियमैश्चैव तपसा च तपोधन। शक्रस्तोषयितव्यो वै मया त्रिभुवनेश्वरः॥<br><br>2735: इत्युक्तो भगवान् देवः स्मयन्निव निरीक्ष्य ताम्। उवाच नियमं ज्ञात्वा सांत्वयन्निव भारत॥<br><br>2736: उग्रं तपश्चरसि वै विदिता मेऽसि सुव्रते। यदर्थमयमारम्भस्तव कल्याणि हृद्गतः॥<br><br>2737: तच सर्वं यथाभूतं भविष्यति वरानने। तपसा लभ्यते सर्वं यथाभूतं भविष्यति॥<br><br>2738: यथा स्थानानि दिव्यानि विबुधानां शुभानने। तपसा तानि प्राप्याणि तपोमूलं महत् सुखम्॥<br><br>2739: इति कृत्वा तपो घोरं देहं संन्यस्य मानवाः। देवत्वं यान्ति कल्याणि शृणुष्वैकं वचो मम॥<br><br>2740: पञ्च चैतानि सुभगे बदराणि शुभव्रते। पचेत्युक्त्वा तु भगवाञ्जगाम बलसूदनः॥<br><br>2741: आमन्त्रय तां तु कल्याणी ततो जप्यं जजाप सः। अविदूरे ततस्तस्मादाश्रमात् तीर्थमुत्तमम्॥<br><br>2742: इन्द्रतीर्थेति विख्यातं त्रिषु लोकेषु मानद। तस्या जिज्ञासनार्थं स भगवान् पाकशासनः॥<br><br>2743: बरदाणामपचनं चकार विबुधाधिपः। ततः प्रतप्ता सा राजन् वाग्यता विगतकमा॥<br><br>2744: तत्परा शुचिसंवीता पावके समधिश्रयत्। अपचद् राजशार्दूल बदराणि महाव्रता॥<br><br>2745: तस्याः पतन्त्याः सुमहान् कालोऽगात् पुरुषर्षभ। न च स्म तान्यपच्यन्त दिनं च क्षयमभ्यगात्॥<br><br>2746: हुताशनेन दग्धश्च यस्तस्याः काष्ठसंचयः। अकाष्ठमग्निं सा दृष्ट्वा स्वशरीरमथादहत्॥<br><br>2747: पादौ प्रक्षिष्य सा पूर्वं पावके चारुदर्शना। दग्धौ दग्धौ पुनः पादावुपावर्तयतानघ॥<br><br>2748: चरणौ दह्यमानौ च नाचिन्तयदनिन्दिता। कुर्वाणा दुष्करं कर्म महर्षिप्रियकाम्यया॥<br><br>2749: न वैमनस्यं तस्यास्तु मुखभेदोऽथवाभवत्। शरीरमग्निनादीप्य जलमध्येऽव वहर्पिता॥<br><br>2750: तथास्या वचनं नित्यमवर्तद्धृदि भारता सर्वथा बदराण्येव पक्तव्यानीति कन्यका॥<br><br>2751: सा तन्मनसि कृत्वैव महर्षेर्वचनं शुभा। अपचद् बदराण्येव न चापच्यन्त भारत॥<br><br>2752: तस्यास्तु चरणौ वह्निर्ददाह भगवान् स्वयम्। न च तस्या मनो दुःखं स्वल्पमप्यभवत् तदा॥<br><br>2753: अथ तत् कर्म दृष्ट्वास्याः प्रीतिस्त्रिभुवनेश्वरः। ततः संदर्शयामास कन्यायै रूपमात्मनः॥<br><br>2754: उवाच च सुरश्रेष्ठस्तां कन्यां सुदृढव्रताम्। प्रीतोऽस्मि ते शुभे भक्त्या तपसा नियमेन च॥<br><br>2755: तस्माद् योऽभिमतः कामः स ते सम्पत्स्यते शुभे। देहं त्यक्त्वा महाभागे त्रिदिवे मयि वत्स्यसि॥<br><br>2756: इदं च ते तीर्थवरं स्थिरं लोके भविष्यति। सर्वपापापहं सुभ्र नाम्ना बदरपाचनम्॥<br><br>2757: विख्यातं त्रिषु लोकेषु ब्रह्मर्षिभिरभिप्लुतम्। अस्मिन् खलु महाभागे शुभे तीर्थवरेऽनघे॥<br><br>2758: त्यक्त्वा सप्तर्षयो जग्मुहिमवन्तमरुन्धतीम्। ततस्ते वै महाभागा गत्वा तत्र सुसंशिताः॥<br><br>2759: तेषां वृत्यर्थिना तत्र वसतां हिमवद्वने॥<br><br>2760: अनावृष्टिरनुप्राप्ता तदा द्वादशवार्षिकी। ते कृत्वा चाश्रमं तत्र न्यवसन्त तपस्विनः॥<br><br>2761: अरुन्धत्यपि कल्याणी तपोनित्याभवत् तदा। अरुन्धतीं ततो दृष्ट्वा तीव्र नियममास्थिताम्॥<br><br>2762: अथागमत् त्रिनयन: सुप्रीतो वरदस्तदा। ब्रामं रूपं ततः कृत्वा महादेवो महायशाः॥<br><br>2763: तामभ्येत्याब्रवीद् देवो भिक्षामिच्छाम्यहं शुभे। रत्युवाच ततः सा तं ब्राह्मणं चारुदर्शना॥<br><br>2764: क्षीणाऽन्नसंचयो विप्र बदराणीह भक्षय। ततोऽब्रवीन्महादेवः पचस्वैतानि सुव्रते॥<br><br>2765: इत्युक्ता साऽपचत् तानि ब्राह्मणप्रियकाम्यया। अधिश्रित्य समिद्धेऽग्नौ बदराणि यशस्विनी॥<br><br>2766: दिव्या मनोरमाः पुण्याः कथाः शुश्राव सा तदा। अतीता सा त्वनावृष्टि?रा द्वादशवार्षिकी। ॥<br><br>2767: अनश्नन्त्याः पचन्त्याश्च शृण्वन्त्याश्च कथाः शुभाः। दिनोपमः स तस्याथ कालोऽतीतः सुदारुणः॥<br><br>2768: ततस्तु मुनयः प्राप्ताः फलान्यादाय पर्वतात्। ततः स भगवान् प्रीतः प्रोवाचारुन्धतीं ततः॥<br><br>2769: उपसर्गस्व धर्मज्ञे यथापूर्वमिमानृषीन्। प्रीतोऽस्मि तव धर्मज्ञे तपसा नियमेन त॥<br><br>2770: ततः संदर्शयामास स्वरूपं भगवान् हरः। ततोऽब्रवीत् तदा तेभ्यस्तस्याश्च चरितं महत्॥<br><br>2771: भवद्भिर्हिमवत्पृष्ठे यत् तपः समुपार्जितम्। अस्याश्च यत् तपो विप्रा न समं तन्मतं मम॥<br><br>2772: अनया हि तपस्विन्या तपस्तप्तं सुदुश्चरम्। अनश्नन्या पचन्त्या च समा द्वादश पारिताः॥<br><br>2773: ततः प्रोवाच भगवांस्तामेवारुन्धती पुनः। वरं वृणीष्व कल्याणि यत् तेऽभिलषितं हृदि॥<br><br>2774: साऽब्रवीत् पृथुताम्राक्षी देवं सप्तर्षिसंसदि। भगवान् यदि मे प्रीतस्तीर्थं स्यादिदमद्भुतम्॥<br><br>2775: सिद्धदेवर्षिदयितं नाम्ना बरदपाचनम्। तथास्मिन् देवदेवेश त्रिरात्रमुषितः शुचिः॥<br><br>2776: प्राप्नुयादुपवासेन फलं द्वादशवार्षिकम्। एवमस्त्विति तां देवः प्रत्युवाच तपस्विनीम्॥<br><br>2777: सप्तर्षिभिः स्तुतो देवस्ततो लोकं ययौ तदा। ऋषयो विस्मयं जग्मुस्तां दृष्ट्वा चाप्यरुन्धतीम्॥<br><br>2778: अश्रान्तां चाविवर्णां च क्षुत्पिपासासमायुताम्। एवं सिद्धिः परा प्राप्ता अरुन्धत्या विशुद्धया॥<br><br>2779: यथा त्वया महाभागे मदर्थं संशितव्रते। विशेषो हि त्वया भद्रे व्रते ह्यस्मिन् समर्पितः॥<br><br>2780: तथा चेदं ददाम्यद्य नियमेन सुतोषितः। विशेषं तव कल्याणि प्रयच्छामि वरं वरे॥<br><br>2781: अरुन्धत्या वरस्तस्या यो दत्तो वै महात्मना। तस्य चाहं प्रभावेण तव कल्याणि तेजसा॥<br><br>2782: प्रवक्ष्यामि परं भूयो वरमत्र यथाविधि। यस्त्वेका रजनी तीर्थे वत्स्यते सुसमाहितः॥<br><br>2783: स स्नात्वा प्राप्स्यते लोकान् देहन्यासात् सुदुर्लभान्। इत्युक्त्वा भगवान् देवः सहस्राक्षः प्रतापवान्॥<br><br>2784: श्रुतावतीं तत: पुण्यां जगाम त्रिदिवं पुनः। गते वज्रधरे राजंस्तत्र वर्षं पपात ह। ६०॥<br><br>2785: पुष्पाणां भरतश्रेष्ठ दिव्यानां पुण्यगन्धिनाम्। देवदुन्दुभयश्चापि नेदुस्तत्र महास्वनाः॥<br><br>2786: मारुतश्च ववौ पुण्यः पुण्यगन्धो विशाम्पते। उत्सृज्य तु शुभा देहं जगामास्य च भार्यताम्॥<br><br>2787: तपसोग्रेण तं लब्ध्वा तेन रेमे सहाच्युत। जनमेजय उवाच का तस्या भगवन् माता क्व संवृद्धा च शोभना। श्रोतुमिच्छाम्यहं विप्र परं कौतूहलं हि मे॥<br><br>2788: वैशम्पायन उवाच भरद्वाजस्य विप्रर्षेः स्कन्नं रेतो महात्मनः॥<br><br>2789: दृष्ट्वाऽप्सरसभायान्तीं घृताचीं पृथुलोचनाम्। स तु जग्राह तद्रेत: करेण जपतां वरः॥<br><br>2790: तदाऽपतत् पर्णपुटे तत्र सा समभवत् सुता। तस्यास्तु जातकर्मादि कृत्वा सर्वं तपोधनः॥<br><br>2791: नाम चास्याः स कृतवान् भरद्वाजो महामुनिः। श्रुतावतीति धर्मात्मा देवर्षिगणसंसदि। स्वे च तामाश्रमे न्यस्य जगाम हिमवद्वनम्॥<br><br>2792: तत्राप्युपस्पृश्य महानुभावो वसूनि दत्त्वा च महाद्विजेभ्यः। जगाम तीर्थं सुसमाहितात्मा शक्रस्य वृष्णिप्रवरस्तदानीम्॥<br><br>2793: वैशम्पायन उवाच इन्द्रतीर्थं ततो गत्वा यदूनां प्रवरो बलः। विप्रेभ्यो धनरत्नानि ददौ स्नात्वा यथाविधि॥<br><br>2794: तत्र ह्यमरराजोऽसावीजे ऋतुशतेन च। बृहस्पतेश्च देवेशः प्रददौ विपुलं धनम्॥<br><br>2795: निरन्लान् सजारूथ्यान् सर्वान् विविधदक्षिणान्। आजहार क्रतूंस्तत्र यथोक्तान् वेदपारगैः॥<br><br>2796: तान् क्रतून् भरतश्रेष्ठ शतकृत्वो महाद्युतिः। पूरयामास विधिवत् ततः ख्यातः शतक्रतुः॥<br><br>2797: तस्य नाम्ना च तत् तीर्थं शिवं पुण्यं सनातनम्। इन्द्रतीर्थमिति ख्यातं सर्वपापप्रमोचनम्॥<br><br>2798: उपस्पृश्य च तत्रापि विधिवन्मुसलायुधः। ब्राह्मणान् पूजयित्वा च सदाच्छादनभोजनैः॥<br><br>2799: यत्र रामो महाभागो भार्गवः सुमहातपाः॥<br><br>2800: असकृत् पृथिवीं जित्वा हतक्षत्रियपुङ्गवाम्। उपाध्यायं पुरस्कृत्य कश्यपं मुनिसत्तमम्॥<br><br>2801: अयज वाजपेयेन सोऽश्वमेधशतेन च। प्रददौ दक्षिणां चैव पृथिवीं वै ससागराम्॥<br><br>2802: दत्त्वा च दानं विविधं नानारत्नसमन्वितम्। सगोहस्तिकदासीकं साजावि गतवान् वनम्॥<br><br>2803: पुण्ये तीर्थवरे तत्र देवब्रह्मर्षिसेविते। मुनींश्चैवाभिवाद्याथ यमुनातीर्थमागमत्॥<br><br>2804: यत्रानयामास तदा राजसूयं महीपते। पुत्रोऽदितेर्महाभागो वरुणो वै सितप्रभः॥<br><br>2805: तत्र निर्जित्य संग्रामे मानुषान् देवतास्तथा। वरं क्रतुं समाजहे वरुणः परवीरहा॥<br><br>2806: तस्मिन् क्रतुवरे वृत्ते संग्राम: समजायत। देवानां दानवानां च त्रैलोक्यस्य भयावहः॥<br><br>2807: राजसूये ऋतुश्रेष्ठे निवृत्ते जनमेजय। जायते सुमहाघोर: संग्रामः क्षत्रियान् प्रति॥<br><br>2808: तत्रापि लागली देव ऋषीनभ्यर्च्य पूजया। इतरेभ्योऽप्यदाद् दानमर्थिभ्यः कामदो विभुः॥<br><br>2809: वनमाली ततो हृष्टः स्तूयमानो महर्षिभिः। तस्मादादित्यतीर्थं च जगाम कमलेक्षणः॥<br><br>2810: यत्रेष्टवा भगवाज्योतिर्भास्करो राजसत्तम। ज्योतिषामाधिपत्यं च प्रभावं चाभ्यपद्यत॥<br><br>2811: तस्या नद्यास्तु तीरे वै सर्वे देवाः सवासवाः। विश्वेदेवाः समरुतो गन्धर्वाप्सरसश्च ह। द्वैपायनः शुकश्चैव कृष्णाश्च मधुसूदनः। यक्षाश्च राक्षसाश्चैव पिशाचाश्च विशाम्पते॥<br><br>2812: एते चान्ये च बहवो योगसिद्धाः सहस्रशः। तस्मिंस्तीर्थे सरस्वत्याः शिवे पुण्ये परंतप॥<br><br>2813: तत्र हत्वा पुरा विष्णुरसुरौ मधुकैटभौ। आप्लुत्य भरतश्रेष्ठ तीर्थप्रवर उत्तमे॥<br><br>2814: द्वैपायनश्च धर्मात्मा तत्रैवाप्लुत्य भारत। सम्प्राप्य परमं योगं सिद्धिं च परमां गतः॥<br><br>2815: असितो देवलश्चैव तस्मिन्नेव महातपाः। परमं योगमास्थाय ऋषिर्योगमवाप्तवान्॥<br><br>2816: वैशम्पायन उवाच तस्मिन्नेव त धर्मात्मा वसति स्म तपोधनः। गार्हस्थ्यं धर्ममास्थाय ह्यसितो देवलः पुरा॥<br><br>2817: धर्मनित्यः शुचिर्दान्तो न्यस्तदण्डो महातपाः। कर्मणा मनसा वाचा समः सर्वेषु जन्तुषु॥<br><br>2818: अक्रोधनो महाराज तुल्यनिन्दात्मसंस्तुतिः । प्रियाप्रिये तुल्यवृत्तिर्यमवत् समदर्शन:॥<br><br>2819: काञ्चने लोष्ठभावे च समदर्शी महातपाः। देवानपूजयन्नित्यमतिथींश्च द्विजैः सह॥<br><br>2820: ब्रह्मचर्यरतो नित्यं सदा धर्मपरायणः। ततोऽभ्येत्य महाभाग योगमास्थाय भिक्षुकः॥<br><br>2821: जैगीषव्यो मुनिर्धीमास्तस्मिंस्तीर्थं समाहितः। देवलस्याश्रमे राजन्न्यवसत् स महाद्युतिः॥<br><br>2822: योगनित्यो महाराज सिद्धि प्राप्तो महातपाः। तं तत्र वसमानं तु जैगीषव्यं महामुनिम्॥<br><br>2823: देवलो दर्शयन्नेव नैवायुञ्जत धर्मतः। एवं तयोर्महाराज दीर्घकालो व्यतिक्रमत्॥<br><br>2824: जैगीषव्यं मुनिवरं व ददर्शाथ देवलः। आहारकाले मतिमान् परिवाड् जनमेजय॥<br><br>2825: उपातिष्ठत धर्मज्ञो भैक्षकाले स देवलम्। स दृष्ट्वा भिक्षुरूपेण प्राप्तं तत्र महामुनिम्॥<br><br>2826: गौरवं परमं चक्रे प्रीति च विपुला तथा। देवलस्तु यथाशक्ति पूजयामास भारत॥<br><br>2827: ऋषिदृष्टेन विधिना समा बह्वीः समाहितः। कदाचित् तस्य नृपते देवलस्य महात्मनः॥<br><br>2828: चिन्ता सुमहती जाता मुनिं दृष्ट्वा महाद्युतिम्। समास्तु समतिक्रान्ता बह्वयः पूजयतो मम॥<br><br>2829: न चायमलसो भिक्षुरभ्यभाषत किंचन। एवं विगणयन्नेव स जगाम महोदधिम्॥<br><br>2830: अन्तरिक्षचरः श्रीमान् कलशं गृह्य देवलः। गच्छन्नेव स धर्मात्मा समुद्रं सरितां पतिम्॥<br><br>2831: जैगीषव्यं ततोऽपश्यद् गतं प्रागेव भारत। तत: सविस्मयश्चिन्तां जगामाथामितप्रभः॥<br><br>2832: कथं भिक्षुरयं प्राप्तः समुद्रेः स्नात एव च। इत्येव चिन्तयामास महर्षिरसितस्तदा॥<br><br>2833: स्नात्वा समुद्रे विधिवच्छुचिर्जप्यं जजाप सः। कृतजप्याह्निकः श्रीमानाश्रमं च जगाम ह॥<br><br>2834: ततः स प्रविशन्नेव स्वमाश्रमपदं मुनिः॥<br><br>2835: आसीनमाश्रमे तत्र जैगीषव्यमपश्यत। न व्याहरति चैवेनं जैगीषव्यः कथंचन॥<br><br>2836: काष्ठभूतोऽऽश्रमपदे वसति स्म महातपाः। तं दृष्ट्वा चाप्लुतं तोये सागरे सागरोपमम्॥<br><br>2837: प्रविष्टमाश्रमं चापि पूर्वमेव ददर्श सः। असितो देवलो राजंश्चिन्तयामास बुद्धिमान्॥<br><br>2838: दृष्ट्वा प्रभावं तपसो जैगीषव्यस्य योगजम्। चिन्तयामास राजेन्द्र तदा स मुनिसत्तमः॥<br><br>2839: मया दृष्टः समुद्रे च आश्रमे च कथं त्वयम्। एवं विगणयन्नेव स मुनिमन्त्रपारगः॥<br><br>2840: उत्पपाताश्रमात् तस्मादन्तरिक्षं विशाम्पते। जिज्ञासार्थं तदा भिक्षोर्जेगीषव्यस्य देवलः॥<br><br>2841: सोऽन्तरिक्षचरान् सिद्धान् समपश्यत् समाहितान्। जैगीषव्यं च तैः सिद्धैः पूज्यमानमपश्यत॥<br><br>2842: ततोऽसितः सुसंरब्धो व्यवसायी दृढव्रतः। अपश्यद् वै दिवं यान्तं जैगीषव्यं स देवलः॥<br><br>2843: तस्मात् तु पितृलोकं तं व्रजन्तं सोऽन्वपश्यत। पितृलोकाच तं यान्तं याम्यं लोकमपश्यत॥<br><br>2844: तस्मादपि समुत्पत्य सोमलोकमभिप्लुतम्। व्रजन्तमन्वपश्यत् स जैगीषव्यं महामुनिम्॥<br><br>2845: लोकान् समुत्पतन्तं तु शुभानेकान्तयाजिनाम्। ततोऽग्निहोत्रिणां लोकांस्ततश्चाप्युत्पपात ह॥<br><br>2846: दर्श च पौर्णमासं च ये यजन्ति तपोधनाः। तेभ्यः स दृदशे धीमाँल्लोकेभ्यः पशुयाजिनाम्॥<br><br>2847: व्रजन्तं लोकममलमपश्यद् देवपूजितम्। चातुर्मास्यैर्बहुविधैर्यजन्ते ये तपोधनाः॥<br><br>2848: तेषां स्थानं ततो यातं तथाग्निष्टोमयाजिनाम्। अग्निष्टुतेन च तथा ये यजन्ति तपोधनाः॥<br><br>2849: तत् स्थानमनुसम्प्राप्तमन्वपश्यत देवलः। वाजपेयं ऋतुवरं तथा बहुसुवर्णकम्॥<br><br>2850: आहरन्ति महाप्राज्ञास्तेषां लोकेष्वपश्यत। यजन्ते राजसूयेन पुण्डरीकेण चैव ये॥<br><br>2851: तेषां लोकेष्वपश्यच जैगीषव्यं स देवलः। अश्वमेधं क्रतुवरं नरमेधं तथैव च॥<br><br>2852: आहरन्ति नरश्रेष्ठास्तेषां लोकेष्वपश्यत। सर्वमेधं त दुष्प्रापं तथा सौत्रामणिं च ये॥<br><br>2853: तेषां लोकेष्वपश्यच्च जैगीषव्यं स देवलः। द्वादशाहैश्च सत्रैश्च यजन्ते विविधैर्नृप॥<br><br>2854: तेषां लोकेष्वपश्यच जैगीषव्यं स देवलः। मैत्रावरुणयोर्लोकानादित्य । तथैव च॥<br><br>2855: सलोकतामनुप्राप्तमपश्यत ततोऽसितः। रुद्राणां च वसूनां च स्थानं यच्च बृहस्पतेः॥<br><br>2856: तानि सर्वाण्यतीतानि समपश्यत् ततोऽसितः। आरुह्य च गवां लोके प्रयातो ब्रह्मसत्रिणाम्॥<br><br>2857: लोकानपश्यद् गच्छन्तं जैगीषव्यं ततोऽसितः। त्रील्लोकानपरान् विप्रमुत्पतन्तं स्वतेजसा॥<br><br>2858: पतिव्रतानां लोकांश्च व्रजन्तं सोऽन्वपश्यत। ततो मुनिवरं भूयो जैगीषव्यमथासितः॥<br><br>2859: नान्वपश्यत लोकस्थमन्तर्हितमरिंदम। सोऽचिन्तयन्महाभागो जैगीषव्यस्य देवलः॥<br><br>2860: प्रभावं सुव्रतत्वं च सिद्धि योगस्य चातुलाम्। असितोऽपृच्छत सदा सिद्धाँल्लोकेषु सत्तमान्॥<br><br>2861: प्रयतः प्राञ्जलिर्भूत्वा धीरस्तान् ब्रह्मसत्रिणः। जैगीषव्यं न पश्यामि तं शंसध्वं महौजसम्॥<br><br>2862: एतदिच्छाम्यहं श्रोतुं परं कौतूहलं हि मे। सिद्धा उचुः शृणु देवल भूतार्थं शंसता नो दृढव्रत॥<br><br>2863: जैगीषव्यं स वै लोकं शाश्वतं ब्रह्मणो गतः। वैशम्पायन उवाच स श्रुत्वा वचनं तेषां सिद्धानां ब्रह्मसत्रिणाम्॥<br><br>2864: असितो देवलस्तूर्णमुत्पपात पपात च। ततः सिद्धास्त ऊचुर्हि देवलं पुनरेव ह॥<br><br>2865: न देवलगतिस्तत्र तव गन्तुं तपोधन। ब्रह्मणः सदने विप्र जैगीषव्यो यदाप्तवान्। ॥<br><br>2866: वैशम्पायन उवाच तेषां श्रुत्वा सिद्धानां देवलः : पुन:। अनुपूर्वेण लोकांस्तान् सर्वानवततार ह॥<br><br>2867: स्वमाश्रमपद् पुण्यमाजगाम पतत्रिवत्। प्रविशन्नेव चापश्यजैगीषव्यं स देवलः॥<br><br>2868: ततो बुद्ध्या व्यगणयद् देवलो धर्मयुक्त्या। दृष्ट्वा प्रभावं तपसो जैगीषव्यस्य योगजम्॥<br><br>2869: ततोऽब्रवीन्महात्मानं जैगीषव्यं स देवलः। विनयावनतो राजन्नुपसर्प्य महामुनिम्॥<br><br>2870: मोक्षधर्मं समास्थातुमिच्छेयं भगवन्नहम्। तस्य तद् वचनं श्रुत्वां उपदेशं चकार सः॥<br><br>2871: विधिं च योगस्य परं कार्याकार्यस्य शास्त्रतः। संन्यासकृतबुद्धि तं ततो दृष्ट्वा महातपाः॥<br><br>2872: सर्वाश्चास्य क्रियाश्चक्रे विधिदृष्टेन कर्मणा। संन्यासकृतबुद्धिः तं भूतानि पितृभिः सह॥<br><br>2873: ततो दृष्ट्वा प्ररुरुदुः कोऽस्मान् संविभजिष्यति। देवलस्तु वचः श्रुत्वा भूतानां करुणं तथा॥<br><br>2874: दिशो दश व्याहरतां मोक्षं त्यक्तुं मनो दधे। ततस्तु फलमूलानि पवित्राणि च भारत॥<br><br>2875: पुष्पाण्योषधयश्श्चैव रोरूयन्ति सहस्रशः। पुनर्नो देवलः क्षुद्रो नूनं छेत्स्यति दुर्मतिः॥<br><br>2876: अभयं सर्वभूतेभ्यो यो दत्त्वा नावबुध्यते। ततो भूयो व्यगणयत् स्वबुद्ध्या मुनिसत्तमः॥<br><br>2877: मोक्षे गार्हस्थ्यधर्मे वा किं नु श्रेयस्करं भवेत्। इति निश्चित्य मनसा देवलो राजसत्तम॥<br><br>2878: त्यक्त्वा गार्हस्थ्यधर्मं स मोक्षधर्ममरोचयत्। एवमादीनि संचिन्त्य देवलो निश्चयात् ततः॥<br><br>2879: प्राप्तवान् परमां सिद्धिं परं योगं च भारत। ततो देवा: समागम्य बृहस्पतिपुरोगमा:॥<br><br>2880: जैगीषव्ये तपश्चास्य प्रशंसन्ति तपस्विनः। अथाब्रवीदृषिवरो देवान् वै नारदस्तथा॥<br><br>2881: जैगीषव्ये तपो नास्ति विस्मापयति योऽसितम्। तमेवंवादिनं धीरं प्रत्यूचुस्ते दिवौकसः॥<br><br>2882: नैवमित्येव शंसन्तो जैगीषव्यं महामुनिम्। नातः परतरं किंचित् तुल्यमस्ति प्रभावतः॥<br><br>2883: एवं प्रभावो धर्मात्मा जैगीषव्यस्तथासितः। तयोरिदं स्थानवरं तीर्थं चैव महात्मनोः॥<br><br>2884: तत्राप्युपस्पृश्य ततो महात्मा दत्त्वा च वित्तं हलभृद् द्विजेभ्यः। अवाप्य धर्मं परमार्थकर्मा जगाम सोमस्य महत् सुतीर्थम्॥<br><br>2885: वैशम्पायन उवाच यत्रेजिवानुडुपती राजसूयेन भारत। तस्मिरतीर्थे महानासीत् संग्रामस्तारकामयः॥<br><br>2886: तत्राप्युपस्पृश्य बले दत्त्वा दानानि चात्मवान्। सारस्वतस्य धर्मात्मा मुनेस्तीर्थं जगाम ह॥<br><br>2887: तत्र द्वादशवार्षिक्यामनावृशष्टया द्विजोत्तमान्। वेदानध्यापयामास पुरा सारस्वतो मुनिः॥<br><br>2888: जनमेजय उवाच कथं द्वादशवार्पिक्यामनावृष्ट्यां द्विजोत्तमान्। ऋषीनध्यापयामास पुरा सारस्वतो मुनिः॥<br><br>2889: वैशम्पायन उवाच आसीत् पूर्वं महाराज मुनिर्धीमान् महातपाः। दधीच इति विख्यातो ब्रह्मचारी जितेन्द्रियः॥<br><br>2890: तस्यातितपसः शक्रो विभेति सततं विभो। न स लोभयितुं शक्यः फलैर्बहुविधैरपि। ॥<br><br>2891: प्रलोभनार्थं तस्याथ प्राहिणोत् पाकशासनः। दिव्यामप्सरसं पुण्यां दर्शनीयामलम्बुषाम्॥<br><br>2892: तस्य तर्पयतो देवान् सरस्वत्यां महात्मनः। समीपतो महाराज सोऽपातिष्ठत भाविनी॥<br><br>2893: तां दिव्यवपुषं दृष्ट्वा तस्य वितात्मनः। रेतः स्कन्नं सरस्वत्यां तत् सा जग्राह निम्नगा॥<br><br>2894: कुक्षौ चाप्यदधद्धृष्टा तद् रेत: पुरुषर्षभ। सा दधार च तं गर्भ पुत्रहेतोर्महानदी॥<br><br>2895: सुषुवे चापि समये पुत्रं सा सरितां वरा। जगाम पुत्रमादाय तमृर्षि प्रति च प्रभो॥<br><br>2896: ऋषिसंसदि तं दृष्ट्वा सा नदी मुनिसत्तमम्। ततः प्रोवाच राजेन्द्र ददती पुत्रमस्य तम्॥<br><br>2897: ब्रह्मर्षे तव पुत्रोऽयं त्वद्भक्त्या धारितो मया। दृष्ट्वा तेऽप्सरसं रेतो यत् स्कन्नं प्रागलम्बुपाम्॥<br><br>2898: तत् कुक्षिणा वै ब्रह्मर्षे त्वद्भक्त्या धृतवत्यहम्। न विनाशमिदं गच्छेत् त्वत्तेज इति निश्चयात्॥<br><br>2899: प्रतिगृह्णीष्व पुत्रं स्वं मया दत्तमनिन्दितम्। इत्युक्तः प्रतिजग्राह प्रीति चावाप पुष्कलाम्॥<br><br>2900: स्वसुतं चाप्यजिघ्रत् तं मूर्ध्नि प्रेम्णा द्विजोत्तमः। परिष्वज्यं चिरं कालं तदा भरतसत्तम॥<br><br>2901: सरस्वत्यै वरं प्रादात् प्रीयमाणो महामुनिः। विश्वेदेवा सपितरो गन्धर्वाप्सरसां गणाः॥<br><br>2902: तृप्तिं यास्यन्ति सुभगे तयॆमाणास्तवाम्भसा। इत्युक्त्वा स तु तुष्टाव वचोभिर्वै महानदीम्॥<br><br>2903: प्रीतः परमहृष्टात्मा यथावच्छृणु पार्थिव। प्रन्नुतासि महाभागे सरसो ब्रह्मणः पुरा॥<br><br>2904: जानान्ति त्वां सरिच्छेष्ठे मनुयः संशितव्रताः। मम प्रियकरी चापि सततं प्रियदर्शने॥<br><br>2905: तस्मात् सारस्वतः पुत्रो महांस्ते वरवर्णिनि। तवैव नाम्ना प्रथितः पुत्रस्ते लोकभावनः॥<br><br>2906: सारस्वत इति ख्यातो भविष्यति महातपाः। एष द्वादशवार्षिक्यामनावृष्ट्यां द्विजर्षभान्॥<br><br>2907: सारस्वतो महाभागे वेदानध्यापयिष्यति। पुण्याभ्यश्च सरिद्रयस्त्वं सदा पुण्यतमा शुभे॥<br><br>2908: भविष्यसि महाभागे मत्प्रसादात् सरस्वति। एवं सा संस्तुताऽनेन वरं लब्ध्वा महानदी॥<br><br>2909: पुत्रमादाय मुदिता जगाम भरतर्षभ। एतस्मिन्नेव काले तु विरोधे देवदानवैः॥<br><br>2910: शक्रः प्रहरणान्वेषी लोकांस्त्रीन् विचचार ह। न चोपलेभे भगवाञ्छकः प्रहरणं तदा॥<br><br>2911: यद्वैतेषां भवेद् योग्यं वधाय विबुधद्विषाम्। ततोऽब्रवीत् सुराज्शको न मे शक्या महासुराः॥<br><br>2912: ऋतेऽस्थिभिर्दधीचस्य निहन्तुं त्रिदशद्विषः। तस्माद् गत्वा ऋषिश्रेष्ठो याच्यतां सुरसत्तमाः॥<br><br>2913: दधीचास्थीनि देहीति तैर्वधिष्यामहे रिपून्। स च तैर्याचितोऽस्थीनि यत्नादृषिवरस्तदा॥<br><br>2914: प्राणत्यागं कुरुश्रेष्ठ चकारैवाविचारयन्। स लोकानक्षयान् प्राप्तो देवप्रियकरस्तदा॥<br><br>2915: तस्यास्थिभिरथो शक्रः समप्रहृष्टमनास्तदा। कारयामास दिव्यानि नानाप्रहरणानि च॥<br><br>2916: गदावज्राणि चक्राणि गुरून् दण्डांश्च पुष्कलान्। स हि तीव्रण तपसा सम्भृतः परमर्षिणा॥<br><br>2917: प्रजापतिसुतेनाथ भृगुणा लोकभावनः। अतिकायः स तेजस्वी लोकसारो विनिर्मितः.॥<br><br>2918: जज्ञे शैलगुरुः प्रांशुर्महिम्ना प्रथितः प्रभुः। नित्यमुद्विजते चास्य तेजसः पाकशासनः॥<br><br>2919: तेन वज्रेण भगवान् मन्त्रयुक्तेन भारत। भृशं क्रोधविसृष्टेन ब्रह्मतेजोद्भवेन च॥<br><br>2920: दैत्यदानववीराणां जघान नवतीनव। अथ काले व्यतिक्रान्ते महत्यतिभयंकारे॥<br><br>2921: अनावृष्टिरनुप्राप्ता राजन् द्वादशवार्षिकी। तस्यां द्वादशवार्षिक्यामनावृष्ट्यां महर्षयः॥<br><br>2922: वृत्यर्थं प्राद्रवन् राजन् क्षुधार्ताः सर्वतोदिशम्। दिग्भ्यस्तान् प्रद्रुतान् दृष्ट्वा मुनिः सारस्वतस्तदा॥<br><br>2923: गमनाय मतिं चक्रे तं प्रोवाच सरस्वती। न गन्तव्यमितः पुत्र तवाहारमहं सदा॥<br><br>2924: दास्यामि मत्स्यप्रवरानुष्यतागिह भारत। इत्युक्तस्तर्पयामास स पितॄन् देवतास्तथा॥<br><br>2925: आहारमकरोन्नित्यं प्राणान् वेदांश्च धारयन्। अथ तस्यामनावृष्ट्यामतीतायां महर्षयः॥<br><br>2926: अन्योन्यं परिपप्रच्छुः पुनः स्वाध्यायकारणात्। तेषां क्षुधापरीतानां नष्टा वेदाऽभिधावताम्॥<br><br>2927: सर्वेषामेव राजेन्द्र न कश्चित् प्रतिभानवान्। अथ कश्चिदृषिस्तेषां सारस्वतमुपेयिवान्॥<br><br>2928: कुर्वाणं संशितात्मानं स्वाध्यायमृषिसत्तमम्। स गत्वाऽऽचष्ट तेभ्यश्च सारस्वतमतिप्रभम्॥<br><br>2929: स्वाध्यायममरप्रख्यं कुर्वाणं विजने वने। ततः सर्वे समाजग्मुस्तत्र राजन् महर्षयः॥<br><br>2930: सारस्वतं मुनिश्रेष्ठमिदमूचुः समागताः। अस्मानध्यापयस्वेति तानुवाच ततो मुनिः॥<br><br>2931: शिष्यत्वमुपगच्छध्वं विधिवद्धि ममेत्युत। तत्राब्रुवन् मुनिगणा बालस्त्वमसि पुत्रक॥<br><br>2932: स तानाह न मे धर्मो नश्येदिति पुनर्मुनीन्। यो ह्यधर्मेण वै ब्रूयाद् गृह्णीयाद् योऽप्यधर्मतः॥<br><br>2933: हीयेतां तावुभौ क्षिप्तं स्यातां वा वैरिणावुभौ। न हायनैर्न पलितैर्न वित्तेन न बन्धुभिः॥<br><br>2934: ऋषयश्चक्रिरे धर्म योऽनूचानः स नो महान्। एतच्छ्रुत्वा वचस्तस्य मुनयस्ते विधानतः॥<br><br>2935: तस्माद् वेदाननुप्राप्य पुनधर्मं प्रचक्रिरे। षष्टिर्मुनिसहस्राणि शिष्यत्वं प्रतिपेदिरे॥<br><br>2936: सारस्वतस्य विप्रर्वेदस्वाध्यायकारणात्। मुष्टिं मुष्टिं ततः सर्वे दर्भाणां ते छुपाहरन्। तस्यासनार्थं विप्र लस्यापि वशे स्थिताः॥<br><br>2937: तत्रापि दत्त्वा वसु रौहिणेयो महाबल: केशवपूर्वजोऽथ। जगाम तीर्थं मुदितः क्रमेण ख्यातं महद् वृद्धकन्या स्म यत्र॥<br><br>2938: जनमेजय उवाच कथं कुमारी भगवंस्तपोयुक्ता ह्यभूत् पुरा। किमर्थं च तपस्तेपे को वास्या नियमोऽभवत्॥<br><br>2939: सुदुष्करमिदं ब्रह्मंस्त्वत्त: श्रुतमनुत्तमम्। आख्याहि तत्त्वमखिलं यथा तपसि सा स्थिता॥<br><br>2940: वैशम्पायन उवाच ऋषिरासीन्महावीर्यः कुणिर्गो महायशाः। स तप्त्वा विपुलं राजस्तपो वै तपतां वरः॥<br><br>2941: मनसाऽथ सुतां सुभुं समुत्पादितवान् विभुः। तां च दृष्ट्वा मुनिः प्रीतः कुणिर्गों महायशाः॥<br><br>2942: जगाम त्रिदिवं राजन् संत्यज्येह कलेवरम्। सुभूः सा ह्यथ कल्याणी पुण्डीरीकनिभेक्षणा॥<br><br>2943: महता तपसोग्रेण कृत्वाऽऽश्रममनिन्दिता। उपवासैः पूजयन्ती पितॄन् देवांश्च सा पुरा॥<br><br>2944: तस्यास्तु तपसोग्रेण महान् कालोऽत्यगानृप। सा पित्रा दीयमानापि तत्र नैच्छदनिन्दिता॥<br><br>2945: आत्मनः सदृशं सा तु भर्तारं नान्वपश्यत। ततः सा तपसोगेण पीडयित्वाऽऽत्मनस्तनुम्॥<br><br>2946: पितृदेवार्चनरता बभूव विजने वने। साऽऽत्मानं मन्यमानापि कृतकृत्यं श्रमान्विता॥<br><br>2947: वार्धकेन च राजेन्द्र तपसा चैव कर्शिता। सा नाशकद् यदा गन्तुं पदात् पदमपि स्वयम्॥<br><br>2948: मोक्तुकामां तु तां दृष्ट्वा शरीरं नारदोऽब्रवीत्॥<br><br>2949: असंस्कृतायाः कन्यायाः कुतो लोकास्तवानघे। एवं तु श्रुतमस्माभिर्देवलोके महाव्रते॥<br><br>2950: तपः परमकं प्राप्तं न तु लोकास्त्वया जिताः। तन्नारदवचः श्रुत्वा साब्रवीदृषिसंसदि॥<br><br>2951: तपसोऽर्धं प्रयच्छामि पाणिग्राहस्य सत्तम। इत्युक्ते चास्या जग्राह पाणिं गालवसम्भवः॥<br><br>2952: ऋषिः प्राक् शृङ्गवान्नाम समयं चेममब्रवीत्। समयेन तवाद्याहं पाणिं स्प्रक्ष्यामि शोभने॥<br><br>2953: योकगनं वस्त्वयं त्वया सह मयेति ह। तथेति सा प्रतिश्रुत्य तस्मै पाणिं ददौ तदा॥<br><br>2954: यथादृष्टेन विधिना हुत्वा चाग्निं विधानतः। चक्रे च पाणिग्रहणं तस्योद्वाहं च गालविः॥<br><br>2955: सा रात्रावभवद् राजंस्तरुणी वरवर्णिनी। दिव्याभरणवस्त्रा च दिव्यगन्धानुलेपना॥<br><br>2956: तां दृष्ट्वा गालविः प्रीतो दीपयन्तीमिव श्रिया। उवास च क्षपामेकां प्रभाते साऽब्रवीच तम्॥<br><br>2957: यस्त्वया समया विप्र कृतो मे तपतां वर। तेनोषितास्मि भद्रं ते स्वस्ति तेऽस्तु व्रजाम्यहम्॥<br><br>2958: सा निर्गताऽब्रवीद् भूयो योऽस्मिंस्तीर्थे समाहितः। वसन्ते रजनीमेकां तर्पयित्वा दिवौकसः॥<br><br>2959: चत्वारिंशतमष्टौ च द्वौ चाष्टौ सम्यगाचरेत्। यो ब्रह्मचर्य वर्षाणि फलं तस्य. लभेत सः॥<br><br>2960: एवमुक्त्वा तत: साध्वी देहं त्यक्त्वा दिवं गता। ऋषिरप्यभवद् दीनस्तस्या रूपं विचिन्तयन्॥<br><br>2961: समयेन तपोऽर्धं त कृच्छ्रात् प्रतिगृहीतवान्। साधयित्वा तदाऽऽत्मानं तस्याः स गतिमन्वियात्। । २४ दुःखितो भरतश्रेष्ठ तस्या रूपबलात्कृतः। एतत्ते वृद्धकन्याया व्याख्यातं चरितं महत्॥<br><br>2962: तथैव ब्रह्मचर्यं च स्वर्गस्य च गतिः शुभा। तत्रस्थश्चापि शुश्राव हतं शल्यं हलायुधः॥<br><br>2963: तत्रापि दत्त्वा दानानि द्विजातिभ्यः परंतपः। शुश्राव शल्यं संग्रामे निहतं पाण्डवैस्तदा॥<br><br>2964: समन्तपञ्चकद्वारात् ततो निष्क्रम्य माधवः। पप्रच्छर्षिगणान् रामः कुरुक्षेत्रस्य यत् फलम्॥<br><br>2965: ते पृष्टा यदुसिंहेन कुरुक्षेत्रफलं विभो। समाचख्युर्महात्मानस्तस्मै सर्वं यथातथम्॥<br><br>2966: ऋषय ऊचुः पजापतेरुत्तरवेदिरुच्यते सनातनं राम समन्तपञ्चकम्। समीजिरे यत्र पुरा दिवौकसो वरेण सत्रेण महावरप्रदाः॥<br><br>2967: पुरा च राजर्षिवरेण धीमता बहूनि वर्षाण्यमितेन तेजसा। प्रकृष्टमेतत् कुरुणा महात्मना ततः कुरुक्षेत्रमितीह पप्रथे॥<br><br>2968: राम उवाच किमर्थं कुरूणां कृष्टं क्षेत्रमेतन्महात्मना। एतदिच्छाम्यहं श्रोतुं कथ्यमानं तपोधनाः॥<br><br>2969: ऋषय ऊचुः पुरा किल कुरुं राम कर्षन्त सततोत्थितम्। अभ्येत्य शक्रस्त्रिदिवात् पर्यपृच्छत कारणम्॥<br><br>2970: इन्द्र उवाच किमिदं वर्तते राजन् प्रयत्नेन परेण च। राजर्षे किमभिप्रेत्य येनेयं कृष्यते क्षितिः॥<br><br>2971: कुरुरुवाच इह ये पुरुषाः क्षेत्रे मरिष्यन्ति शतक्रतो। ते गमिष्यन्ति सुकृताँल्लोकान् पापविवर्जितान्॥<br><br>2972: अवहस्य ततः शक्रो जगाम त्रिदिवं पुनः। राजर्षिरप्यनिर्विण्णः कर्षत्येव वसुधराम्॥<br><br>2973: आगम्यागम्य चैवेनं भूयोभूयोऽवहस्य च। शतक्रतुरनिर्विण्णं पृष्ट्वा पृष्ट्वा जगाम ह॥<br><br>2974: यदा तु तपसोगेण चकर्ष वसुधां नृपः। ततः शक्रोऽब्रवीद् देवान् राजर्षेर्यचिकीर्षितम्॥<br><br>2975: एतच्छ्रुत्वाब्रुवन् देवाः सहस्राक्षमिदं वचः। अस्माननिष्ट्वा क्रतुभिर्भागो नो न भविष्यति॥<br><br>2976: आगम्य च ततः शक्रस्तदा राजर्षिमब्रवीत्। अलं खेदेन भवतः क्रियतां वचनं मम॥<br><br>2977: मानवा ये निराहारा देहं त्यक्ष्यन्तन्द्रिताः। युधि वा निहता: सम्यगपि तिर्यग्गता नृप॥<br><br>2978: ते स्वर्गभाजो राजेन्द्र भविष्यन्ति महामते। तथास्त्विति ततो राजा कुरुः शक्रमुवाच ह। । ॥<br><br>2979: ततस्तमभ्यनुज्ञाप्य प्रहष्टेनान्तरात्मना। जगाम त्रिदिवं भूयः क्षिप्रं बलनिषूदनः॥<br><br>2980: एवमेदतद् यदुश्रेष्ठं कृष्टं राजर्षिणा पुरा। शक्रेण चाभ्यनुज्ञातं ब्रह्माद्यैश्च सुरैस्तथा॥<br><br>2981: नातः परतरं पुण्यं भूमेः स्थानं भविष्यति। इह तप्स्यन्ति ये केचित्तपः परमकं नरा॥<br><br>2982: देहत्यागेन ते सर्वे यास्यन्ति ब्रह्मणः क्षयम्। ये पुनः पुण्यभाजो वै दानं दास्यन्ति मानवाः॥<br><br>2983: तेषां सहस्रगुणितं भविष्यत्यचिरेण वै। ये चेह नित्यं मनुजा निवत्स्यन्ति शुभैषिणः॥<br><br>2984: यमस्य विषयं ते तु न द्रक्ष्यन्ति कदाचन। यक्ष्यन्ति ये च क्रतुभिर्महद्भिर्मनुजेश्वराः॥<br><br>2985: तेषां त्रिविष्टपे वासो यावद्भूमिर्धरिष्यति। अपि चात्र स्वयं शक्रो जगौ गाथां सुराधिपः॥<br><br>2986: कुरुक्षेत्रनिबद्धां वै तां शृणुष्व हलायुध। पांसवोऽपि कुरुक्षेत्राद् वायुना समुदीरिताः। अपि दुष्कृतकर्माणं नयन्ति परमां गतिम्॥<br><br>2987: सुरर्षभा ब्राह्मणसत्तमाश्च तथा नृगाद्या नरदेवमुख्याः। इष्ट्वा महाहैः क्रतुभिर्नृसिंहा संत्यज्य देहान् सुगति प्रपन्नाः॥<br><br>2988: तरन्तुकारन्तुकयोर्यदन्तरं रामह्रदानां च मचक्रुकस्य च। एतत् कुरुक्षेत्रसमन्तपञ्चक प्रजापतेरुत्तरवेदिरुच्यते॥<br><br>2989: शिवं महापुण्यमिदं दिवौकसां सुसम्मतं सर्वगुणैः समन्वितम्। अतश्च सर्वे निहता नृपा रणे यास्यन्ति पुण्यां गतिमक्षयां सदा॥<br><br>2990: इत्युवाच स्वयं शक्रः सह ब्रह्मादिभिस्तदा। तचानुमोदितं सर्वं ब्रह्मविष्णुमहेश्वरैः॥<br><br>2991: वैशम्पायन उवाच कुरुक्षेत्रं ततो दृष्ट्वा दत्त्वा दायांश्च सात्वतः। आश्रमं सुमहद् दिव्यमगमजनमेजय॥<br><br>2992: मधूराम्रवणोपेतं प्लक्षन्यग्रोधसंकुलम्। चिरबिल्वयुतं पुण्यं पनसार्जुनसंकुलम्॥<br><br>2993: तं दृष्ट्वा यादवश्रेष्ठः प्रवरं पुण्यलक्षणम्। पप्रच्छ तानृषीन् सर्वान् कस्याश्रमवरस्त्वयम्॥<br><br>2994: ते तु सर्वे महात्मानमूचु राजन् हालयुधम्। शृणु विस्तरशो राम यस्यायं पूर्वमाश्रमः॥<br><br>2995: अत्र विष्णुः पुरा देवस्तप्तवांस्तप उत्तमम्। अत्रास्य विधिवद् यज्ञाः सर्वे वृत्ताः सनातनाः॥<br><br>2996: अत्रैव ब्राह्मणी सिद्धा कौमारब्रह्मचारिणी। योगयुक्ता दिवं याता तप:सिद्धा तपस्विनी॥<br><br>2997: बभूव श्रीमती राजशाण्डिल्यस्य महात्मनः। सुता धृतव्रता साध्वी नियता ब्रह्मचारिणी॥<br><br>2998: सा तु तत्त्वा तपो घोरं दुश्चरं स्त्रीजनेन ह। गता स्वर्ग महाभागा देवब्राह्मणपूजिता॥<br><br>2999: श्रुत्वा ऋषीणां वचनमाश्रमं तं जगाम ह। ऋषींस्तानभिवाद्याथ पार्श्वे हिमवतोऽच्युतः॥<br><br>3000: संध्याकार्याणि सर्वाणि निर्वारुरुहेऽचलम्। नातिदूरं ततो गत्वा नगं तालध्वजो बली॥<br><br>3001: पुण्यं तीर्थवरं दृष्ट्वा विस्मयं परमं गतः। प्रभावं च सरस्वत्याः प्लक्षप्रस्रवणं बलः॥<br><br>3002: सम्प्राप्तः कारपवनं प्रवरं तीर्थमुत्तमम्। हलायुधस्तत्र चापि दत्त्वा दानं महाबलः॥<br><br>3003: आप्लुतः सलिले पुण्ये सुशीते विमले शुचौ। संतर्पयामास पितॄन् देवांश्च रणदुर्मदः॥<br><br>3004: तत्रोष्यैकां त रजनी यतिभिर्ब्राह्मणैः सह। मित्रावरुणयोः पुण्यं जगामाश्रममच्युतः॥<br><br>3005: इन्द्रोऽग्निरर्यमा चैव यत्र प्राक् प्रीतिमाप्नुवन्। तं देशं कारपवनाद् यमुनायां जगाम ह॥<br><br>3006: स्नात्वा तत्र च धर्मात्मा परां प्रीतिमवाप्य च। ऋषिभिश्चैव सिद्धैश्च सहितो वै महाबलः॥<br><br>3007: उपविष्टः कथाः शुभ्राः शुश्राव यदुपुङ्गवः। तथा तु तिष्ठतां तेषां नारदो भगवानृषिः॥<br><br>3008: आजगामाथ तं देशं यत्र रामो व्यवस्थितः। जटामण्डलसंवीत: स्वर्णचीरो महातपाः॥<br><br>3009: हेमदण्डधरो राजन् कमण्डलुधरस्तथा। कच्छपी सुखशब्दां तां गृह्य वीणां मनोरमाम्॥<br><br>3010: नृत्ये गीते च कुशलो देवब्राह्मणपूजितः। प्रकर्ता कलहानां च नित्यं च कलहप्रियः॥<br><br>3011: तं देशमदमद् यत्र श्रीमान् रामो व्यवस्थितः। प्रत्युत्थाय च तं सम्यक् पूजयित्वा यतव्रतम्॥<br><br>3012: देवर्षि पर्यपृच्छत् स यथा वृत्तं कुरून् प्रति। ततोऽस्याकथयद् राजन् नारदः सर्वधर्मवित्॥<br><br>3013: सर्वमेतद् यथावृत्तमतीव कुरुसंक्षयम्। ततोऽब्रवीद् रौहिणेयो नारदं दीनया गिरा॥<br><br>3014: किमवस्थं तु तत् क्षत्रं ये तु तत्राभवन् नृपाः। श्रुतमेतन्मया पूर्वं सर्वमेव तपोधन॥<br><br>3015: विस्तरश्रवणे जातं कौतूहलमतीव मे। नारद उवाच पूर्वमेव हतो भीष्मो द्रोणः सिन्धुपतिस्तथा॥<br><br>3016: हतो वैकर्तनः कर्णः पुत्राश्चास्य महारथाः। भूरिश्रवा रौहिणेय मद्रराजश्च वीर्यवान्॥<br><br>3017: एते चान्ये च बहवस्तत्र तत्र महाबलाः। प्रियान् प्राणान् परित्यज्य जयार्थं कौरवस्य वै॥<br><br>3018: राजानो राजपुत्राश्च समरेष्वनिवर्तिनः। अहतांस्तु महाबाहो शृणु मे तत्र माधव॥<br><br>3019: धार्तराष्ट्रबले शेषास्त्रयः समितिमर्दनाः। कृपश्च कृतवर्मा च द्रोणपुत्रश्च वीर्यवान्॥<br><br>3020: तेऽपि वै विद्रुता राम दिशो दश भयात् तदा। दुर्योधने हते शल्ये विदुतेषु कृपादिषु॥<br><br>3021: ह्रदं द्वैपायनं नाम विवेश भृशदुःखितः। शयानं धार्तराष्ट्रं तु सलिले स्तम्भिते तदा॥<br><br>3022: पाण्डवाः सह कृष्णेन वाग्भिरुयाभिरादयन्। उत्थितः स ह्रदाद् स तुद्यमानो बलवान् वाग्मी रामसमन्ततः॥<br><br>3023: वीरः प्रगृह्य महतीं गदाम्। स चाप्युपगतो योद्धं भीमेन सह साम्प्रतम्॥<br><br>3024: भविष्यति तयोरा युद्धं राम सुदारुणम्। यदि कौतूहलं तेऽस्ति व्रज माधव मा चिरम्। पश्य युद्धं महाघोरं शिष्ययोर्यदि मन्यसे॥<br><br>3025: वैशम्पायन उवाच नारदस्य वचः श्रुत्वा तानभ्यर्च्य द्विजर्षभान्। सर्वान् विसर्जयामास ये तेनाभ्यागताः सह॥<br><br>3026: गम्यतां द्वारकां चेति सोऽन्वशादनुयायिनः। सोऽवतीर्याचलश्रेष्ठात् प्लक्षप्रस्रवणाच्छुभात्॥<br><br>3027: ततः प्रीतमना रामः श्रुत्वा तीर्थफलं महत्। विप्राणां संनिधौ श्लोकमगायदिममच्युतः॥<br><br>3028: सरस्वतीवाससमा कुतो रतिः सरस्वतीवाससमाः कुतो गुणाः। सरस्वतीं प्राप्य दिवं गता जनाः सदा स्मरिष्यन्ति नदीं सरस्वतीम्॥<br><br>3029: सरस्वती सर्वनदीषु पुण्या सरस्वती लोकशुभावहा सदा। सरस्वतीं प्राप्य जनाः सुदुष्कृतं सदा न शोचन्ति परत्र चेह च॥<br><br>3030: ततो मुहुर्मुहुः प्रीत्या प्रेक्षमाण: सरस्वतीम्। हयैर्युक्तं रथं शुभ्रमातिष्ठत परंतपः॥<br><br>3031: स शीघ्रगामिना तेन रथेन यदुपुङ्गवः। दिदृक्षुरभिसम्प्राप्तः शिष्ययुद्धमुपस्थितम्॥<br><br>3032: वैशम्पायन उवाच एवं तदभवद् युद्धं तुमुलं जनमेजय। यत्र दुःखान्वितो राजा धृतराष्ट्रोऽब्रवीदिदम्॥<br><br>3033: धृतराष्ट्र उवाच रामं संनिहितं दृष्ट्वा गदायुद्ध उपस्थिते। मम पुत्रः कथं भीम प्रत्ययुध्यत संजय॥<br><br>3034: संजय उवाच रामसांनिध्यमासाद्य पुत्रो दुर्योधनस्तव। युद्धकामो महाबाहुः समहष्यत वीर्यवान्॥<br><br>3035: दृष्टवा लागलिनं राजा प्रत्युत्थाय च भारत। प्रीत्या परमया युक्तः समभ्यर्च्य यथाविधि॥<br><br>3036: आसनं च ददौ तस्मै पर्यपृच्छदनामयम्। ततो युधिष्ठरं रामो वाक्यमेतदुवाच ह॥<br><br>3037: मधुरं धर्मसंयुक्तं शूराणां हितमेव च। मया श्रुतं कथयतामृषीणां राजसत्तम॥<br><br>3038: कुरुक्षेत्रं परं पुण्यं पावनं स्वर्गमेव च। दैवतैऋषिभिर्जुष्टं ब्राह्मणैश्च महात्मभिः॥<br><br>3039: तत्र वै योत्स्यमाना य देहं त्यक्ष्यन्ति मानवाः। तेषां स्वर्गे ध्रुवो वासः शक्रेण सह मारिष॥<br><br>3040: तस्मात् समन्तपञ्चकमितो याम द्रुतं नृप। प्रथितोत्तरवेदी सा देवलोके प्रजापतेः॥<br><br>3041: तस्मिन् महापुण्यतमे त्रैलोक्यस्य सनातने। संग्रामे निधनं प्राप्य ध्रुवं स्वर्गे भविष्यति॥<br><br>3042: तथेत्युक्त्वा महाराज कुन्तीपुत्रो युधिष्ठिरः। समन्तपञ्चकं वीरः प्रायादभिमुखः प्रभुः॥<br><br>3043: ततो दुर्योधनो राजा प्रगृह्य महतीं गदाम्। पद्भ्यामपर्षी द्युतिमानगच्छत् पाण्डवैः सह। १२। । तथाऽऽयान्तं गदाहस्तं वर्मणा चापि दंशितम्। अन्तरिक्षचरा देवाः साधु साध्वित्यपूजयन्॥<br><br>3044: वातिकाचारणा ये तु दृष्ट्वा ते हर्षमागताः। स पाण्डवैः परिवृतः कुरुराजस्तवात्मजः॥<br><br>3045: मत्तस्येव गजेन्द्रस्य गतिमास्थाय सोऽव्रजत्। ततः शङ्खनिनादेन भेरीणां च महास्वनैः॥<br><br>3046: सिंहनादैश्च शूराणां दिशः सर्वाः प्रपूरिताः। ततस्ते तु कुरुक्षेत्रं प्राप्ता नरवरोत्तमाः॥<br><br>3047: प्रतीच्यभिमुखं देशं यथोद्दिष्टं सुतेन ते। दक्षिणेन सरस्वत्याः स्वयनं तीर्थमुत्तमम्॥<br><br>3048: तस्मिन् देशे त्वनिरिणे ते तु युद्धमरोचयन्। ततो भीमो महाकोटिं गदां गृह्याथ वर्मभृत्॥<br><br>3049: बिभ्रद्रूपं महाराज सदृशं हि गरुत्मतः। अवबद्धशिरस्त्राणः संख्ये काञ्चनवर्मभृत्॥<br><br>3050: रराज राजन् पुत्रस्ते काञ्चनः शैलराडिव। वर्मभ्यां संयतौ वीरौ भीमदुर्योधनावुभौ॥<br><br>3051: संयुगे च प्रकाशेते संरब्धाविव कुञ्जरौ। रणमण्डलमध्यस्थौ भ्रातरौ तौ नरर्षभौ॥<br><br>3052: अशोभेतां महाराज चन्द्रसूर्याविवोदितौ। तावन्योन्यं निरीक्षेतां क्रुद्धाविव महाद्विपौ॥<br><br>3053: दहन्तौ लोचनौ राजन् परस्परवधैषिणौ। सम्प्रहृष्टमना राजन् गदामादाय कौरवः॥<br><br>3054: सृक्किणी संलिहन् राजन् क्रोधरक्तेक्षणः श्वसन्। ततो दुर्योधनो राजन् गदामादाय वीर्यवान्॥<br><br>3055: भीमसेनमभिप्रेक्ष्य गजो गजमिवाह्वयत्। अद्रिसारमयीं भीमस्तथैवादाय वीर्यवान्॥<br><br>3056: आह्वयामास नृपति सिंह सिंहो यथा वने। तावुद्यतगदापाणी दुर्योधनवृकोदरौ॥<br><br>3057: संयुगे च प्रकाशेतां गिरी सशिखराविव। तावुभौ समतिक्रुद्धावुभौ भीमपराक्रमौ॥<br><br>3058: उभौ शिष्यौ गदायुद्धे रौहिणेयस्य धीमतः। उभौ सदृशकर्माणौ यमवासवयोरिव॥<br><br>3059: तथा सदृशकर्माणौ वरुणस्य महाबलौ। वासुदेवस्य रामस्य तथा वैश्रवणस्य च॥<br><br>3060: सदृशौ तौ महाराज मधुकैटभयोर्युधि। उभौ सदृशकर्माणौ तथा सुन्दोपसुन्दयोः॥<br><br>3061: रामरावणयोश्चैव वालिसुग्रीवयोस्तथा। तथैव कालस्य समौ मृत्योश्चैव परंतपौ॥<br><br>3062: अन्योन्यमभिधावन्तौ मत्ताविव महाद्विपौ। वासितासंगमे दृप्तौ शरदीव मदोत्कटौ॥<br><br>3063: उभौ क्रोधविषं दीप्तं वमन्तावुरगाविव। अन्योन्यमभिसंरब्धौ प्रेक्षमाणावरिंदमौ॥<br><br>3064: उभौ भरतशार्दूलौ विक्रमेण समन्वितौ। सिंहाविव दुराधर्षों गदायुद्धविशारदौ॥<br><br>3065: नखदंष्ट्रायुधौ वीरौ व्याघ्राविव दुरुत्सहौ। प्रजासंहरणे क्षुब्धौ समुद्राविव दुस्तरौ॥<br><br>3066: लोहिताङ्गाविव क्रुद्धो प्रतपन्तौ महारथौ। पूर्वपश्चिमजौ मेघौ प्रेक्षमाणावरिंदमौ॥<br><br>3067: गर्जमानौ सुविषमं क्षरन्तौ प्रादृषीव हि। रश्मियुक्तौ महात्मानौ दीप्तिमन्तौ महाबलौ॥<br><br>3068: ददृशाते कुरुश्रेष्ठौ कालसूर्याविवोदितौ। व्याघ्राविव सुसंरब्धौ गर्जन्ताविव तोयदौ॥<br><br>3069: जहषाते महाबाहू सिंहकेसरिणाविवा जगाविव सुसंरब्धौ ज्वलिताविव पावकौ॥<br><br>3070: ददृशाते महात्मानौ सशृङ्गाविव पर्वतौ। रोषात् प्रस्फुरमाणोष्ठौ निरीक्षन्तौ परस्परम्॥<br><br>3071: तौ समेतौ महात्मानौ गदाहस्तौ नरोत्तमौ। उभौ परमसंहृष्टावुभौ परमसम्मतौ॥<br><br>3072: सदश्वाविव हेषन्तौ बृहन्ताविव कुञ्जरौ। वृषभाविव गर्जन्तौ दुर्योधनवृकोदरौ॥<br><br>3073: दैत्याविव बलोन्मत्तौ रेजतुस्तौ नरोत्तमौ। ततो दुर्योधनो राजन्निदमाह युधिष्ठिरम्॥<br><br>3074: भ्रातृभिः संहितं चैव कृष्णेन च महात्मना। रामेणामितवीर्येण वाक्यं शौटीर्यसम्मतम्॥<br><br>3075: केकयैः सृञ्जयैर्दृप्तं पञ्चालैश्च महात्मभिः । इदं व्यवसितं युद्धं मम भीमस्य चोभयोः॥<br><br>3076: उपोपविष्टाः पश्यध्वं सहितैनूपपुङ्गवैः। श्रुत्वा दुर्योधनवचः प्रत्यपद्यन्त तत्तथा॥<br><br>3077: ततः समुपविष्टं तत् सुमहद्रजमण्डलम्। विराजमानं ददृशे दिवीवादित्यमण्डलम्॥<br><br>3078: तेषां मध्ये महाबाहुः श्रीमान् केशवपूर्वजः। उपविष्टो महाराज पूज्यमानः समन्ततः॥<br><br>3079: शुशुभे राजमध्यस्थो नीलवासाः सितप्रभः। नक्षत्रैरिव सम्पूर्णो वृतो निशि निशाकरः॥<br><br>3080: तौ तथा तु महाराज गदाहस्तौ सुदुःसहौ। अन्योन्यं वाग्भिरुग्राभिस्तक्षमाणौ व्यवस्थितौ॥<br><br>3081: अप्रियाणि ततोऽन्योन्यमुक्त्वा तौ कुरुसत्तमौ। उदीक्षन्तौ स्थितौ तत्र वृत्रशक्रौ यथाऽऽहवे॥<br><br>3082: वैशम्पायन उवाच ततो वाग्युद्धमभवत् तुमुलं जनमेजय। यत्र दुःखान्वितो राजा धृतराष्ट्रोऽब्रवीदिदम्॥<br><br>3083: एकादशचमूभर्ता यज्ञ पुत्रो ममानघ॥<br><br>3084: आज्ञाप्य सर्वान् नृपतीन् भुक्त्वा चेमां वसुंधराम्। गदामादाय वेगेन पदातिः प्रस्थितो रणे॥<br><br>3085: भूत्वा हि जगतो नाथो ह्यनाथ इव मे सुतः। गदामुद्यम्य यो याति किमन्यद् भागधेयतः॥<br><br>3086: अहो दुःखं महत् प्राप्तं पुत्रेण मम संजय। एवमुक्त्वा स दुःखार्तो विरराम जनाधिपः॥<br><br>3087: संजय उवाच स मेधनिनदो हर्षानिनदनिव गोवृषः। आजुहाव तदा पार्थं युद्धाय युधि वीर्यवान्॥<br><br>3088: भीममाह्वायाने तु कुरुराजे महात्मानि। प्रादुरासन् सुघोराणि रूपाणि विविधान्युत॥<br><br>3089: ववुर्वाताः सनिर्घाताः पांशुवर्षं पपात च। बभूवुश्च दिशः सर्वास्तिमिरेण समावृताः॥<br><br>3090: महास्वनाः सुनिर्वातास्तुमुला लोमहर्षणा। पेतुस्तथोल्काः शतशः स्फोटयन्त्यो नभस्तलात्॥<br><br>3091: राहुश्चाग्रसदादित्यमपर्वणि विशाम्पते। चकम्पे च महाकम्पं पृथिवी सवनदुमा॥<br><br>3092: दीप्ताश्च वातः प्रवर्नीचैः शर्करकर्षिणः। गिरीणां शिखराण्येव न्यपतन्त महीतले॥<br><br>3093: मृगा बहुविधाकाराः सम्पतन्ति दिशो दश। दीप्ताः शिवाश्चाप्यनदन् घोररूपाः सुदारुणाः॥<br><br>3094: निर्घाताश्च महाघोरा बभूवुर्लोमहर्षणाः। दीप्तायां दिशि राजेन्द्र मृगाश्चाशुभवेदिनः॥<br><br>3095: उदपानगताश्चापो व्यवर्धन्त समन्ततः। अशरीरा महानादाः श्रूयन्ते स्म तदा नृप॥<br><br>3096: एवमादीनि दृष्ट्वाऽऽथ निमित्तानि वृकोदरः। उवाच भ्रातरः ज्येष्ठं धर्मराज युधिष्ठिरम्॥<br><br>3097: नैष शक्तो रणे जेतुं मन्दात्मा मां सुयोधनः। अद्य क्रोधं विमोक्ष्यामि निगूढं हृदये चिरम्॥<br><br>3098: सुयोधने कौरवेन्द्रे खाण्डवेऽग्निमिवार्जुनः। शल्यमद्योद्धरिष्यामि तव पाण्डव हृच्छयम्॥<br><br>3099: निहत्य गदया पापमिमं कुरुकुलाधमम्। अद्य कीर्तिमयीं मालां प्रतिमोक्ष्याम्यहं त्वयि॥<br><br>3100: हत्वेमं पापकर्माणं गदया रणमूर्धनि। अद्यास्य शतधा देहं भिनद्मि गदयाऽनया॥<br><br>3101: नायं प्रवेष्टा नगरं पुनर्वारणसाह्वयम्। सर्पोत्सर्गस्य शयने विषदानस्य भोजने। ॥<br><br>3102: प्रमाणकोट्यां पातस्य दाहस्य जतुवेश्मनि। सभायामवहासस्य सर्वस्वहरणस्य च॥<br><br>3103: वर्षमज्ञातवासस्य वनवासस्य चानघ। अद्यान्तमेषां दुःखानां गन्ताहं भरतर्षभ। ॥<br><br>3104: एकाह्रा विनिहत्येमं भविष्याम्यात्मनोऽनृणः। अद्यायुर्धार्तराष्ट्रस्य दुर्मतेरकृतात्मनः॥<br><br>3105: समाप्तं भरतश्रेष्ठ मातापित्रोश्च दर्शनम्। अद्य सौख्यं तु राजेन्द्र कुरुराजस्य दुर्मतेः॥<br><br>3106: समाप्तं च महाराज नारीणां दर्शनं पुनः । अद्यायं कुरुराजस्य शान्तनोः कुलपांसनः॥<br><br>3107: प्राणान् श्रियं च राज्यं च त्यक्त्वा शेष्यति भूतले। राजा च धृतराष्ट्रोऽद्य श्रुत्वा पुत्रं निपातितम्॥<br><br>3108: स्मरिष्यत्यशुभं कर्म यत्तच्छकुनिबुद्धिजम्। इत्युक्त्वा राजशार्दूल गदामादाय वीर्यवान्। ॥<br><br>3109: अभ्यतिष्ठत युद्धाय शक्रो वृत्रमिवाह्वयन्। तमुद्यतगदं दृष्ट्वा कैलासमिव शृङ्गिणम्॥<br><br>3110: भीमसेनः पुनः क्रुद्धो दुर्योधनमुवाच ह। राज्ञश्च धृतराष्ट्रस्य तथा त्वमपि चात्मनः॥<br><br>3111: स्पर तद् दुष्कृतं कर्म यद् वृत्तं वारणावते। द्रौपदी च परिविष्टा सभामध्ये रजस्वला॥<br><br>3112: द्यूते न वञ्चितो राजा यत् त्वया सौबलेन च। वने दुःखं च यत् प्राप्तमस्माभिस्त्वत्कृतं महत्॥<br><br>3113: विराटनगरे चैव योन्यन्तरगतैरिव। तत् सर्वं पातयाम्यद्य दिष्ट्या दृष्टोऽसि दुर्मति॥<br><br>3114: त्वकृतेऽसौ हतः शेते शरतल्पे प्रतापवान्। गाङ्गेयो रथिनां श्रेष्ठो निहतो याज्ञसेनिना॥<br><br>3115: हतो द्रोणश्च कर्णश्च तथा शल्यः प्रतापवान्। वैराग्नेरादिकर्तासौ शकुनिः सौबलो हतः॥<br><br>3116: प्रातिकामी तथा पापो द्रौपद्याः कुशकृद्धतः। भ्रातरस्ते हताः सर्वे शूरा विक्रान्तयोधिनः॥<br><br>3117: एते चान्ये च बहवो निहतास्त्वत्कृते नृपाः। त्वामद्य निहनिष्यामि गदया नात्र संशयः॥<br><br>3118: इत्येवमुचै राजेन्द्र भाषमाणं वृकोदरम्। उवाच गतभी राजन् पुत्रस्ते सत्यविक्रमः॥<br><br>3119: किं कत्थनेन बहुना युध्यस्व त्वं वृकोदर। अद्य तेऽहं विनेष्यामि युद्धश्रद्धां कुलाधम॥<br><br>3120: न हि दुर्योधनः क्षुद्र केनचित् त्वद्विधेन वै। शक्यस्त्रासयितुं वाचां यथाऽन्यः प्राकृतो नरः॥<br><br>3121: चिरकालेप्सितं दिष्ट्या हृदयस्थमिदं मम। त्वया सह गदायुद्धं त्रिदशैरुपपादितम्॥<br><br>3122: किं वाचा बहुनोक्तेन कत्थितेन च दुर्मते। वाणी सम्पद्यतामेषा कर्मणा मा चिरं कृथाः॥<br><br>3123: तस्य तद् वचनं श्रुत्वा सर्व एवाभ्यपूजयन्। राजानः सोमकाश्चैव ये तत्रासन् समागताः॥<br><br>3124: ततः सम्पूजितः सर्वैः सम्प्रहृष्टतनूरुहः. भूयो धीरां मतिं चक्रे युद्धाय कुरुनन्दनः॥<br><br>3125: उन्मत्तमिव मातङ्गं तलशब्दैर्नराधिपाः। भूयः संहर्षयाचक्रुर्दुर्योधनममर्षणम्॥<br><br>3126: तं महात्मा महात्मानं गदामुद्यम्य पाण्डवः। अभिदुद्राव वेगेन धार्तराष्ट्र वृकोदरः॥<br><br>3127: बृहन्ति कुञ्जरास्तत्र हया द्वेषन्ति चासकृत्। शस्त्राणि चाप्यदीप्यन्त पाण्डवानां जयैषिणाम्॥<br><br>3128: संजय उवाच ततो दुर्योधनो दृष्ट्वा भीमसेनं तथागतम्। प्रत्युद्ययावदीनात्मा वेगेन महता नदन् ॥<br><br>3129: समापेततुरन्योन्यं शृङ्गिणौ वृषभाविव। महानिर्घातघोषचं प्रहाराणामजायत॥<br><br>3130: अभवच तयोर्युद्धं तुमुलं लोमहर्षणम्। जिगीषतोर्यथान्योन्यमिन्द्रप्रह्लादयोरिव॥<br><br>3131: रुधिरोक्षितसर्वाङ्गौ गदाहस्तौ मनस्विनौ। ददृशाते महात्मानौ पुष्पिताविव किंशुकौ॥<br><br>3132: तथा तस्मिन् महायुद्धे वर्तमाने सुदारुणे। खद्योतसंधैरिव खं दर्शनीयं व्यरोचत॥<br><br>3133: तथा तस्मिन् वर्तमाने संकुले तुमुले भृशम्। उभावपि परिश्रान्तौ युध्यमानावरिंदमौ॥<br><br>3134: तौ मुहूर्तं समाश्वस्य पुनरेव परंतपौ। अभ्यहारयतान्योन्यं सम्प्रगृह्य गदे शुभे॥<br><br>3135: तौ तु दृष्ट्वा महावी? समाश्वस्तौ नरर्षभौ। बलिनौ वारणौ यद्वद्वासितार्थे मदोत्कटौ॥<br><br>3136: समानवी? सम्प्रेक्ष्य प्रगृहीतगदावुभौ। विस्मयं परमं जग्मुर्देवगन्धर्वमानवाः॥<br><br>3137: प्रगृहीतगदौ दृष्ट्वा दुर्योधनवृकोदरौ। संशयः सर्वभूतानां विजये समपद्यत॥<br><br>3138: समागम्य ततो भूयो भ्रातरो बलिनां वरौ। अन्योन्यस्यन्तरप्रेप्सू प्रचक्रातेऽन्तरं प्रति॥<br><br>3139: यमदण्डोपमां गुर्वीमिन्द्राशनिमिवोद्यताम्। ददृशुः प्रेक्षका राजन् रौद्री विशसनीं गदाम्॥<br><br>3140: आविद्ध्यतो गदां तस्य भीमसेनस्य संयुगे। शब्दः सुतुमुलो घोरो मुहूर्तं समपद्यत॥<br><br>3141: आविद्ध्यन्तमरिं प्रेक्ष्य धार्तराष्ट्रोऽथ पाण्डवम्। गदामतुलवेगां तां विस्मितः सम्बभूवह॥<br><br>3142: चरंश्च विविधानं मार्गान् मण्डलानि च भारत। अशोभत तदा वीरो भूय एव वृकोदरः॥<br><br>3143: तौ परस्परमासाद्य यत्तावन्योन्यरक्षणे। मार्जाराविव भक्षार्ये ततक्षाते मुहुर्मुहुः॥<br><br>3144: अचरद् भीमसेनस्तु मार्गान् बहुविधांस्तथा। मण्डलानि विचित्राणि गतप्रत्यागतानि च। ॥<br><br>3145: अस्त्रयन्त्राणि चित्राणि स्थानानि विविधानि च। परिमोक्षं प्रहाराणां वर्जनं परिधावनम्॥<br><br>3146: अभिद्रवणमाक्षेपमवस्थानं सविग्रहम्। परिवर्तनसंवर्तमवप्लुतमुपप्लुतम्॥<br><br>3147: उपन्यस्तमपन्यस्तं गदायुद्धविशारदौ। एवं तौ विचरन्तौ तु परस्परमविध्यताम्॥<br><br>3148: वञ्जयानौ पुनश्चैव चेरतुः कुरुसत्तमौ। विक्रीडन्तौ सुबलिनौ मण्डलानि विचेरतुः॥<br><br>3149: तौ दर्शयन्तौ समरे युद्धक्रीडां समन्ततः। गदाभ्यां सहसान्योन्यमाजघ्नतुररिंदमौ॥<br><br>3150: परस्परं समासाद्य दंष्ट्राभ्यां द्विरदौ यथा। अशोभेतां महाराज शोणितेन परिप्लुतौ॥<br><br>3151: एवं तदभवद् युद्धं घोररूपं परंतप। परिवृत्तेऽहनि क्रूर वृत्रवासवयोरिव॥<br><br>3152: गदाहस्तौ ततस्तौ तु मण्डलावस्थितौ बली। दक्षिणं मण्डलं राजन् भीमसेनोऽभ्यवर्तत॥<br><br>3153: सव्यं तु मण्डलं तत्र भीमसेनोऽभ्यवर्तत। तथा तु चरतस्तस्य भीमस्य रणमूर्धनि॥<br><br>3154: दुर्योधनो महाराज पार्श्वदेशेऽभ्यताडयत्। आहतस्तु ततो भीमः पुत्रेण तव भारत। ॥<br><br>3155: आविद्धयत गदां गुर्वी प्रहारं तमचिन्तयन्। इन्द्राशनिसमां घोरां यमदण्डमिवोद्यताम्॥<br><br>3156: ददृशुस्ते महाराज भीमसेनस्य तां गदाम्। आविध्यन्तं गदां दृष्ट्वा भीमसेनं तवात्मजः॥<br><br>3157: समुद्यम्य गदां घोरां प्रत्यविध्यत् परंतपः। गदामारुतवेगेन तव पुत्रस्य भारत॥<br><br>3158: शब्द आसीत् सुतुमुलस्तेजश्च समजायत। स चरन् विविधान् मार्गान् मण्डलानि च भागशः। । समशोभत तेजस्वी भूयो भीमात् सुयोधनः। आविद्धा सर्ववेगेन भीमेन महती गदा॥<br><br>3159: सधूमं सार्चिषं चाग्निं मुमोचोग्रमहास्वना। आधूतां भीमसेनेन गदां दृष्ट्वा सुयोधनः॥<br><br>3160: गदामारुतवेगं हि दृष्ट्वा तस्य महात्मनः॥<br><br>3161: भयं विवेश पाण्डूंस्तु सर्वानेव ससोमकान्। तौ दर्शयन्तौ समरे युद्धक्रीडां समन्ततः॥<br><br>3162: गदाभ्यां सहसान्योन्यमाजघ्नतुररिंदमौ। तौ परस्परमासाद्य दंष्ट्राभ्यां द्विरदौ यथा॥<br><br>3163: अशोभेतां महाराज शोणितेन परिप्लुतौ। एवं तदभवद् युद्धं घोररूपमसंवृतम्॥<br><br>3164: परिवृत्तेऽहनि क्रूरं वृत्रवासवयोरिव। दृष्ट्वा व्यवस्थितं भीमं तव पुत्रो महाबलः॥<br><br>3165: चरंश्चित्रतरान् मार्गान् कौन्तेयमभिदुद्रुवे। तस्य भीमो महावेगां जाम्बूनदपरिष्कृताम्॥<br><br>3166: अतिक्रुद्धस्य क्रुद्धस्तु ताडयामास तां गदाम्। सविस्फुलिङ्गो नि दस्तयोस्तत्राभिघातजः॥<br><br>3167: प्रादुरासीन्महाराज सृष्टयोर्वज्रयोरिव। वेगवत्या तया तत्र भीमसेनप्रमुक्तया॥<br><br>3168: निपतन्त्या महाराज पृथिवी समकम्पत। तां नामृष्यत कौरव्यो गदां प्रतिहतां रणे॥<br><br>3169: मत्तो द्विप इव क्रुद्धः प्रतिकुञ्जरदर्शनात्। स सव्यं मण्डलं राजा उद्भ्राम्य कृतनिश्चयः॥<br><br>3170: आजम्ने मूर्ध्नि कौन्तेयं गदया भीमवेगया। तया त्वभिहतो भीमः पुत्रेण तव पाण्डवः॥<br><br>3171: नाकम्पत महाराज तदद्भुतमिवाभवत्। आश्चर्यं चापि तद् राजन् सर्वसैन्यान्यपूजयन्॥<br><br>3172: यद् गदाभिहतो भीमो नाकम्पत पदात् पदम्। ततो गुरुतरां दीप्तां गदां हेमपरिष्कृताम्॥<br><br>3173: दुर्योधनाय व्यसृजद् भीमो भीमपराक्रमः। तं प्रहारमसम्भ्रान्तो लाघवेन महाबलः॥<br><br>3174: मोघं दुर्योधनश्चक्रे तत्राभूद् विस्मयो महान्। सा तु मोघा गदा राजन् पतन्ती भीमचोदिता॥<br><br>3175: चालयामास पृथिवी महानिर्घातनि:स्वना। आस्थाय कौशिकान् मार्गानुत्पतन् स पुनः पुनः॥<br><br>3176: गदानिपातं प्रज्ञाय भीमसेनं च वञ्चितम्। वञ्चयित्वा तदा भीमं गदया कुरुसत्तमः॥<br><br>3177: ताडयामास संक्रुद्धो वक्षोदेशे महाबलः। गदया निहतो भीमो मुह्यमानो महारणे॥<br><br>3178: नाभ्यमन्यत कर्तव्यं पुत्रेणाभ्याहतस्तव। तस्मिंस्तथा वर्तमाने राजन् सोमकपाण्डवाः॥<br><br>3179: भृशोपहतसंकल्या न हृष्टमनसोऽभवन्। स तु तेन प्रहारेण मातङ्ग इव रोहितः॥<br><br>3180: हस्तिवद्धस्तिसंकाशमभिदुद्राव ते सुतम्। ततस्तु तरसा भीमो गदया तनयं तव॥<br><br>3181: अभिदुद्राव वेगेन सिंहो वनगजं यथा। उपसृत्य तु राजानं गदामोक्षविशारदः॥<br><br>3182: आविध्यत गदां राजन् समुद्दिश्य सुतं तव। अताडयद् भीमसेनः पार्श्वे दुर्योधनं तदा॥<br><br>3183: स विह्वलः प्रहारेण जानुभ्यामगमन्महीम्। तस्मिन् कुरुकुलश्रेष्ठे जानुभ्यामवनीं गते॥<br><br>3184: उदतिष्ठत् ततो नादः संजयानां जगत्पते। तेषां तु निनदं श्रुत्वा संजयानां नरर्षभः॥<br><br>3185: उत्थाय तु महाबाहुर्महानाग इव श्वसन्॥<br><br>3186: दिधक्षन्निव नेत्राभ्यां भीमसेनमवैक्षत। ततः स भरतश्रेष्ठो गजापाणिरभिद्रवन्॥<br><br>3187: प्रमथिष्यन्निव शिरो भीमसेनस्य संयुगे। स महात्मा महात्मानं भीमं भीमपराक्रमः॥<br><br>3188: अताडयच्छवदेशे न चचालाचलोपमः। स भूयः शुशुभे पार्थस्ताडितो गदया रणे। उद्भिन्नरुधिरो राजन्प्रभिन्न इव कुञ्जरः॥<br><br>3189: ततो गदां वीरहणीमयोमयां प्रगृह्य वज्राशनितुल्यानि:स्वनाम्। अताडयच्छत्रुममित्रकर्षणो बलेन विक्रम्य धनंजयाग्रजः॥<br><br>3190: स भीमसेनाभिहतस्तवात्मजः पपात संकम्पितदेहबन्धनः। सुपुष्पितो मारुतवेगताडितो वने यथा शाल इवावघूर्णितः॥<br><br>3191: ततः प्रणेदुर्जहषुश्च पाण्डवाः समीक्ष्य पुत्रं पतितं क्षितौ तव। ततः सुतस्ते प्रतिलभ्य चेतनां समुत्पपात द्विरदो यथा ह्रदात्॥<br><br>3192: स पार्थिवो नित्यममर्षितस्तदा महारथः शिक्षितवत् परिभ्रमन्। अताडयत् पाण्डवमग्रतः स्थितं स विह्वलाङ्गो जगतीमुपास्पृशत्॥<br><br>3193: स सिंहनादं विननाद कौरवो निपात्य भूमौ युधि भीममोजसा। बिभेद चैवाशनितुल्यमोजसा गदानिपातेन शरीररक्षणम्॥<br><br>3194: ततोऽन्तरिक्षे निनदो महानभूद् दिवौकसामप्सरसां च नेदुषाम्। पपात चौचैरमरप्रवेरितं विचित्रपुष्पोत्करवर्षमुत्तमम्॥<br><br>3195: ततः परानाविशदुत्तमं भयं समीक्ष्य भूमौ पतितं नरोत्तमम्। अहीयमानं च बलेन कौरवं निशाम्य भेदं सुदृढस्य वर्मणः॥<br><br>3196: ततो मुहूर्तादुपलभ्य चेतनां प्रमृज्य वक्त्रं रुधिराक्तमात्मनः। धृति समालम्व्य विवृत्य लोचने बलेन संस्तभ्य वृकोदरः स्थितः॥<br><br>3197: संजय उवाच समुदीर्णं ततो दृष्ट्वा संग्रामें कुरुमुख्ययोः। अथाब्रवीदर्जुनस्तु वासुदेवं यशस्विनम्॥<br><br>3198: अनयोरियोयुद्धे को ज्यायान् भवतो मतः। कस्य वा को गुणो भूयानेतद् वद जनार्दन॥<br><br>3199: वासुदेव उवाच उपदेशोऽनयोस्तुल्यो भीमस्तु बलवत्तरः। कृती यत्नपरस्त्वेष धार्तराष्ट्रो वृकोदरात्॥<br><br>3200: भीमसेनस्तु धर्मेण युद्ध्यमानो न जेष्यति। अन्यायेन तु युध्यन् वै हन्यादेव सुयोधनम्॥<br><br>3201: मायया निर्जिता देवैरसुरा इति नः श्रुतम्। विरोचनस्तु शक्रेण मायया निर्जितः स वै॥<br><br>3202: मायया चाक्षिपत् तेजो वृत्रस्य बलसूदनः। तस्मान्मायामयं भीम आतिष्ठतु पराक्रमम्॥<br><br>3203: प्रतिज्ञातं च भीमेन द्यूतकाले धनंजय। ऊरू भेत्स्यामि ते संख्ये गदयेति सुयोधनम्॥<br><br>3204: सोऽयं प्रतिज्ञां तां चापि पालयत्वरिकर्षणः। मायाविनं तु राजानं माययैव निकृन्ततु॥<br><br>3205: यद्येष बलमास्थाय न्यायेन प्रहरिष्यति। विषमस्थस्ततो राजा भविष्यति युधिष्ठिरः॥<br><br>3206: पुनरेव तु वक्ष्यामि पाण्डवेय निबोध मे। धर्मराजापराधेन भयं नः पुनरागतम्॥<br><br>3207: कृत्वा हि सुमहत् कर्म हत्वा भीष्ममुखान् कुरून्। जयः प्राप्तो यशः प्राग्र्यं वैरं च प्रतियातितम्॥<br><br>3208: तदेवं विजयः प्राप्तः पुनः संशयितः कृतः। अबुद्धिरेषा महती धर्मराजस्य पाण्डव॥<br><br>3209: यदेकविजये युद्धं पाणितं घोरमीद्दशम्। सुयोधनः कृती वीर एकायनगतस्तथा॥<br><br>3210: अपि चोशनसा गीतः श्रूयतेऽयं पुरातनः। श्लोकस्तत्त्वार्थसहितस्तन्मे निगदतः शृणु॥<br><br>3211: पुनरावर्तमानानां भग्नानां जीवितैषिणाम्। भेतव्यमरिशेषाणामेकायनगता हि ते॥<br><br>3212: साहसोत्पतितानां च निराशानां च जीविते। न शक्यमग्रतः स्थातुं शक्रेणापि धनंजय॥<br><br>3213: सुयोधनमिमं भग्नं हतसैन्यं ह्रदं गतम्। पराजितं वनप्रेप्सुं निराशं राज्यलम्भने॥<br><br>3214: को न्वेष संयुगे प्राज्ञः पुनर्द्वन्द्वे समाह्वयेत्। अपि नो निर्जितं राज्यं न हरेत सुयोधनः॥<br><br>3215: यस्त्रयोदशवर्षाणि गदया कृतनिश्रमः। चरत्यूर्ध्वं च तिर्यक् च भीमसेनजिघांसया॥<br><br>3216: एनं चेन्न महाबाहुरन्यायेन हनिष्यति। एष वः कौरवो राजा धार्तराष्ट्रो भविष्यति॥<br><br>3217: धनंजयस्तु श्रुत्वैतत् केशवस्य महात्मनः। प्रेक्षतो भीमसेनस्य सव्यमूरुमताडयत्॥<br><br>3218: गृह्य संज्ञां ततो भीमो गदया व्यचरद् रणे। मण्डलानि विचित्राणि यमकानीतराणि च॥<br><br>3219: दक्षिणं मण्डलं सव्यं गोमूत्रकमथापि च। व्यचरत् पाण्डवो राजन्नरिं सम्मोहयन्निव॥<br><br>3220: तथैव तव पुत्रोऽपि गदामार्गविशारदः। व्यचरल्लघु चित्रं च भीमसेनजिघांसया॥<br><br>3221: आधुन्वन्तो गदे घोरे चन्दनागरुरूषिते। वैरस्यान्तं परीप्सन्तौ रणे क्रुद्धाविवान्तकौ॥<br><br>3222: अन्योन्यं तौ जिघांसन्तौ प्रवीरौ पुरुषर्षभौ। युयुधाते गरुत्मन्तौ तथा नागामिषैषिणौ॥<br><br>3223: मण्डलानि विचित्राणि चरतोपभीमयोः। गदासम्पातजास्तत्र प्रजजुः पावकार्चिषः॥<br><br>3224: समं प्रहरतोस्तत्र शूरयोर्बलिनोर्मधे। क्षुब्धयोर्वायुना राजन् द्वयोरिव समुद्रयोः॥<br><br>3225: तयोः प्रहरतोस्तुल्यं मत्तकुञ्जरयोरिव। गदानिर्घातसंहादः प्रहाराणामजायत॥<br><br>3226: तस्मिंस्तदा सम्प्रहारे दारुणे संकुले भृशम्। उभावपि परिश्रान्तौ युध्यमानावरिंदमौ॥<br><br>3227: तौ मुहूर्तं समाश्वस्य पुनरेव परंतप। अभ्यहारयतां क्रुद्धो प्रगृह्य महती गदे॥<br><br>3228: तयोः समभवद् युद्धं घोररूपमसंवृतम्। गदानिपातै राजेन्द्र तक्षतोः परस्परम्॥<br><br>3229: समरे प्रद्रुतौ तौ तु वृषभाक्षौ तरस्विनौ। अन्योन्यं जनतुर्वीरौ पङ्कस्थौ महिषाविव॥<br><br>3230: जर्जरीकृतसर्वाङ्गौ रुधिरेणाभिसप्लुतौ। दद्दशाते हिमवति पुष्पिताविव किंशुकौ॥<br><br>3231: दुर्योधनस्तु पार्थेन विवरे सम्प्रदर्शिते। ईषदुन्मिषमाणस्तु सहसा प्रससार ह॥<br><br>3232: तमभ्याशगतं प्राज्ञो रणे प्रेक्ष्य वृकोदरः। अवाक्षिपद् गदां तस्मिन् वेगेन महता बली॥<br><br>3233: आक्षिपन्तं तु तं दृष्ट्वा पुत्रस्तव विशाम्पते। अवासर्पत्ततः स्थानात् सा मोघा न्यपतद् भुवि॥<br><br>3234: मोक्षयित्वा प्रहारं तं सुतस्तव सुसम्भ्रमात्। भीमसेनं त गदया प्राहरत् कुरुसत्तम॥<br><br>3235: तस्य विस्यन्दमानेन रुधिरेणामितौजसः। प्रहारगुरुपाताच मूर्छव समजायत॥<br><br>3236: दुर्योधनो न तं वेद पीडितं पाण्डवं रणे। धारयामास भीमोऽपि शरीरमतिपीडितम्॥<br><br>3237: अमन्यत स्थितं ह्येनं प्रहरिष्यन्तमाहवे। अतो न प्राहरत् तस्मै पुनरेव तवात्मजः॥<br><br>3238: ततो मुहूर्तमाश्वस्य दुर्योधनमुपस्थितम्। वेगेनाभ्यपद् राजन् भीमसेनः प्रतापवान्॥<br><br>3239: तमापतन्तं सम्प्रेक्ष्य संरब्धममितौजसम्। मोघमस्य प्रहारं तं चिकीर्षुर्भरतर्षभ॥<br><br>3240: अवस्थाने मतिं कृत्वा पुत्रस्तव महामनाः। इयेषोत्पतितुं राजञ्छलयिष्यन् वृकोदरम्॥<br><br>3241: अबुद्ध्यद् भीमसेनस्तु राज्ञस्तस्य चिकीर्षितम्। अथास्य समभिद्रुत्य समुत्क्रुश्य च सिंहवत्॥<br><br>3242: सृत्या वञ्चयतो राजन् पुनरेवोत्पतिष्यतः। ऊरुभ्यां प्राहिणोद् राजन् गदां वेगेन पाण्डवः॥<br><br>3243: सा वज्रनिष्पेषसमा प्रहिता भीमकर्मणा। ऊरू दुर्योधनस्याथ बभञ्ज प्रियदर्शनौ॥<br><br>3244: स पपात नरव्याघ्रो वसुधामनुनादयन्। भग्नोरुर्भीमसेनेन पुत्रस्तव महीपते॥<br><br>3245: ववुर्वाताः सनिर्धाताः पांशुवर्षं पपात च। चचाल पृथिवी चापि सवृक्षापपर्वता॥<br><br>3246: तस्मिन् निपतिते वीरे पत्यौ सर्वमहीक्षिताम्। महास्वना पुनर्दीप्ता सनिर्घाता भयंकरी॥<br><br>3247: पपात चोल्का महती पतिते पृथिवीपतौ। तथा शोणितवर्षं च पांशुवर्षं च भारत॥<br><br>3248: ववर्ष मघवांस्तत्र तव पुत्रे निपातिते। यक्षाणां राक्षसानां च पिशाचानां तथैव च॥<br><br>3249: अन्तरिक्षे महानादः श्रूयते भतरर्षभ। तेन शब्देन घोरेण मृगाणामथ पक्षिणाम्॥<br><br>3250: जज्ञे घोरतरः शब्दो बहूनां सर्वतोदिशम्। ये तत्र वाजिनः शेषा गजाश्च मनुजैः सह॥<br><br>3251: मुमुचुस्ते महानादं तव पुत्रे निपातिते। भेरीशङ्खमृदङ्गानामभवच स्वनो महान्॥<br><br>3252: अन्तर्भूमिगतश्चैव तव पुत्रे निपातिते। बहुपादैर्बहुभुजैः कबन्धै?रदर्शनैः॥<br><br>3253: नृत्यद्भिर्भयदैाप्ता दिशस्तत्राभवन् नृप। ध्वजवन्तोऽस्त्रवन्तश्च शस्त्रवन्तस्तथैव च॥<br><br>3254: प्राकम्पन्त ततो राजंस्तव पुत्रे निपातिते। ह्रदाः कूपाश्च रुधिरमुढेमुपसत्तम॥<br><br>3255: नद्यश्च सुमहावेगाः प्रतिस्रोतोवहाऽभवन्। पुंल्लिङ्गा इव नार्यस्तु स्त्रीलिङ्गाः पुरुषाभवन्॥<br><br>3256: दुर्योधने तदा राजन् पतिते तनये तव। दृष्ट्वा तानद्भुतोत्पातान् पञ्चालाः पाण्डवैः सह॥<br><br>3257: आविग्नमनसः सर्वे बभूवुर्भरतर्षभ। ययुर्देवा यथाकामं गन्धर्वाप्सरसस्तथा॥<br><br>3258: कथयन्तोऽद्भुतं युद्धं सुतयोस्तव भारत। तथैव सिद्धा राजेन्द्र तथा वातिकचारणाः। नरसिंहौ प्रशंसन्तौ विप्रजग्मुर्यथागतम्॥<br><br>3259: संजय उवाच तं पातितं ततो दृष्ट्वा महाशालमिवोद्गतम्। प्रहृष्टमनसः सर्वे दद्दशुस्तत्र पाण्डवाः॥<br><br>3260: उन्मत्तमिव मातङ्ग सिंहेन विनिपातितम्। दद्दशुर्हष्टरोमाण: सर्वे ते चापि सोमकाः॥<br><br>3261: ततो दुर्योधनं हत्वा भीमसेनः प्रतापवान्। पातितं कौरवेन्द्र तमुपगम्येदमब्रवीत्॥<br><br>3262: गौगौरिति पुरा मन्द द्रौपदीमेकवाससम्। यत् सभायां हसन्नस्मांस्तदा वदसि दुर्मते॥<br><br>3263: तस्यावहासस्य फलमद्य त्वं समवाप्नुहि। एवमुक्त्वा स वामेन पदा मौलिमुपास्पृशत्॥<br><br>3264: शिरश्च राजसिंहस्य पादेन समलोडयत्। तथैवः क्रोधसंरक्तो भीमः परबलार्दनः॥<br><br>3265: पुनरेवाब्रवीद् वाक्यं यत् तच्छृणु नराधिप येऽस्मान् पुरोपनृत्यन्त मूढा गौरिति गौरिति॥<br><br>3266: तान् वयं प्रतिनृत्यामः पुनर्गौरिति गौरिति। नास्माकं निकृतिर्वह्नि क्षयूतं न वञ्चना। स्वबाहुबलमाश्रित्य प्रबाधामो वयं रिपून्॥<br><br>3267: सोऽवाप्य वैरस्य परस्य पारं वृकोदरः प्राह शनैः प्रहस्या युधिष्ठिरं केशवसंजयांश्च धनंजयं माद्रवतीसुतौ च॥<br><br>3268: रजस्वला द्रौपदीमानयन् ये ये चाप्यकुर्वन्त सदस्यवस्त्राम्। तान् पश्यध्वं पाण्डवैर्धार्तराष्ट्रान् रणे हतांस्तपसा याज्ञसेन्याः॥<br><br>3269: ये नः पुरा षण्ढतिलानवोचन् क्रूरा राज्ञो धृतराष्ट्रस्य पुत्राः। ते नो हताः सगणाः सानुबन्धाः कामं स्वर्ग नरकं वा पतामः॥<br><br>3270: पुनश्च राज्ञः पतितस्य भूमौ स तां गदां स्कन्धगतां प्रगृह्या वामेन पादेन शिरः प्रमृद्य दुर्योधनं नैकृतिकं न्यवोचत्॥<br><br>3271: हृष्टेन राजन् कुरुसत्तमस्य क्षुद्रात्मना भीमसेनेन पादम्। दृष्ट्वा कृतं मूर्धनि नाभ्यनन्दन् धर्मात्मानः सोमकानां प्रबर्हाः॥<br><br>3272: तव पुत्रं तथा हत्वा कत्थमानं वृकोदरम्। नृत्यमानं च बहुशो धर्मराजोऽब्रवीदिदम्॥<br><br>3273: गतोऽसि वैरस्यानृण्यं प्रतिज्ञा पूरिता त्वया। शुभेनाथाशुभेनैव कर्मणा विरमाधुना॥<br><br>3274: मा शिरोऽस्य पदा मार्दीर्मा धर्मस्तेऽतिगो भवेत्। राजा ज्ञातिर्हतश्चायं नैतन्त्र्याय्यं तवानघ॥<br><br>3275: एकादशचमूनाथं कुरूणामधिपं तथा। मा स्पाक्षी म पादेन राजानं ज्ञातिमेव च॥<br><br>3276: हतबन्धुर्हतामात्यो भ्रष्टसैन्यो हतो मृधे। सर्वाकारेण शोच्योऽयं नावहास्योऽयमीश्वरः॥<br><br>3277: विध्वस्तोऽयं हतामात्यो हतभ्राता हतप्रजः। उत्सन्नपिण्डो भ्राता च नैतन्याय्यं कृतं त्वया। ॥<br><br>3278: धार्मिको भीमसेनोऽसावित्याहुस्त्वां पुरा जनाः। स कस्माद् भीमसेन त्वं राजानमधितिष्ठसि॥<br><br>3279: इत्युक्त्वा भीमसेनं तु साश्रुकण्ठो युधिष्ठिरः। उपसृत्याब्रवीद् दीनो दुर्योधनमरिंदमम्॥<br><br>3280: तात मन्युन ते कार्यो नात्मा शोच्यस्त्वया तथा। नूनं पूर्वकृतं कर्म सुघोरमनुभूयते॥<br><br>3281: धात्रोपदिष्टं विषमं नूनं फलमसंस्कृतम्। यद् वयं त्वां जिघांसामस्त्वं चास्मान् कुरुसत्तम॥<br><br>3282: आत्मनो ह्यपराधेन महद् व्यसनमीदृशम्। प्राप्तवानसि यल्लोभान्मदाद् बाल्याच भारत॥<br><br>3283: घातयित्वा वयस्यांश्च भ्रातूनथ पितूंस्तथा। पुत्रान् पौत्रांस्तथा चान्यांस्ततोऽसि निधनं गतः॥<br><br>3284: तवापराधदस्माभिर्धातरस्ते निपातिताः। निहता ज्ञातयश्चापि दिष्टं मन्ये दुरत्ययम्॥<br><br>3285: आत्मा न शोचनीयस्ते श्लाघ्यो मृत्युस्तवानघ। वयमेवाधुना शोच्याः सर्वावस्थासु कौरव॥<br><br>3286: । कृपणं वर्तयिष्यामस्तैींना बन्धुभिः प्रियैः। भ्रातृणां चैव पुत्राणां तथा वै शोकविह्वला:॥<br><br>3287: कथं द्रक्ष्यामि विधवा वधूः शोकपरिप्लुताः। त्वमेकः सुस्थितो राजन् स्वर्गे ते निलयो ध्रुवः॥<br><br>3288: वयं नरकसंज्ञं वै दुःखं प्राप्स्याम दारुणम्। स्नुषाश्च प्रस्नुषाश्चैव धृतराष्ट्रस्य विह्वलाः। गर्हयिष्यन्ति नो नूनं विधवाः शोककर्शिताः॥<br><br>3289: संजय उवाच एवमुक्त्वा सुदुःखार्तो निशश्वास स पार्थिवः। विललाप चिरं चापि धर्मपुत्रो युधिष्ठिरः॥<br><br>3290: धृतराष्ट्र उवाच अधर्मेण हतं दृष्ट्वा राजानं माधवोत्तमः। किमब्रवीत् तदा सूत बलदेवो महाबलः॥<br><br>3291: गदायुद्धविशेषज्ञो गदायुद्धविशारदः। कृतवान् रौहिणेयो यत् तन्ममाचक्ष्व संजय॥<br><br>3292: संजय उवाच शिरस्यभिहतं दृष्ट्वा भीमसेनेन ते सुतम्। रामः प्रहरतां श्रेष्ठश्चक्रोध बलवद्वली॥<br><br>3293: ततो मध्ये नरेन्द्राणामूर्ध्वबाहुर्हलायुधः। कुर्वन्नार्तस्वरं घोरं धिग् भीमेत्युवाच ह॥<br><br>3294: अहो धिग् यदधो नाभेः प्रहृतं धर्मविग्रहे। नैतद् दृष्टं गदायुद्धे कृतवान् यद् वृकोदरः॥<br><br>3295: अधो नाभ्यां न हन्तव्यमिति शास्त्रस्य निश्चयः। अयं त्वशास्त्रविन्मूढः स्वच्छन्दात् सम्प्रवर्तते॥<br><br>3296: तस्य तत्तद् ब्रुवाणस्य रोषः समभवन्महान्। ततो राजानमालोक्य रोषसंरक्तलोचनः॥<br><br>3297: बलदेवो महाराज ततो वचनमब्रवीत्। न चैष पतितः कृष्ण केवलं मत्समोऽसमः॥<br><br>3298: आश्रित्य तु दौर्बल्यादाश्रयः परिभर्यते। ततो लागलमुद्यम्य भीममभ्यद्रवद् बली॥<br><br>3299: तमुत्पतन्तं जग्राह केशवो विनयान्वितः। बाहुभ्यां पीनवृत्ताभ्यां प्रयत्नाद् बलवद्वली॥<br><br>3300: सितासितौ यदुवरौ शुशुभातेऽधिकं तदा। नभोगतौ यथा राजश्चन्द्रसूर्यो दिनक्षये॥<br><br>3301: तस्योर्ध्वबाहोः सदृशं रूपमासीन्महात्मनः। बहुधातुविचित्रस्य श्वेतस्येव महागिरेः॥<br><br>3302: उवाच चैनं संरब्धं शमयन्निव केशवः। आत्मवृद्धिर्मित्रवृद्धिर्मित्रमित्रोदयस्तथा॥<br><br>3303: विपरीतं द्विषत्स्वेतत् षड्विधा वृद्धिरात्मनः। आत्मन्यपि च मित्रे च विपरीतं यदा भवेत्॥<br><br>3304: तदा विद्यान्मनोग्लानिमाशु शान्तिकरो भवेत्। अस्माकं सहजं मित्रं पाण्डवाः शुद्धपौरुषाः॥<br><br>3305: स्वकाः पितृष्वसुः पुत्रास्ते परैनिकृता भृशम्। प्रतिज्ञापालनं धर्मः क्षत्रियस्येह वेम्यहम्॥<br><br>3306: सुयोधनस्य गदया भक्ताम्यूरू महाहवे। इति पूर्वं प्रतिज्ञातं भीमेन हि सभातले॥<br><br>3307: मैत्रैयेणाभिशप्तश्च पूर्वमेव महर्षिणा। ऊरू ते भेत्स्यते भीमो गदयेति परंतप॥<br><br>3308: अतो दोषं न पश्यामि मा क्रुद्ध्यस्व प्रलम्बहन्। यौनः स्वैः सुखहादैच सम्बन्धः सह पाण्डवैः॥<br><br>3309: तेषां वृद्ध्यां हि वृद्धिों मा क्रुधः पुरुषर्षभ। वासुदेववचः श्रुत्वा सीरभृत् प्राह धर्मवित्॥<br><br>3310: धर्मः सुचरितः सद्भिः स च द्वाभ्यां नियच्छति। अर्थश्चात्यर्थलुब्धस्य कामश्चातिप्रसङ्गिणः॥<br><br>3311: धर्मार्थो धर्मकामौ च कामार्थो चाप्यपीडयन्। धर्मार्थकामान् योऽभ्येति सोऽत्यन्तं सुखमश्नुते॥<br><br>3312: तदिदं व्याकुलं सर्वं कृतं धर्मस्य पीडनात्। भीमसेने न गोविन्द कामं तु यथाऽऽत्य माम्॥<br><br>3313: श्रीकृष्ण उवाच अरोषणो हि धर्मात्मा सततं धर्मवत्सलः। भवान् प्रख्यायते लोके तस्मात् संशाम्य मा क्रुधः॥<br><br>3314: प्राप्तं कलियुगं विद्धि प्रतिज्ञां पाण्डवस्य च। आनृण्यं यातु वैरस्य प्रतिज्ञायाश्च पाण्डवः॥<br><br>3315: संजय उवाच धर्मच्छलमपि श्रुत्वा केशवात् स विशाम्पते। नैव प्रीतमना रामो वचनं प्राह संसदि॥<br><br>3316: हत्वाऽधर्मेण राजानं धर्मात्मानं सुयोधनम्। जिह्मयोधीते लोकेऽस्मिन् ख्याति यास्यति पाण्डवः॥<br><br>3317: दुर्योधनोऽपि धर्मात्मा गतिं यास्यति शाश्वतीम्। ऋजुयोधी हतो राजा धार्तराष्ट्रो नराधिपः॥<br><br>3318: युद्धदीक्षां प्रविश्याजौ रणयज्ञं वितत्य च। हुत्वाऽऽत्मानममित्राग्नौ प्राप चावभृथं यशः॥<br><br>3319: इत्युक्त्वा रथमास्थाय रौहिणेयः प्रतापवान्। श्वेताभ्रशिखराकारः प्रययौ द्वारकां प्रति॥<br><br>3320: पञ्चालाश्च सवार्ष्णेयाः पाण्डवाश्च विशाम्पते। रामे द्वारावतीं याते नातिप्रमनसोऽभवन्॥<br><br>3321: ततो युधिष्ठिरं दीनं चिन्तापरमधोमुखम्। शोकोपहतसंकल्पं वासुदेवोऽब्रवीदिदम्॥<br><br>3322: वासुदेव उवाच धर्मराज किमर्थं त्वमधर्ममनुमन्यसे। हतबन्धोर्यदेतस्य पतितस्य विचेतसः॥<br><br>3323: दुर्योधनस्य भीमेन मृद्यमानं शिरः पदा। उपप्रेक्षसि कस्मात् त्वं धर्मज्ञः सन्नराधिप। ॥<br><br>3324: युधिष्ठिर उवाच न ममैतत् प्रियं कृष्ण यद् राजानं वृकोदरः। पदा मूर्ध्यस्पृशत् क्रोधान्न हृष्ये कुलक्षये॥<br><br>3325: निकृत्या निकृता नित्यं धृतराष्ट्रसुतैर्वयम्। बहूनि परुषाण्युक्त्वा वनं प्रस्थापिताः स्म ह॥<br><br>3326: भीमसेनस्य तद् दुःखमतीव हदि वर्तते। इति संचिन्त्य वार्ष्णेय मयैतत् समुपेक्षितम्॥<br><br>3327: तस्माद्धत्वाऽकृतप्रज्ञं लुब्धं कामवशानुगम्। लभतां पाण्डवः कामं धर्मेऽधर्मे च वा कृते॥<br><br>3328: संजय उवाच इत्युक्ते धर्मराजेन वासुदेवोऽब्रवीदिदम्। काममस्त्वेतदिति वै कृच्छ्राद् यदुकुलोद्वहः॥<br><br>3329: इत्युक्तो वासुदेवेन भीमप्रियहितैषिणा। अन्वमोदत तत् सर्वं यद् भीमेन कृतं युधि॥<br><br>3330: भीमसेनोऽपि हत्वाऽऽजौ तव पुत्रममर्षणः। अभिवाद्याग्रतः स्थित्वा सम्प्रहृष्टः कृताञ्जलिः॥<br><br>3331: प्रोवाच सुमहातेजा धर्मराज युधिष्ठिरम्। हर्षादुत्फुल्लनयनो जितकाशी विशाम्पते॥<br><br>3332: तवाद्य पृथिवी सर्वा क्षेमा निहतकण्टका। तां प्रशाधि महाराज स्वधर्ममनुपालय॥<br><br>3333: यस्तु कर्ताऽस्य वैरस्य निकृत्या निकृतिप्रियः। सोऽयं विनिहतः शेते पृथिव्यां पृथिवीपते॥<br><br>3334: दुःशासनप्रभृतयः सर्वे ते चोग्रवादिनः। राधेयः शकुनिश्चैव हताश्च तव शत्रवः॥<br><br>3335: सेयं रत्नसमाकीर्णा मही सवनपर्वता। उपावृत्ता महाराज त्वामद्य निहतद्विषम्॥<br><br>3336: युधिष्ठिर उवाच गतो वैरस्य निधनं हतो राजा सुयोधनः। कृष्णस्य मतमास्थाय विजितेयं वसुन्धरा॥<br><br>3337: दिष्ट्या गतस्त्वमानृण्यं मातु: कोपस्य चोभयोः। दिष्ट्या जयति दुर्धर्ष दिष्ट्या शत्रुर्निपातितः॥<br><br>3338: धृतराष्ट्र उवाच हतं दुर्योधनं दृष्ट्वा भीमसेनेन संयुगे। पाण्डवाः सृञ्जयाश्चैव किमकुर्वत संजय॥<br><br>3339: संजय उवाच हतं दुर्योधनं दृष्ट्वा भीमसेनेन संयुगे। सिंहेनेव महाराज मत्तं वनगजं यथा॥<br><br>3340: प्रहृष्टमनसस्तत्र कृष्णेन सह पाण्डवाः। पञ्चाला सृञ्जयाश्चैव निहते कुरुनन्दने॥<br><br>3341: आविद्ध्यन्नुत्तरीयाणि सिंहनादांश्च नेदिरे। नैतान् हर्षसमाविष्टानियं सेहे वसुंधरा॥<br><br>3342: धनूंष्यन्ते व्याक्षिपन्त ज्याश्चाप्यन्ये तथाऽक्षिपन्। दध्मुरन्ये महाशङ्खानन्ये जघ्नुश्च दुन्दुभीन्॥<br><br>3343: चिक्रीडुश्च तथैवान्ये जहसुश्च तवाहिताः। अब्रुवंश्चासकृद् वीरा भीमसेनमिदं वचः॥<br><br>3344: दुष्करं भवता कर्म रणेऽद्य सुमहत् कृतम्। कौरवेन्द्रं रणे हत्वा गदयाऽतिकृतश्रमम्॥<br><br>3345: इन्द्रेणेव हि वृत्रस्य वधं परमसंयुगे। त्वया कृतममन्यन्त शत्रोर्वधमिमं जनाः॥<br><br>3346: चरन्तं विविधान् मार्गान् मण्डलानि च सर्वशः। दुर्योधनमिमं शूरं कोऽन्यो हन्याद् वृकोदरात्॥<br><br>3347: वैरस्य च गतः पारं त्वमिहान्यैः सुदुर्गमम्। अशक्यमेतदन्येन सम्पादयितुमीदृशम्॥<br><br>3348: कुञ्जरेणेव मत्तेन वीर संग्राममूर्धनि। दुर्योधनशिरो दिष्ट्या पादेन मृदितं त्वया॥<br><br>3349: सिंहेन महिषस्येव कृत्वा सङ्गरमुत्तमम्। दुःशासनस्य रुधिरं दिष्ट्या पीतं त्वयानघ॥<br><br>3350: ये विप्रकुर्वन् राजान् धर्मात्मानं युधिष्ठिरम्। मूर्ध्नि तेषां कृतः पादो दिष्ट्या ते स्वेन कर्मणा॥<br><br>3351: अमित्राणामधिष्ठानाद् वधाद् दुर्योधनस्य च। भीम दिष्ट्या पृथिव्यां ते प्रथितं सुमहद् यशः॥<br><br>3352: एवं नूनं हते वृत्रे शक्रं नन्दन्ति बन्दिनः। तथा त्वां निहतामित्रं वयं नन्दाम भारत॥<br><br>3353: दुर्योधनवधे यानि रोमाणि हृषितानि नः। अद्यापि न विकृष्यन्ते तानि तद् विद्धि भारत॥<br><br>3354: इत्यब्रुवन् भीमसेनं वातिकास्तत्र सङ्गताः। तान् हृष्टान् पुरुषव्याघ्रान् पञ्चालान् पाण्डवैः सह। । १७ ब्रुवतोऽसदृशं तत्र प्रोवाच मधुसूदनः। न न्याय्यं निहतं शत्रु भूयो हन्तुं नराधिपाः॥<br><br>3355: असकृद् वाग्भिरुयाभिनिहतो होष मन्दधीः। तदैवैष हतः पापो यदैव निरपत्रपः॥<br><br>3356: लुब्धः पापसहायश्च सुहृदां शासनातिगः। बहुशो विदुरद्रोणकृपगाङ्गेयसंजयैः॥<br><br>3357: पाण्डुभ्यः प्रार्थ्यमानोऽपि पित्र्यमंशं न दत्तवान्। नैष योग्योऽद्य मित्रं वा शत्रुर्वा पुरुषाधमः॥<br><br>3358: किमनेनातिभुग्नेन वाग्भिः काष्ठसधर्मणा। रथेष्वारोहत क्षिप्रं गच्छामो वसुधाधिपाः॥<br><br>3359: दिष्ट्या हतोऽयं पापात्मा सामात्यज्ञातिबान्धवः। इति श्रुत्वा त्वधिक्षेपं कृष्णाद् दुर्योधनो नृपः॥<br><br>3360: अमर्षवशमापन्न उदतिष्ठद् विशाम्पते। स्फिग्देशेनोपविष्टः स दो• विष्टभ्य मेदिनीम्॥<br><br>3361: दृष्टिं भूसङ्कटां कृत्वा वासुदेवो न्यपातयत्। अोन्नतशरीरस्य रूपमासीनृपस्य तु॥<br><br>3362: क्रुद्धस्याशीविषस्येव च्छिन्नपुच्छस्य भारत। प्राणान्तकरिणी घोरां वेदनामप्यचिन्तयन्॥<br><br>3363: दुर्योधनो वासुदेवं वाग्भिरुग्राभिरार्दयत्। कंसदासस्य दायाद न ते लज्जाऽस्त्यनेन वै॥<br><br>3364: अधर्मेण गदायुद्धे यदहं विनिपातितः। ऊरू भिन्धीति भीमस्य स्मृति मिथ्या प्रयच्छता॥<br><br>3365: किं न विज्ञातमेतन्मे यदर्जुनमवोचथाः। घातयित्वा महीपालानृजुयुद्धान् सहस्रशः॥<br><br>3366: जिलैरुपायैर्बहुभिर्न ते लज्जा न ते घृणा। अहन्यहनि शूराणां कुर्वाणः कदनं महत्॥<br><br>3367: शिखण्डिनं पुरस्कृत्य घातितस्ते पितामहः। अश्वत्थाम्नः सनामानं हत्वा नागं सुदुते॥<br><br>3368: आचार्यो न्यासितः शस्त्रं किं तन्न विदितं मया। स चानेन नृशंसेन धृष्टद्युम्नेन वीर्यवान्॥<br><br>3369: पात्यमानस्वया दृष्टो न चैनं त्वमवारयः। वधार्थं पाण्डपुत्रस्य याचितां शक्तिमेव च॥<br><br>3370: घटोत्कचे व्यंसयतः कस्त्वत्तः पापकृत्तमः। छिन्नहस्तः प्रायगतस्तथा भूरिश्रवा बली॥<br><br>3371: त्वयाऽभिसृष्टेन हतः शैनेयेन महात्मना। कुर्वाणश्चोत्तमं कर्म कर्णः पार्थजिगीषया॥<br><br>3372: व्यंसनेनाश्वसेनस्य पन्नगेन्द्रस्य वै पुनः। पुनश्च पतिते चक्रे व्यसनार्तः पराजितः॥<br><br>3373: पातितः समरे कर्णश्चक्रव्यग्रोऽग्रणीनृणाम्। यदि मां चापि कर्णं च भीष्मद्रोणौ च संयुतौ॥<br><br>3374: ऋजुना प्रतियुध्येथा न ते स्याद् विजयो ध्रुवम्। त्वया पुनरनार्येण जिह्ममार्गेण पार्थिवाः॥<br><br>3375: स्वधर्ममनुतिष्ठन्तो वयं चान्ये च घातिताः। वासुदेव उवाच हतस्त्वमसि गान्धारे सभ्रातृसुतबान्धवः॥<br><br>3376: सगणः ससुहचैव पापं मार्गमनुष्ठितः। तवैव दुष्कृतैर्वीरौ भीष्मद्रोणौ निपातितौ॥<br><br>3377: कर्णश्च निहतः संख्ये तव शीलानुवर्तकः। याच्यमानं मया मूढ पित्र्यमंशं न दित्ससि॥<br><br>3378: पाण्डवेभ्यः स्वराज्यं च लोभाच्छकुनिनिश्चयात्। विषं ते भीमसेनाय दत्तं सर्वे च पाण्डवाः॥<br><br>3379: प्रदीपिता जतुगृहे मात्रा सह सुदुर्मते। सभायां याज्ञसेनी च कृष्टा द्यूते रजस्वला॥<br><br>3380: तदैव तावद् दुष्टात्मन् वध्यस्त्वं निरपत्रप। अनक्षज्ञं च धर्मज्ञं सौबलेनाक्षवेदिना॥<br><br>3381: निकृत्या यत् पराजैषीस्तस्मादसि हतो रणे। जयद्रथेन पापेन यत् कृष्णा केशिता वने॥<br><br>3382: यातेषु मृगयां चैव तृणबिन्दोरथाश्रमम्। अभिमन्युश्च यद् बाल एको बहुभिराहवे॥<br><br>3383: त्वद्दोषैनिहतः पाप तस्मादसि हतो रणे। यान्यकार्याणि चास्माकं कृतानीति प्रभाषसे॥<br><br>3384: वैगुण्येन तवात्यर्थं सर्वं हि तदनुष्ठितम्। बृहस्पतेरुशनसो नोपदेशः श्रुतस्त्वया॥<br><br>3385: वृद्धा नोपासिताश्चैव हितं वाक्यं न ते श्रुतम्। लोभेनातिबलेन त्वं तृष्णया च वशीकृतः॥<br><br>3386: कृतवानस्यकार्याणि विपाकस्तस्य भुज्यताम्। दुर्योधन उवाच अधीतं विधिवद् दत्तं भूः प्रशास्ता ससागरा॥<br><br>3387: मूर्ध्नि स्थितममित्राणां को नु स्वन्ततरो पया। यदिष्टं क्षत्रबन्धूनां स्वधर्ममनुपश्यताम्॥<br><br>3388: तदिदं निधनं प्राप्तं को नु स्वन्ततरो मया। देवार्हा मानुषा भोगाः प्राप्ता असुलभा नृपैः॥<br><br>3389: ऐश्वर्यं चोत्तमं प्राप्त: को नु स्वन्ततरो मया। ससुहृत् सानुगश्चैव स्वर्गं गन्ताहमच्युत॥<br><br>3390: यूयं निहतसंकल्पाः शोचन्तो वर्तयिष्यथ॥<br><br>3391: संजय उवाच अस्य वाक्यस्य निधने कुरुराजस्य धीमतः॥<br><br>3392: अपतत् सुमहद् वर्षं पुष्पाणां पुण्यगन्धिनाम्। अवादयन्त गन्धर्वा वादिनं सुमनोहरम्॥<br><br>3393: जगुश्चाप्सरसो राज्ञो यशःसम्बद्धमेव च। सिद्धाश्च मुमुचुर्वाचः साधु साध्विति पार्थिव॥<br><br>3394: ववौ च सुरभिर्वायुः पुण्यगन्धो मृदुः सुखः। व्यराजंश्च दिशः सर्वा नभो वैदूर्यसंनिभम्॥<br><br>3395: अयद्भुतानि ते दृष्ट्वा वासुदेवपुरोगमाः। दुर्योधनस्य पूजां तु दृष्ट्वा व्रीडामुपागमन्॥<br><br>3396: हतांश्चाधर्मतः श्रुत्वा शोकार्ताः शुशुचुर्हि ते। भीष्मं द्रोणं तथा कर्णं भूरिश्रवसमेव च॥<br><br>3397: तांस्तु चिन्तापरान् दृष्ट्वा पाण्डवान् दीनचेतसः। प्रोवाचेदं वचः कृष्णो मेघदुन्दुभिनिःस्वनः॥<br><br>3398: नैष शक्योऽतिशीघ्रास्त्रस्ते च सर्वे महारथाः। ऋजुयुद्धेन विक्रान्ता हन्तुं युष्माभिराहवे॥<br><br>3399: नैष शक्यः कदाचित् तु हन्तु धर्मेण पार्थिवः। ते वा भीष्ममुखाः सर्वे महेष्वासा महारथाः॥<br><br>3400: मयानेकैरूपायैस्तु मायायोगेन चासकृत्। हतास्ते सर्व एवाजौ भवतां हितमिच्छता॥<br><br>3401: यदि नैवंविधं जातु कुर्यां जिह्ममहं रणे। कुतो वो विजयो भूयः कुतो राज्यं कुतो धनम्॥<br><br>3402: ते हि सर्वे महात्मानश्चत्वारोऽतिरथा भुवि। न शक्या धर्मतो हन्तुं लोकपालैरपि स्वयम्॥<br><br>3403: तथैवायं गदापाणिर्धार्तराष्ट्रो गतकमः। न शक्यो धर्मतो हन्तुं कालेनापीह दण्डिना॥<br><br>3404: न च वो हृदि कर्तव्यं यदयं घातितो रिपुः। मिथ्यावध्यास्तथोपायैर्बहवः शत्रवोऽधिकाः॥<br><br>3405: पूर्वैरनुगतो मार्गो देवैरसुरघातिभिः। सद्धिश्चानुगतः पन्थाः स सर्वैरनुगम्यते॥<br><br>3406: कृतकृत्याश्च सायाह्ने निवासं रोचयामहे। साश्चनागरथाः सर्वे विश्रमामो नराधिपाः॥<br><br>3407: वासुदेववचः श्रुत्वा तदानीं पाण्डवैः सह। पञ्चाला भृशसंहृष्टा विनेदुः सिंहसंघवत्॥<br><br>3408: ततः प्राध्यापयशङ्खान् पाञ्चजन्यं च माधवः। हृष्टा दुर्योधनं दृष्ट्वा निहतं पुरुषर्षभ। ७१॥<br><br>3409: संजय उवाच ततस्ते प्रययुः सर्वे निवासाय महीक्षितः। शङ्खान् प्रध्मापयन्तो वै हृष्टाः परिघबाहवः॥<br><br>3410: पाण्डवान् गच्छतश्चापि शिबिरं नो विशाम्पते। महेष्वासोऽन्वगात् पश्चाद् युयुत्सुः सात्यकिस्तथा॥<br><br>3411: धृष्टद्युम्न: शिखण्डी च द्रौपदेयाश्च सर्वशः। सर्वे चान्ये महेष्वासाः प्रययुः शिबिराण्युत॥<br><br>3412: ततस्ते प्राविशन् पार्था हतत्विट्कं हतेश्वरम्। दुर्योधनस्य शिबिरं रङ्गवद्विसृते जने॥<br><br>3413: गतोत्सवं पुरमिव हृतनागमिव ह्रदम्। स्त्रीवर्षवरभूयिष्ठं वृद्धामात्यैरधिष्ठितम्॥<br><br>3414: तत्रैतान् पर्युपातिष्ठन् दुर्योधनपुरःसराः। कृताञ्जलिपुटा राजन् काषायमलिनाम्बराः। ॥<br><br>3415: शिबिरं समनुप्राप्य कुरुराजस्य पाण्डवाः। अवरुर्महाराज रथेभ्यो रथसत्तमाः॥<br><br>3416: ततो गाण्डीवधन्वानमभ्यभाषत केशवः। स्थितः प्रियहिते नित्यमतीव भरतर्षभ। ॥<br><br>3417: अवरोपय गाण्डीवमक्षयौ च महेषुधी। अथाहमवरोक्ष्यामि पश्चाद् भरतसत्तम। ॥<br><br>3418: स्वयं चैवावरोह त्वमेतच्छ्रेयस्तवानघ। तचाकरोत् तथा वीरः पाण्डुपुत्रो धनंजयः॥<br><br>3419: अथ पश्चात् ततः कृष्णो रश्मीनुत्सृज्य वाजिनाम्। अवारोहत मेधावी रथाद् गाण्डीवधन्वनः॥<br><br>3420: अथातवतीर्णे भूतानामीश्वरे सुमहात्मनि। कपिरन्तर्दधे दिव्यो ध्वजो गाण्डीवधन्वनः॥<br><br>3421: स दग्धो द्रोणकर्णाभ्यां दिव्यैरस्त्रैर्महारथः। अथादीप्तोऽग्निना ह्याशु प्रजज्वाल महीपते॥<br><br>3422: सोपासङ्गः सरश्मिश्च साश्वः सयुगबन्धुरः। भस्मीभूतोऽपतद् भूमौ रथो गाण्डीवधन्वनः॥<br><br>3423: तं तथा भस्मभूतं तु दृष्ट्वा पाण्डुसुताः प्रभो। अभवन् विस्मिता राजन्नर्जुनश्चेदमब्रवीत्॥<br><br>3424: कृताञ्जलिः सप्रणयं प्रणिपत्याभिवाद्य ह। गोविन्द कस्माद् भगवन् रथोदग्धोऽयमग्निना॥<br><br>3425: किमेतन्महदाश्चर्यमभवद् यदुनन्दन। तन्मे ब्रूहि महाबाहो श्रोतव्यं यदि मन्यसे॥<br><br>3426: वासुदेव उवाच अस्त्रैर्बहुविधैर्दग्धः पूर्वमेवायमर्जुन। मदधिष्ठित्तत्वात् समरे न विशीर्णः परंतप॥<br><br>3427: इदानीं तु विशीर्णोऽयं दग्धो ब्रह्मास्त्रतेजा। भया विमुक्तः कौन्तेय त्वय्यद्य कृतकर्मणि। ॥<br><br>3428: ईपदुत्स्मयमास्तु भगवान् केशवोऽरिहा। परिष्वज्य च राजानं युधिष्ठिरमभाषत॥<br><br>3429: दिष्ट्या जयसि कौन्तेय दिष्ट्याते शत्रवो जिताः। दिष्टया गाण्डीवधन्वा च भीमसेनश्च पाण्डवः॥<br><br>3430: त्वं चापि कुशली राजन् माद्रीपुत्रो च पाण्डवौ। मुक्ता वीरक्षयादस्मात् संग्रामानिहतद्विषः॥<br><br>3431: क्षिप्रमुक्तरकालानि कुरु कार्याणि भारत। उपायतमुपप्लव्यं सह गाण्डीवधन्वना॥<br><br>3432: आनीय मधुपर्कं मां यत् पुरा त्वमवोचथाः। एष भ्राता सखा चैव तव कृष्ण धनंजयः॥<br><br>3433: रक्षितव्यो महाबाहो सर्वास्वापत्स्विति प्रभो। तव चैव ब्रुवाणस्य तथेत्येवाहमब्रुवम्॥<br><br>3434: स सव्यसाची गुप्तस्ते विजयी च जनेश्वर। भ्रातृभिः सह राजेन्द्र शूरः सत्यपराक्रमः॥<br><br>3435: मुक्तो वीरक्षयादस्मात् संग्रामाल्लोमहर्षणात्। एवमुक्तस्तु कृष्णेन धर्मराजो युधिष्ठिरः॥<br><br>3436: हृष्टरोमा महाराज प्रत्युवाच जनार्दनम्। युधिष्ठिर उवाच प्रमुक्तं द्रोणकर्णाभ्यां ब्रह्मास्त्रमरिमर्दन॥<br><br>3437: कस्त्वदन्यः सहेत् साक्षादपि वज्री पुरंदरः। भवतस्तु प्रसादेन संशप्तकगणा जिताः॥<br><br>3438: महारणगतः पार्थो यच नासीत् पराङ्मुखः। तथैव च महाबाहो पर्यायैर्बहुभिर्मया॥<br><br>3439: कर्मणामनुसंतानं तेजसश्च गती: शुभाः। उपप्लव्ये महषिर्मे कृष्णद्वैपायनोऽब्रवीत्॥<br><br>3440: यतो धर्मस्ततः कृष्णो यतः कृष्णस्ततो जयः। इत्येवमुक्ते ते वीराः शिबिरं तव भारत॥<br><br>3441: प्रविश्य प्रत्यपद्यन्त कोशरत्नर्धिसंचयान्। रजतं जातरूपं च मणीनथ च मौक्तिकान्॥<br><br>3442: भूषणान्यथ मुख्यानि कम्बलान्यजिनानि च। दासीदासमसंख्येयं राज्योपकरणानि च॥<br><br>3443: प्राप्य धनमक्षय्यं त्वदीयं भरतर्षभ। उदक्रोशन्महाभागा नरेन्द्र विजितारयः॥<br><br>3444: ते तु वीराः समाश्वस्य वाहनान्यवमुच्य च। अतिष्ठन्त मुहुः सर्वे पाण्डवाः सात्यकिस्तथा। ॥<br><br>3445: अथाब्रवीन्महाराज वासुदेवो महायशाः। अस्माभिर्मङ्गलार्थाय वस्तव्यं शिबिराद् बहिः॥<br><br>3446: तथेत्युक्त्वा हि ते सर्वे पाण्डवाः सात्यकिस्तथा। वासुदेवेन सहिता मङ्गलार्थं बहिर्ययुः॥<br><br>3447: ते समासाद्य सरितं पुण्यामोघवतीं नृप। न्यवसन्नथ तां रात्रि पाण्डवा हतशत्रवः॥<br><br>3448: युधिष्ठिरस्ततो राजा प्राप्तकालमचिन्तयत्। तत्र ते गमनं प्राप्तं रोचते तव माधव॥<br><br>3449: गान्धार्याः क्रोधदीप्तायाः प्रशमार्थमरिंदम। हेतुकारणयुक्तैश्च वाक्यैः कालसमीरितैः॥<br><br>3450: क्षिप्रमेव महाभाग गान्धारी प्रशमिष्यसि। पितामहश्च भगवान् व्यासस्तत्र भविष्यति॥<br><br>3451: वैशम्पायन उवाच ततः सम्प्रेषयामासुर्यादवं नागसाह्वयम्। स च प्रायाजवेनाशुः वासुदेवः प्रतापवान्॥<br><br>3452: दारुकं रथमारोप्य येन राजाम्बिकासुतः। तमूचुः सम्प्रयास्यन्तं शैव्यसुग्रीववाहनम्॥<br><br>3453: प्रत्याश्वासय गान्धारी हतपुत्रां यशस्विनीम्। स प्रायात् पाण्डवैरुक्तस्तत् पुरं सात्वतां वरः॥<br><br>3454: आससाद ततः क्षिप्रं गान्धारीं निहतात्मजाम्॥<br><br>3455: जनमेजय उवाच किमर्थं द्विजशार्दूलं धर्मराजो युधिष्ठिरः। गान्धार्याः प्रेषयामास वासुदेवं परंतपम्॥<br><br>3456: यदा पूर्वं गतः कृष्णः शमार्थं कौरवान् प्रति। न च तं लब्धवान् कामं ततो युद्धमभूदिदम्॥<br><br>3457: निहतेषु तु योधेषु हते दुर्योधने तदा। पृथिव्यां पाण्डवेयस्य नि:सपत्ने कृते युधि॥<br><br>3458: विद्रुते शिबिरे शून्ये प्राप्ते यशसि चोत्तमे। किं न तत् कारणं ब्रह्मन् येन कृष्णो गतः पुनः॥<br><br>3459: न चैतत् कारपां ब्रह्मनल्पं विप्रतिभाति मे। यत्रागमदमेयात्मा स्वयमेव जनार्दनः॥<br><br>3460: तत्त्वतो वै समाचक्ष्व सर्वमध्वर्युसत्तम। यचात्र कारणं ब्रह्मन् कार्यस्यास्य विनिश्चये॥<br><br>3461: वैशम्पायन उवाच त्वयुक्तोऽयमनुप्रश्नो यन्मां पृच्छसि पार्थिव। तत्तेऽहं सम्प्रवक्ष्यामि यथावद् भरतर्षभ। ॥<br><br>3462: हतं दुर्योधनं दृष्ट्वा भीमसेनेन संयुगे। व्युत्क्रम्य समयं राजन् धार्तराष्ट्र महाबलम्॥<br><br>3463: अन्यायेन हतं दृष्ट्वा गदायुद्धेन भारत। युधिष्ठिरं महाराज महद् भयमथाविशत्॥<br><br>3464: चिन्तयानो महाभागं गान्धारी तपसान्विताम्। घोरेण तपसा युक्तां त्रैलोक्यमपि सा दहेत्॥<br><br>3465: तस्य चिन्तयमानस्य बुद्धिः समभवत् तदा। गान्धार्याः क्रोधदीसाया पूर्वं प्रशमनं भवेत्॥<br><br>3466: सा हि पुत्रवधं श्रुत्वा कृतमस्माभिरीदृशम्। मानसेनाग्निना क्रुद्धा भस्मसान्न: करिष्यति॥<br><br>3467: कथं दुःखमिदं तीव्र गान्धारी सा सहिष्यति। श्रुत्वा विनिहतं पुत्रं छलेनाजिह्मयोधिनम्॥<br><br>3468: एवं विचिन्त्य बहुधा भयशोकसमन्वितः। वासुदेवमिदं वाक्यं धर्मराजोऽभ्यभाषत॥<br><br>3469: तव प्रसादाद् गोविन्द राज्यं निहतकण्टकम्। अप्राप्यं मनसापीदं प्राप्तमस्माभिरच्युत॥<br><br>3470: प्रत्यक्षं मे महाबाहो संग्रामे लोमहर्षणे। विमर्दः सुमहान् प्राप्तस्त्वया यादवनन्दन॥<br><br>3471: त्वया देवासुरे युद्धे वधार्थममरद्विषाम्। यथा साह्यं पुरा दत्तं हताश्च विबुधद्विषः॥<br><br>3472: साह्यं तथा महाबाहो दत्तमस्माकमच्युत। सारथ्येन च वार्ष्णेय भवता हि धृता वयम्॥<br><br>3473: यदि न त्वं भवेर्नाथ: फाल्गुनस्य महारणे। कथं शक्यो रणे जेतुं भवेदेष बलार्णवः॥<br><br>3474: गदाप्रहारा विपुलाः परिधैश्चापि ताडनम्। शक्तिभिर्भिन्दिपालैश्च तोमरैः सपरश्वधैः॥<br><br>3475: अस्मत्कृते त्वया कृष्ण वाचः सुपरुषाः श्रुताः। शस्त्राणां च निपाता वै वस्पर्शोपमा रणे॥<br><br>3476: ते च ते सफला जाता हते दुर्योधनेऽच्युत। तत्सर्वं न यथा नश्येत् क्रोधं बुद्ध्यस्व माधव॥<br><br>3477: सा हि नित्यं महाभाग तपसोग्रेण कर्शिता। पुत्रपौत्रवधं श्रुत्वा ध्रुवं नः सम्प्रधक्ष्यति॥<br><br>3478: तस्याः प्रसादनं वीर प्राप्तकालं मतं मम। कश्च तां क्रोधताम्राक्षी पुत्रव्यसनकर्शिताम्॥<br><br>3479: वीक्षितुं पुरुषः शक्तस्त्वामृते पुरुषोत्तम। तत्र मे गमनं प्राप्तं रोचते तव माधव॥<br><br>3480: गान्धार्याः क्रोधदीप्तायाः प्रशमार्थमरिंदम। त्वं हि कर्ता विकर्ता च लोकानां प्रभवाव्ययः॥<br><br>3481: हेतुकारणसंयुक्तैर्वाक्यैः कालसमीरितैः। क्षिप्रमेव महाबाहो गान्धारी शमयिष्यसि॥<br><br>3482: पितामहश्च भगवान् कृष्णस्तत्र भविष्यति। सर्वथा ते महाबाहो गान्धार्याः क्रोधनाशनम्॥<br><br>3483: कर्तव्यं सात्वतां श्रेष्ठ पाण्डवानां हितार्थिना। धर्मराजस्य वचनं श्रुत्वा यदुकुलोद्वहः॥<br><br>3484: आमन्त्र्य दारुकं प्राह रथः सजो विधीयताम्। केशवस्य वचः श्रुत्वा त्वरमाणोऽथ दारुकः॥<br><br>3485: न्यवेदयद् रथं सज्जे केशवाय महात्मने। तं रथं यादवश्रेष्ठः समारुह्य परंतपः॥<br><br>3486: जगाम हास्तिनपुरं त्वरितः केशवो विभुः। ततः प्रायान्महाराज माधवो भगवान् रथी॥<br><br>3487: नागसाह्वयमासाद्य प्रविवेश न वीर्यवान्। प्रविश्य नगरं वीरो रथघोषेण नादयन्॥<br><br>3488: विदितो धृतराष्ट्रस्य सोऽवतीर्य रथोत्तमात्। अभ्यगच्छददीनात्मा धृतराष्ट्रनिवेशनम्॥<br><br>3489: पूर्वं चाभिगतं तत्र सोऽपश्यदृषिसत्तमम्। पादौ प्रपीड्य कृष्णस्य राज्ञश्चापि जनार्दनः॥<br><br>3490: अभ्यवादयदव्यग्रो गान्धारीं चापि केशवः। ततस्तु यादवश्रेष्ठो धृतराष्ट्रमधोक्षजः॥<br><br>3491: पाणिमालम्ब्य राजेन्द्र सुस्वरं प्ररुरोद ह। स मुहूर्तादिवोत्सृज्य बाष्पं शोकसमुद्भवम्॥<br><br>3492: प्रक्षाल्य वारिणा नेत्रे ह्याचम्य च यथाविधि। उवाच प्रस्तुतं वाक्यं धृतराष्ट्रमरिंदमः॥<br><br>3493: न तेऽस्त्यविदितं किंचिद् वृद्धस्य तव भारत। कालस्य च यथावृत्तं तत् ते सुविदितं प्रभो॥<br><br>3494: यदिदं पाण्डवैः सर्वैस्तव चित्तानुरोधिभिः। कथं कुलक्षयो न स्यात्तथा क्षत्रस्य भारत॥<br><br>3495: भ्रातृभिः समयं कृत्वा क्षान्तवान् धर्मवत्सलः। द्यूतच्छलजितैः शुद्धर्वनवासो ह्युपागतः॥<br><br>3496: अज्ञातवासचर्या च नानावेषसमावृतैः। अन्ये च बहवः केशात् त्वशक्तैरिव सर्वदा॥<br><br>3497: मया च स्वयमागम्य युद्धकाल उपस्थिते। सर्वलोकस्य सांनिध्ये ग्रामांस्त्वं पञ्च याचितः॥<br><br>3498: त्वया कालोपसृष्टेन लोभतो नापवर्जिताः। तवापराधान्नृपते सर्वं क्षत्रं क्षयं गतम्॥<br><br>3499: भीष्मेण सोमदत्तेन बाह्लीकेन कृपेण च। द्रोणेन च सपुत्रेण विदुरेण च धीमता॥<br><br>3500: याचितस्त्वं शमं नित्यं न च तत्कृतवानसि। कालोपहतचित्ता हि सर्वे मुह्यन्ति भारत॥<br><br>3501: यथा मूढो भवान् पूर्वमस्मिन्नर्थे समुद्यते। किमन्यत् कालयोगाद्धि दिष्टमेव परायणम्॥<br><br>3502: मा च दोषान् महाप्राज्ञ पाण्डवेषु निवेशय। अल्पोऽप्यतिक्रमो नास्ति पाण्डवानां महात्मनाम्॥<br><br>3503: धर्मतो न्यायतश्चैव स्नेहतश्च परंतप। एतत् सर्वं तु विज्ञाय ह्यात्मदोषकृतं फलम्॥<br><br>3504: असूयां पाण्डुपुत्रेषु न भवान् कर्तुमर्हति। कुलं वंशश्च पिण्डाश्च यच्च पुत्रकृतं फलम्॥<br><br>3505: गान्धार्यास्तव वै नाथ पाण्डवेषु प्रतिष्ठितम्। त्वं चैव कुरुशार्दूल गान्धारी च यशस्विनी॥<br><br>3506: मा शुचो नरशार्दूल पाण्डवान् प्रति किल्बिषम्। एतत्सर्वमनुध्याय आत्मनश्च व्यतिक्रमम्॥<br><br>3507: शिवेन पाण्डवान् पाहि नमस्ते भरतर्षभ। जानासि च महाबाहो धर्मराजस्य या त्वयि॥<br><br>3508: भक्तिर्भरतशार्दूल स्नेहश्चापि स्वभावतः। एतच कदनं कृत्वा शत्रूणामपकारिणाम्॥<br><br>3509: दह्यते स दिवा रात्रौ न च शर्माधिगच्छति। त्वां चैव नरशार्दूल गान्धारीं च यशस्विनीम्॥<br><br>3510: स शोचन् नरशार्दूल: शान्तिं नैवाधिगच्छति। हिया च परयाऽऽविष्टो भवन्तं नाधिगच्छति॥<br><br>3511: पुत्रशोकाभिसंतप्तं बुद्धिव्याकुलतेन्द्रियम्। एवमुक्त्वा महाराज धृतराष्ट्र यदूत्तमः॥<br><br>3512: उवाच परमं वाक्यं गान्धारी शोककर्शिताम्। सौबलेयि निबोध त्वं यत् त्वां वक्ष्यामि तच्छृणु॥<br><br>3513: त्वत्समा नास्ति लोकेऽस्मिन्नद्य सीमन्तिनी शुभे। जानासि च यथा राज्ञि सभायां मम संनिधौ॥<br><br>3514: धर्मार्थसहितं वाक्यमुभयोः एक्षयोर्हितम्। उक्तवत्यसि कल्याणि न च ते तनयः कृतम्॥<br><br>3515: दुर्योधनस्त्वया चोक्तो जयार्थी परुषं वचः। शृणु मूढ वचो मह्यं यतो धर्मस्ततो जयः॥<br><br>3516: तदिदं समनुप्राप्तं तव वाक्यं नृपात्मजे। एवं विदित्वा कल्याणि मा स्म शोके मनः कृथाः॥<br><br>3517: पाण्डवानां विनाशाय मा ते बुद्धिः कदाचन। शक्ता चासि महाभागे पृथिवीं सचराचराम्॥<br><br>3518: चक्षुषा क्रोधदीप्तेन निर्दग्धुं तपसो बलात्। वासुदेववचः श्रुत्वा गान्धारी वाक्यमब्रवीत्॥<br><br>3519: एवमेतन्महाबाहो यथा वदसि केशव। आधिभिर्दह्यमानाया मति: संचलिता मम॥<br><br>3520: सा मे व्यवस्थिता श्रुत्वा तव वाक्यं जनार्दन। राज्ञस्त्वन्धस्य वृद्धस्य हतपुत्रस्य केशव॥<br><br>3521: त्वं गतिः सहितैर्वीरैः पाण्डवैर्द्विपदां वर। एतावदुक्त्वा वचनं मुखं प्रच्छाद्य वाससा॥<br><br>3522: पुत्रशोकाभिसंतप्ता गान्धारी प्ररुरोद ह। तत एनां महाबाहुः केशवः शोककर्शिताम्॥<br><br>3523: हेतुकारणसंयुक्तैर्वाक्यैराश्वासयत् प्रभुः। समाश्वास्य च गान्धारी धृतराष्ट्रं च माधवः॥<br><br>3524: द्रौणिसंकल्पितं भावमवबुद्ध्यत् केशवः। ततस्त्वरित उत्थाय पादौ मूर्धा प्रणम्य च॥<br><br>3525: द्वैपायनस्य राजेन्द्र ततः कौरवमब्रवीत्। आपृच्छे त्वां कुरुश्रेष्ठ मा च शोके मनः कृथाः॥<br><br>3526: पाण्डवानां वधे रात्रौ बुद्धिस्तेन प्रदर्शिता॥<br><br>3527: एतच्छुत्वा तु वचनं गान्धार्या सहितोऽब्रवीत्। धृतराष्ट्रो महाबाहुः केशवं केशिसूदनम्॥<br><br>3528: शीघ्रं गच्छ महाबाहो पाण्डवान् परिपालय। भूयस्त्वया समेष्यामि क्षिप्रमेव जनार्दन॥<br><br>3529: प्रायात् ततस्तु त्वरितो दारुकेण सहाच्युतः। वासुदेवे गते राजन् धृतराष्ट्र जनेश्वरम्॥<br><br>3530: आश्वासयदमेयात्मा व्यासो लोकनमस्कृतः। वासुदेवोऽपि धर्मात्मा कृतकृत्यो जगाम ह॥<br><br>3531: शिबिर हास्तिनपुराद् दिदृक्षुः पाण्डवान् नृप। आगम्य शिबिरं सोऽभ्यगच्छत पाण्डवान्। तच तेभ्यः समाख्याय सहितस्तैः समाहितः॥<br><br>3532: धृतराष्ट्र उवाच अधिष्ठितः पदा मूर्ध्नि भग्नसक्थो महीं गतः। शौटीर्यमानी पुत्रो मे किमभाषत संजय॥<br><br>3533: अत्यर्थं कोपनो राजा जातवैरश्च पाण्डुषु। व्यसनं परमं प्राप्तः किमाह परमाहवे॥<br><br>3534: संजय उवाच शृणु राजन् प्रवक्ष्यामि यथावृत्तं नराधिप। राज्ञा यदुक्तं भग्नेन तस्मिन् व्यसन आगते॥<br><br>3535: भग्नसक्थो नृपो राजन् पांसुना सोऽवगुण्ठितः। यमयन् मूर्धजास्तत्र वीक्ष्य चैव दिशो दश॥<br><br>3536: केशान् नियम्य यत्नेन निःश्वसनुरगो यथा। संरम्भाश्रुपरीताभ्यां नेत्राभ्यामभिवीक्ष्य माम्॥<br><br>3537: बाहू धरण्यां निष्यिष्य सुदुर्मत्त इव द्विपः। प्रकीर्णान् मूर्धजान् धुन्वन् दन्तैर्दन्तानुपस्पृशन्॥<br><br>3538: गर्हयन् पाण्डवं ज्येष्ठः निःश्वस्येदमथाब्रवीत्। भीष्मे शान्तनवे नाथे कर्णे शस्त्रभृतां वरे॥<br><br>3539: गौतमे शकुनौ चापि द्रोणे चास्त्रभृतां वरे। अश्वत्थाम्न तथा शल्ये शूरे च कृतवर्मणि॥<br><br>3540: इमामवस्थां प्राप्तोऽस्मि कालो हि दुरतिक्रमः। समयं हतः। एकादशचमूभर्ता सोऽहमेतां दशां गतः॥<br><br>3541: कालं प्राप्य महाबाहो न कश्चिदतिवर्तते। आख्यातव्यं मदीयानां येऽस्मिञ्जीवन्ति संयुगे॥<br><br>3542: बहूनि सुनृशंसानि कृतानि खलु पाण्डवैः॥<br><br>3543: भूरिश्रवसि कर्णे च भीष्मे द्रोणे च श्रीमति। इदं चाकीर्तिजं कर्म नृशंसैः पाण्डवैः कृतम्॥<br><br>3544: येन ते सत्सु निर्वेदं गमिष्यन्ति हि मे मतिः। का प्रीतिः सत्त्वयुक्तस्य कृत्वोपाधिकृतं जयम्॥<br><br>3545: को वा समयभेत्तारं बुधः सम्मन्तुमर्हति। अधर्मेण जयं लब्ध्वा को न हृष्येत पण्डितः॥<br><br>3546: यथा संहृष्यते पापः पाण्डुपुत्रो वृकोदरः। किन्नु चित्रमितस्त्वद्य भग्नसक्थस्य यन्मम॥<br><br>3547: क्रुद्धेन भीमसेनेन पादेन मृदितं शिरः। प्रतपन्तं श्रिया जुष्टं वर्तमानं च बन्धुषु॥<br><br>3548: एवं कुर्यान्नरो यो हि स वै संजय पूजितः। अभिज्ञौ युद्धधर्मस्य मम माता पिता च मे॥<br><br>3549: तौ हि संजय दुःखार्ती विज्ञाप्यौ वचनाद्धि मे। इष्टं भृत्या भृताः सम्यग् भूः प्रशास्ता ससागरा॥<br><br>3550: मूर्ध्नि स्थितममित्राणां जीवतामेव संजय। दत्ता दाया यथाशक्ति मित्राणां च प्रियं कृतम्॥<br><br>3551: अमित्रा बाधिताः सर्वे को नु स्वन्ततरो मया। मानिता बान्धवाः सर्वे वश्यः सम्पूजितो जनः॥<br><br>3552: त्रितयं सेवितं सर्वं को नु स्वन्ततरो मया। आज्ञप्तं नृपमुख्येषु मानः प्राप्तः सुदुर्लभः॥<br><br>3553: आजानेयैस्तथा यातं को नु स्वन्ततरो मया। यातानि परराष्ट्राणि नृपा भुक्ताश्च दासवत्॥<br><br>3554: प्रियेभ्यः प्रकृतं साधु को नु स्वन्ततरो मया। अधीतं विधिवद् दत्तं प्राप्तमायुर्निरामयम्॥<br><br>3555: स्वधर्मेण जिता लोकाः को नु स्वन्ततरो मया। दिष्ट्या नाहं जितः संख्ये परान् प्रेष्यवदाश्रितः॥<br><br>3556: दिष्ट्या मे विपुला लक्ष्मीप॑ते त्वन्यगता विभो। यदिष्टं क्षत्रबन्धूनां स्वधर्ममनुतिष्ठताम्॥<br><br>3557: निधनं तन्मया प्राप्तं को न स्वन्ततरो मया। दिष्ट्या नाहं परावृत्तो वैरात् प्राकृतवन्जितः॥<br><br>3558: दिष्ट्या न विमति कांचिद् भजित्वा तु पराजितः। सुप्तं वाथं प्रमत्तं वा यथा हन्याद् विषेण वा॥<br><br>3559: एवं व्युत्क्रान्तधर्मेण व्युत्क्रम्य समयं हतः। अश्वत्थामा महाभागः कृतवर्मा च सात्वतः॥<br><br>3560: कृपः शारद्वतश्चैव वक्तव्या वचनान्मम। अधर्मेण प्रवृत्तानां पाण्डवानामनेकशः॥<br><br>3561: विश्वासं समयघ्नानां न यूयं गन्तुमर्हथ। वार्तिकांश्चाब्रवीद् राजा पुत्रस्ते सत्यविक्रमः॥<br><br>3562: अधर्माद् भीमसेनेन निहतोऽहं यथा रणे। सोऽहं द्रोणं स्वर्गगतं कर्णशल्यावुभौ तथा॥<br><br>3563: वृषसेनं महावीर्यं शकुनि चापि सौबलम्। जलसंधं महावीर्यं भगदत्तं च पार्थिवम्॥<br><br>3564: सोमदत्तं महेष्वासं सैन्धवं च जयद्रथम्। दुःशासनपुरोगांश्च भ्रातृनात्मसमांस्तथा॥<br><br>3565: दौःशासनिं च विक्रान्तं लक्ष्मणं चात्मजावुभौ। एतांश्चान्यांश्च सुबहून् मदीयांश्च सहस्रशः॥<br><br>3566: पृष्ठतोऽनुगमिष्यामि सार्थहीनो यथाऽध्वगः। कथं भ्रातॄन् हताश्रुत्वा भर्तारं च स्वसा मम॥<br><br>3567: रोरूयमाणा दुःखार्ता दुःशला सा भविष्यति। स्नुषाभिः प्रस्नुषाभिश्च वृद्धो राजा पिता मम॥<br><br>3568: गान्धारीसहितश्चैव कां गतिं प्रतिपत्स्यति। नूनं लक्ष्मणमातापि हतपुत्रा हतेश्वरा॥<br><br>3569: विनाशं यास्यति क्षिप्रं कल्याणी पृथलोचना। यदि जानाति चार्वाका परिवाड् वाग्विशारदः॥<br><br>3570: करिष्यति महाभागो ध्रुवं चापचितिं मम। समन्तपञ्चके पुण्ये त्रिषु लोकेषु विश्रुते॥<br><br>3571: अहं निधनमासाद्य लोकान् प्राप्स्यामि शाश्वतान्। ततो जनसहस्राणि बाष्पपूर्णानि मारिष॥<br><br>3572: प्रलापं नृपतेः श्रुत्वा व्यद्रवन्त दिशो दश। ससागरवना घोरा पृथिवी सचराचरा॥<br><br>3573: चचालाथ सनिर्हादा दिशश्चैवाविलाभवन्। ते द्रोणपुत्रमासाद्य यथावृत्तं न्यवेदयन्॥<br><br>3574: व्यवहारं गदायुद्धे पार्थिवस्य च पातनम्। तदाख्याय ततः सर्वे द्रोणपुत्रस्य भारत। ध्यात्वा च सुचिरं कालं जग्मुरार्ता यथागतम्॥<br><br>3575: संजय उवाच वार्तिकाणां सकाशात् तु श्रुत्वा दुर्योधनं हतम्। हतशिष्टास्ततो राजन् कौरवाणां महारथाः॥<br><br>3576: विनिर्भिन्नाः शितैर्बाणैर्गदातोमरशक्तिभिः। अश्वत्थामा कृपश्चैव कृतवर्मा च सात्वतः॥<br><br>3577: त्वरिता जवनैरश्वैरायोधनमुपागमन्। तत्रापश्यन् महात्मानं धार्तराष्ट्र निपातितम्॥<br><br>3578: प्रभग्नं वायुवेगेन महाशालं यथा वने। भूमौ विचेष्टमानं तं रुधिरेण समुक्षितम्॥<br><br>3579: महागजमिवारण्ये व्याधेन विनिपातितम्। विवर्तमानं वहुशो रुधिरौधपरिप्लुतम्॥<br><br>3580: यदृच्छया निपतितं चक्रमादित्यगोचरम्। महावातसमुत्थेन संशुष्कमिव सागरम्॥<br><br>3581: पूर्णचन्द्रमिव व्योम्नि तुषारावृतमण्डलम्। रेणु ध्वस्तं दीर्घभुजं मातङ्गमिव विक्रमे॥<br><br>3582: वृतं भूतगणैोरैः क्रव्यादैश्च समन्ततः। यथा धनं लिप्समानैर्भूत्यैर्नृपतिसत्तमम्॥<br><br>3583: भृकुटीकृतवक्त्रान्तं क्रोधादुवृत्तचक्षुषम्। सामर्षं तं नरव्याघ्रं व्याघ्रं निपतितं यथा। ॥<br><br>3584: ते तं दृष्ट्वा महेष्वासं भूतले पतितं नृपम्। मोहमभ्यागमन् सर्वे कृपप्रभृतयो रथाः। । १० । अवतीर्य रथेभ्यश्च प्राद्रवन् राजसंनिधौ। दुर्योधनं च सम्प्रेक्ष्य सर्वे भीमावुपाविशन्॥<br><br>3585: ततो द्रौणिर्महाराज बाष्पपूर्णेक्षणः श्वसन्। उवाच भरतश्रेष्ठं सर्वलोकेश्वरेश्वरम्॥<br><br>3586: न नूनं विद्यते सत्यं मानुषे किंचिदेव हि। यत्र त्वं पुरुषव्याघ्र शेषे पांसुषु रूषितः॥<br><br>3587: भूत्वा हि नृपतिः पूर्वं समाज्ञाप्य च मेदिनीम्। कथमेकोऽद्य राजेन्द्र तिष्ठसे निर्जने वने। ॥<br><br>3588: दुःशासनं न पश्यामि नापि कर्णं महारथम्। नापि तान् सुहृदः सर्वान् किमिदं भरतर्षभ॥<br><br>3589: दुःखं नूनं कृतान्तस्य गतिं ज्ञातुं कथंचन। लोकानां च भवान् यत्र शेषे पांसुषु रूषितः॥<br><br>3590: एष मूर्धाभिषिक्तानामग्रे गत्वा परंतपः। सतृणं ग्रसते पांसुं पश्य कालस्य पर्ययम्॥<br><br>3591: क्व ते तदमलं छत्रं व्यजनं क्व च पार्थिव। सा च ते महतीं सेनां क्व गता पार्थिवोत्तमा॥<br><br>3592: दुर्विज्ञेया गतिर्नूनं कार्याणां कारणान्तरे। यद् वै लोकगुरुर्भूत्वा भवानेतां दशां गतः॥<br><br>3593: अध्रुवा सर्वमत्र्येषु श्रीरूपालक्ष्यते भृशम्। भवतो व्यसनं दृष्ट्वा शक्रविस्पर्धिनो भृशम्॥<br><br>3594: तस्य तद् वचनं श्रुत्वा दुःखितस्य विशेषतः। उवाच राजन् पुत्रस्ते प्राप्तकालमिदं वचः॥<br><br>3595: विमृज्य नेत्रे पाणिभ्यां शोकजं वाष्पमुत्सृजन्। कृपादीन् स तदा वीरान् सर्वानेव नराधिपः॥<br><br>3596: ईदृशो लोकधर्मोऽयं धात्रा निर्दिष्ट उच्यते। विनाशः सर्वभूतानां कालपर्यायमागतः॥<br><br>3597: सोऽयं मां समनुप्राप्तः प्रत्यक्षं भवतां हि यः। पृथिवीं पालयित्वाऽहमेतां निष्ठामुपागतः॥<br><br>3598: दिष्ट्या नाहं परावृत्तो युद्धे कस्यांचिदापदि। दिष्ट्याहं निहतः पापैश्छलनैव विशेषतः॥<br><br>3599: उत्साहश्च कृतो नित्यं मया दिष्ट्या युयुत्सता। दिष्ट्या चास्मिन् हतो युद्धे निहतज्ञातिबान्धवः॥<br><br>3600: दिष्ट्या च वोऽहं पश्यामि मुक्तानस्माजनक्षयात्। स्वस्तियुक्तांश्च कल्यांश्च तन्मे प्रियमनुत्तमम्॥<br><br>3601: मा भवन्तो तप्यन्तां सौहृदानिधनेन मे। यदि वेदाः प्रमाणं वो जिता लोका मयाक्षयाः॥<br><br>3602: मन्यमानः प्रभावं च कृष्णस्यामिततेजसः। तेन न च्यावितश्चाहं क्षत्रधर्मात् स्वनुष्ठितात्॥<br><br>3603: स मया समनुप्राप्तो नास्मि शोच्यः कथंचन। कृतं भवद्भिः सदृशमनुरूपमिवात्मनः॥<br><br>3604: यतितं विजये नित्यं दैवं तु दुरतिक्रमम्। एतावदुक्त्वा वचनं वाष्पव्याकुललोचनः॥<br><br>3605: तूष्णीं बभूव राजेन्द्र रुजासौ विह्वलो भृशम्। तथा दृष्ट्वा तु राजानं बाष्पशोकसमन्वितम्॥<br><br>3606: द्रौणिः क्रोधेन जज्वाल यथा वह्निर्जगत्क्षये। सच क्रोधसमाविष्टः पाणौ पाणिं निपीड्य च॥<br><br>3607: बाष्पविह्वलया वाचा राजानमिदमब्रवीत्। पिता मे निहतः क्षुद्रैः सुनृशंसेन कर्मणा॥<br><br>3608: न तथा तेन तप्यामि यथा राजंस्त्वयाऽद्य वै। शृणु चेदं वचो मह्यं सत्येन वदतः प्रभो॥<br><br>3609: इष्टापूर्तेन दानेन धर्मेण सुकृतेन च। अद्याहं सर्वपञ्चालान् वासुदेवस्य. पश्यतः॥<br><br>3610: सर्वोपायैर्हि नेष्यामि प्रेतराजनिवेशनम्। अनुज्ञां तु महाराज भवान् मे दातुमर्हति॥<br><br>3611: इति श्रुत्वा तु वचनं द्रोणपुत्रस्य कौरवः। मनसः प्रीतिजननं कृपं वचनमब्रवीत्॥<br><br>3612: आचार्य शीघ्रं कलशं जलपूर्ण समानय। स तद् वचनमाज्ञाय राज्ञो ब्राह्मणसत्तमः॥<br><br>3613: कलशं पूर्णमादाय राज्ञोऽन्तिकमुपागमत्। तमब्रवीन्महाराज पुत्रस्तव विशाम्पते॥<br><br>3614: ममाज्ञया द्विजश्रेष्ठ द्रोणपुत्रोऽभिषिच्यताम्। सैनापत्येन भद्रं ते मम चेदिच्छसि प्रियम्॥<br><br>3615: राज्ञो नियोगाद् योद्धव्यं ब्राह्मणेन विशेषतः। वर्तता क्षत्रधर्मेण ह्येवं धर्मविदो विदुः॥<br><br>3616: राज्ञस्तु वचनं श्रुत्वा कृपः शारद्वतस्तथा। द्रौणि राज्ञो नियोगेन सैनापत्येऽभ्यषेचयत्॥<br><br>3617: सोऽभिषिक्तो महाराज परिष्वज्य नृपोत्तमम्। प्रययौ सिंहनादेन दिशः सर्वा विनादयन्॥<br><br>3618: दुर्योधनोऽपि राजेन्द्र शोणितेन परिप्लुतः। तां निशां प्रतिपेदेऽथ सर्वभूतभयावहाम्॥<br><br>3619: अपक्रम्य तु ते तूर्णं तस्मादायोधनानृप। शोकसंविग्नमनसश्चिन्ताध्यानपराऽभवन्॥<br> 
<br>
</body>
</html>
