
<!DOCTYPE html>
<html>
<body>
<h1> Parva: 14</h1><br>1: नारायणं नमस्कृत्य नरं चैव नरोत्तमम्। देवी सरस्वतीं चैव ततो जयमुदीरयेत्॥<br><br>2: वैशम्पायन उवाच कृतोदकं तु राजानं धृतराष्ट्र युधिष्ठिरः। पुरस्कृत्य महाबाहुरुत्तताराकुलेन्द्रियः॥<br><br>3: उत्तीर्य तु महाबाहुर्बाष्पव्याकुललोचनः। पपात तीरे गङ्गाया व्याधविद्ध इव द्विपः॥<br><br>4: तं सीदमानं जग्राह भीमः कृष्णेन चोदितः। मैवमित्यब्रवीच्चैनं कृष्णः परबलार्दनः॥<br><br>5: तमार्तं पतितं भूमौ श्वसन्तं च पुनः पुनः। ददृशुः पार्थिवा राजन् धर्मपुत्रं युधिष्ठिरम्॥<br><br>6: तं दृष्ट्वा दीनमनसं गतसत्त्वं नरेश्वरम्। भूयः शोकसमाविष्टाः पाण्डवाः समुपाविशन्॥<br><br>7: राजा तु धृतराष्ट्रश्च पुत्रशोकाभिपीडितः। वाक्यमाह महाबुद्धिः प्रज्ञाचक्षुर्नरेश्वरम्॥<br><br>8: उत्तिष्ठ कुरुशार्दूल कुरु कार्यमनन्तरम्। क्षत्रधर्मेण कौन्तेय जितेयमवनी त्वया॥<br><br>9: भुक्ष्व भोगान् भ्रातृभिश्च सुहृद्धिश्च मनोऽनुगान्। शोचितव्यं न पश्यामि त्वया धर्मभृतां वर॥<br><br>10: शोचितव्यं मया चैव गान्धार्या च महीपते। ययोः पुत्रशतं नष्टं स्वप्नलब्धं यथा धनम्॥<br><br>11: अश्रुत्वा हितकामस्य विदुरस्य महात्मनः। वाक्यानि सुमहार्थानि परितप्यामि दुर्मतिः॥<br><br>12: उक्तवान् विदुरो यन्मां धर्मात्मा दिव्यदर्शनः। दुर्योधनापराधेन कुलं ते विनशिष्यति॥<br><br>13: स्वस्ति चेदिच्छसे राजन् कुलस्य कुरु मे वचः। वध्यतामेष दुष्टात्मा मन्दो राजा सुयोधनः॥<br><br>14: कर्णश्च शकुनिश्चैव नैनं पश्यतु कर्हिचित्। द्यूतसंघातमप्येषामप्रमादेन वारय॥<br><br>15: अभिषेचय राजानं धर्मात्मानं युधिष्ठिरम्। स पालयिष्यति वशी धर्मेण पृथिवीमिमाम्॥<br><br>16: अथ नेच्छसि राजानं कुन्तीपुत्रं युधिष्ठिरम्। मेढीभूतः स्वयं राज्यं प्रतिगृह्णीष्व पार्थिव॥<br><br>17: समं सर्वेषु भूतेषु वर्तमानं नराधिप। अनुजीवन्तु सर्वे त्वां ज्ञातयो भ्रातृभिः सह। ॥<br><br>18: एवं ब्रुवति कौन्तेय विदुरे दीर्घदर्शिनि। दुर्योधनमहं पापमन्ववर्त वृथामतिः॥<br><br>19: अश्रुत्वा तस्य धीरस्य वाक्यानि मधुराण्यहम्। फलं प्राप्य महद् दुःखं निमग्नः शोकसागरे॥<br><br>20: वृद्धौ हि तेऽद्य पितरौ पश्य नौ दुःखितौ नृप। न शोचितव्यं भवता पश्यामीह जनाधिप। ॥<br><br>21: वैशम्पायन उवाच एवमुक्तस्तु राज्ञा स धृतराष्ट्रेण धीमता। तूष्णीं बभूव मेधावी तमुवाचाथ केशवः॥<br><br>22: अतीव मनसा शोकः क्रियमाणो जनाधिप। संतापयति चैतस्य पूर्वप्रेतान् पितामहान्॥<br><br>23: यजस्व विविधैर्यज्ञैर्बहुभिः स्वाप्तदक्षिणैः। देवांस्तर्पय सोमेन स्वधया च पितॄनपि॥<br><br>24: अतिथीनन्नपानेन कामैरन्यैरकिंचनान्। विदितं वेदितव्यं ते कर्तव्यमपि ते कृतम्॥<br><br>25: श्रुताश्च राजधर्मास्ते भीष्माद् भागीरथीसुतात्। कृष्णद्वैपायनाच्चैव नारदाद् विदुरात्तथा॥<br><br>26: नेमामर्हसि मूढानां वृत्तिं त्वमनुवर्तितुम्। पितृपैतामहं वृत्तिमास्थाय धुरमुद्वह॥<br><br>27: युक्तं हि यशसा क्षात्रं स्वर्ग प्राप्तुमसंशयम्। न हि कश्चिद्धि शूराणां निहतोऽत्र पराङ्मुखः॥<br><br>28: त्यज शोक महाराज भवितव्यं हि तत्तथा। न शक्यास्ते पुनर्द्रष्टुं त्वया येऽस्मिन् रणे हताः। ८। एतावदुक्त्वा गोविन्दो धर्मराज युधिष्ठिरम्। विरराम महातेजास्तमुवाच युधिष्ठिरः॥<br><br>29: युधिष्ठिर उवाच गोविन्द मयि या प्रीतिस्तव सा विदिता मम सौहृदेन तथा प्रेम्णा सदा मय्यनुकम्पसे॥<br><br>30: प्रियं त मे तु मे स्यात् सुमहत्कृतं चक्रगदाधर। श्रीमन् प्रीतेन मनसा सर्वे यादवनन्दन॥<br><br>31: यदि मामनुजानीयाद् भवान् गन्तुं तपोवनम्। न हि शान्तिं प्रपश्यामि पातयित्वा पितामहम्॥<br><br>32: कर्णं च पुरुषव्याघ्र संग्रामेष्वपलायिनम्। कर्मणा येन मुच्येयमस्मात् क्रूरादरिंदम॥<br><br>33: कर्मणा तद् विधत्स्वेह येन शुध्यति मे मनः। तमेवं वादिनं पार्थं व्यासः प्रोवाच धर्मवित्॥<br><br>34: सान्त्वयन् सुमहातेजाः शुभं वचनमर्थवत्। अकृता ते मतिस्तात पुनर्बाल्येन मुह्यसे॥<br><br>35: किमाकारा वयं तात प्रलपामो मुहुर्मुहुः। विदिताः क्षत्रधर्मास्ते येषां युद्धेन जीविका॥<br><br>36: तथा प्रवृत्तो नृपतिर्नाधिबधेन युज्यसे। मोक्षधर्माश्च निखिला याथातथ्येन ते श्रुताः॥<br><br>37: असकृच्चापि संदेहाश्छिन्नास्ते कामजा मया। वैशम्पायन उवाच अश्रद्दधानो दुर्मेधा लुप्तस्मृतिरसि ध्रुवम्॥<br><br>38: मैवं भव न ते युक्तमिदमज्ञानमीदृशम्। प्रायश्चित्तानि सर्वाणि विदितानि च तेऽनघ। राजधर्माश्च ते सर्वे दानधर्माश्च ते श्रुताः॥<br><br>39: स कथं सर्वधर्मज्ञः सर्वागमविशारदः। परिमुह्यसि भूयस्त्वमज्ञानादिव भारत॥<br><br>40: व्यास उवाच युधिष्ठिर तव प्रज्ञा न सम्यगिति मे मतिः। न हि कश्चित्स्वयं मर्त्यः स्ववशः कुरुते क्रियाम्॥<br><br>41: ईश्वरेण च युक्तोऽयं साध्वसाधु च मानवः। करोति पुरुषः कर्म तत्र का परिदेवना॥<br><br>42: आत्मानं मन्यसे चाथ पापकर्माणमन्ततः। शृणु तत्र यथापापमपकृष्येत भारत॥<br><br>43: तपोभिः क्रतुभिश्चैव दानेन च युधिष्ठिर। तरन्ति नित्यं पुरुषा ये स्म पापानि कुर्वते॥<br><br>44: यज्ञेन तपसा चैव दानेन च नराधिप। पूयन्ते नरशार्दूल नरा दुष्कृतकारिणः॥<br><br>45: असुराश्च सुराश्चैव पुण्यहेतोर्मखक्रियाम्। प्रयतन्ते महात्मानस्तस्माद् यज्ञाः परायणम्॥<br><br>46: यज्ञैरेव महात्मानो बभूवुरधिकाः सुराः। ततो देवाः क्रियावन्तो दानवनभ्यधर्षयन्॥<br><br>47: राजसूयाश्वमेधौ च सर्वमेधं च भारत। नरमेधं च नृपते त्वमाहर युधिष्ठिर॥<br><br>48: यजस्व वाजिमेधेन विधिवद् दक्षिणावता। बहुकामान्नवित्तेन रामो दाशरथिर्यथा॥<br><br>49: यथा च भरतो राजा दौष्यन्तिः पृथिवीपतिः। शाकुन्तलो महावीर्यस्तव पूर्वपितामहः॥<br><br>50: युधिष्ठिर उवाच असंशयं वाजिमेधः पावयेत् पृथिवीमपि। अभिप्रायस्तु मे कश्चित् तं त्वं श्रोतुमिहार्हसि॥<br><br>51: इमं ज्ञातिवधं कृत्वा सुमहान्तं द्विजोत्तम। दानमल्पं न शक्नोमि दातुं वित्तं च नास्ति मे॥<br><br>52: न तु बालानिमान् दीनानुत्सहे वसु याचितुम्। तथैवाईव्रणान् कृच्छ्रे वर्तमानान् नृपात्मजान्॥<br><br>53: स्वयं विनाश्य पृथिवीं यज्ञार्थं द्विजसत्तम। करमाहारयिष्यामि कथं शोकपरायणः॥<br><br>54: अत्र मे दुर्योधनापराधेन वसुधा वसुधाधिपाः। प्रनष्टा योजयित्वास्मानकी, मुनिसत्तम॥<br><br>55: दुर्योधनेन पृथिवी क्षयिता वित्तकारणात्। कोशश्चापि विशीर्णोऽसौ धार्तराष्ट्रस्य दुर्मतेः॥<br><br>56: पृथिवी दक्षिणा चात्र विधिः प्रथमकल्पितः। विद्वद्भिः परिदृष्टोऽयं शिष्टो विधिविपर्ययः॥<br><br>57: न च प्रतिनिधि कर्तुं चिकीर्षामि तपोधन। भगवन् सम्यक् साचिव्यं कर्तुमर्हसि॥<br><br>58: एवमुक्तस्तु पार्थेन कृष्णद्वैपायनस्तदा। मुहूर्तमनुसंचिन्त्य धर्मराजानमब्रवीत्॥<br><br>59: कोशश्चापि विशीर्णोऽयं परिपूर्णो भविष्यति। विद्यते द्रविणं पार्थ गिरौ हिमवति स्थितम्॥<br><br>60: उत्सृष्टं ब्राह्मणैर्यज्ञे मरुत्तस्य महात्मनः। तदानयस्व कौन्तेय पर्याप्तं तद् भविष्यति॥<br><br>61: युधिष्ठिर उवाच कथं यज्ञे मरुत्तस्य द्रविणं तत् समाचितम्। कस्मिंश्च काले स नृपो बभूव वदतां वर॥<br><br>62: व्यास उवाच यदि शुश्रूषसे पार्थ शृणु कारन्धमं नृपम्। यस्मिन् काले महावीर्यः स राजासीन्महाधनः॥<br><br>63: युधिष्ठिर उवाच शुश्रूषे तस्य धर्मज्ञ राजर्षेः परिकीर्तनम्। द्वैपायन मरुत्तस्य कथां प्रबूहि मेऽनघ॥<br><br>64: व्यास उवाच आसीत् कृतयुगे तात मनुर्दण्डधरः प्रभुः। तस्य पुत्रो महाबाहुः प्रसन्धिरिति विश्रुतः॥<br><br>65: प्रसन्धेरभवत् पुत्रः क्षुप इत्यभिविश्रुतः। क्षुपस्य पुत्र इक्ष्वाकुर्महीपालोऽभवत् प्रभुः। ॥<br><br>66: तस्य पुत्रशतं राजन्नासीत् परधार्मिकम्। तांस्तु सर्वान् महीपालानिक्ष्वाकुरकरोत् प्रभुः॥<br><br>67: तेषां ज्येष्ठस्तु विंशोऽभूत् प्रतिमानं धनुष्मताम्। विंशस्य पुत्रः कल्याणो विविंशो नाम भारत॥<br><br>68: विविंशस्य सुता राजन् बभूवुर्दश पञ्च च। सर्वे धनुषि विक्रान्ता ब्रह्मण्याः सत्यवादिनः॥<br><br>69: दानधर्मरताः शान्ताः सततं प्रियवादिनः। तेषां ज्येष्ठः खनीनेत्रः स तान् सर्वानपीडयत्॥<br><br>70: खनीनेत्रस्तु विक्रान्तो जित्वा राज्यमकण्टकम्। नाशकद् रक्षितुं राज्यं नान्वरज्यन्त तं प्रजाः॥<br><br>71: तमपास्य च तद्राज्ये तस्य पुत्रं सुवर्चसम्। अभ्यषिञ्चन्त राजेन्द्र मुदिता ह्यभवंस्तदा॥<br><br>72: स पितुर्विक्रियां दृष्ट्वा राज्यान्निरसनं च तत्। नियतो वर्तयामास प्रजाहितचिकीर्षया। ॥<br><br>73: ब्रह्मण्यः सत्यवादी च शुचिः शमदमान्वितः। प्रजास्तं चान्वरज्यन्त धर्मनित्यं मनस्विनम्॥<br><br>74: तस्य धर्मप्रवृत्तस्य व्यशीर्यत् कोशवाहनम्। तं क्षीणकोशं सामन्ताः समन्तात् पर्यपीडयन्॥<br><br>75: स पीड्यमानो बहुभिः क्षीणकोशाश्ववाहनः। आर्तिमाळुत् परां राजा सह भृत्यैः पुरेण च॥<br><br>76: न चैनमभिहन्तुं ते शक्नुवन्ति बलक्षये। सम्यग्वृत्तो हि राजा स धर्मनित्यो युधिष्ठिर॥<br><br>77: यदा तु परमामातिं गतोऽसौ सपुरो नृपः। ततः प्रदध्मौ स करं प्रादुरासीत् ततो बलम्॥<br><br>78: ततस्तानजयत् सर्वान् प्रातिसीमान् नराधिपान्। एतस्मात् कारणाद् राजन् विश्रुतः स करन्धमः॥<br><br>79: तस्य कारन्धमः पुत्रस्त्रेतायुगमुखेऽभवत्। इन्द्रादनवरः श्रीमान् देवैरपि सुदुर्जयः॥<br><br>80: तस्य सर्वे महीपाला वर्तन्ते स्म वशे तदा। स हि सम्राडभूत् तेषां वृत्तेन च बलेन च॥<br><br>81: अविक्षिन्नाम धर्मात्मा शौर्येणेन्द्रसमोऽभवत्। यज्ञशीलो धर्मरतिकृतिमान् संयतेन्द्रियः॥<br><br>82: तेजसाऽऽदित्यसदृशः क्षमया पृथिवीसमः। बृहस्पतिसमो बुद्ध्या हिमवानिव सुस्थिरः॥<br><br>83: कर्मणा मनसा वाचा दमेन प्रशमेन च। मनांस्याराधयामास प्रजानां स महीपतिः॥<br><br>84: य ईजे हयमेधानां शतेन विधिवत् प्रभुः। याजयामास सं विद्वान् स्वयमेवाङ्गिराः प्रभुः॥<br><br>85: तस्य पुत्रोऽतिचक्राम पितरं गुणवत्तया। मरुत्तो नाम धर्मज्ञश्चक्रवर्ती महायशाः॥<br><br>86: नागायुतसमप्राणः साक्षाद् विष्णुरिवापरः। स यक्ष्यमाणो धर्मात्मा शातकुम्भमयान्युत॥<br><br>87: कारयामास शुभ्राणि भाजनानि सहस्रशः। मेरू पर्वतमासाद्य हिमवत्पार्श्व उत्तरे॥<br><br>88: काञ्चनः सुमहान् पादस्तत्र कर्म चकार सः। ततः कुण्डानि पात्रीश्च पिठराण्यासनानि च। ॥<br><br>89: चक्रुः सुवर्णकर्तारो येषां संख्या न विद्यते। तस्यैव च समीपे तु यज्ञवाटो बभूव ह॥<br><br>90: ईजे तत्र स धर्मात्मा विधिवत् पृथिवीपतिः। मरुत्तः सहितैः सर्वैः प्रजापालैनराधिपः॥<br><br>91: कथंवीर्यः समभवत् स राजा वदतां वर। कथं च जातरूपेण समयुज्यत स द्विज॥<br><br>92: क्व च तत् साम्प्रतं द्रव्यं भगवन्नवतिष्ठते। कथं च शक्यमस्माभिस्तदवाप्तुं तपोधन॥<br><br>93: व्यास उवाच असुराश्चैव देवाश्च दक्षस्यासन् प्रजापतेः। अपत्यं बहुलं तात संस्पर्धन्त परस्परम्॥<br><br>94: तथैवाङ्गिरस: पुत्रौ व्रततुल्यौ बभूवतुः। बृहस्पतिर्ब्रहत्तेजाः संवर्तश्च तपोधनः॥<br><br>95: तावतिस्पर्धिनौ राजन् पृथगास्तां परस्परम्। बृहस्पतिः स संवर्तं बाधते स्म पुनः पुनः॥<br><br>96: स बाध्यमान् सततं भ्रात्रा ज्येष्ठेन भारत। अर्थानुत्सृज्य दिग्वासा वनवासमरोचयत्॥<br><br>97: वासवोऽप्यसुरान् सर्वान् विजित्य च निपात्य च। इन्द्रत्वं प्राप्य लोकेषु ततो वव्रे पुरोहितम्॥<br><br>98: पुत्रमङ्गिरसो ज्येष्ठं विप्रज्येष्ठं बृहस्पतिम्। याज्यस्त्वङ्गिरसः पूर्वमासीद् राजा करंधमः॥<br><br>99: वीर्येणाप्रतिमो लोके वृत्तेन च बलेन च। शतक्रतुरिवौजस्वी धर्मात्मा संशितव्रतः॥<br><br>100: वाहनं यस्य योधाश्च मित्राणि विविधानि च। शयनानि च मुख्यानि महार्हाणि च सर्वशः॥<br><br>101: ध्यानादेवाभवद् राजन् मुखवातेन सर्वशः। स गुणैः पार्थिवान् सर्वान् वशे चक्रे नराधिपः॥<br><br>102: संजीव्य कालमिष्टं च सशरीरो दिवं गतः। बभूव तस्य पुत्रस्तु ययातिरिव धर्मवित्॥<br><br>103: अविक्षिन्नाम शत्रुजित् स वशे कृतवान् महीम्। विक्रमेण गुणैश्चैव पितेवासीत् स पार्थिवः॥<br><br>104: तस्य वासवतुल्योऽभून्मरुत्तो नाम वीर्यवान्। पुत्रस्तमनुरक्ताभूत् पृथिवी सागरम्बरा॥<br><br>105: स्पर्धते स स्म सततं देवराजेन नित्यदा। वासवोऽपि मरुत्तेन स्पर्धते पाण्डुनन्दन॥<br><br>106: शुचिः स गुणवानासीन्मरुत्तः पृथिवीपतिः। यतमानोऽपि यं शक्रो न विशेषयति स्म ह॥<br><br>107: सोऽशक्नुवन् विशेषाय समाहूय बृहस्पतिम्। उवाचेदं वचो देवैः सहितो हरिवाहनः॥<br><br>108: बृहस्पते मरुत्तस्य मा स्म कार्षीः कथंचन। दैवं कर्माथ पित्र्यं वा कर्तासि मम चेत् प्रियम्॥<br><br>109: अहं हि त्रिषु लोकेषु सुराणां च बृहस्पते। इन्द्रत्वं प्राप्तवानेको मरुत्तस्तु महीपतिः॥<br><br>110: कथं ह्यमयं ब्रह्मंस्त्वं याजयित्वा सुराधिपम्। याजयेर्मृत्युसंयुक्तं मरुत्तमविशङ्कया॥<br><br>111: मां वा वृणीष्व भद्रं ते मरुत्तं वा महीपतिम्। परित्यज्य मरुत्तं वा यथाजोषं भजस्व माम्॥<br><br>112: एवमुक्तः स कौरव्य देवराज्ञा बृहस्पतिः। मुहूर्तमिव संचिन्त्य देवराजानमब्रवीत्॥<br><br>113: त्वं भूतानामधिपतिस्त्वयि लोकाः प्रतिष्ठिताः। नमुचेर्विश्वरूपस्य निहन्ता त्वं बलस्य च॥<br><br>114: त्वमाजहर्थ देवानामेको वीरश्रियं पराम्। त्वं बिभर्षि भुवं द्यां च सदैव बलसूदन॥<br><br>115: पौरोहित्यं कथं कृत्वा तव देवगणेश्वर। याजयेयमहं मर्त्य मरुत्तं पाकशासन॥<br><br>116: समाश्वसिहि देवेन्द्र नाहं मर्त्यस्य कर्हिचित्। ग्रहीष्यामि स्रुवं यज्ञे शृणु चेदं वचो मम॥<br><br>117: हिरण्यरेता नोष्ण स्यात् परिवर्तेत मेदिनी। भासं तु न रविः कुर्यान्न तु सत्यं चलेन्मयि॥<br><br>118: वैशम्पायन उवाच बृहस्पतिवचः श्रुत्वा शक्रो विगतमत्सरः। प्रशस्यैनं विवेशाथ स्वमेव भवनं तदा॥<br><br>119: व्यास उवाच अत्राप्युदाहरन्तीममितिहासं पुरातनम्। बृहस्पतेश्च संवादं मरुत्तस्य च धीमतः॥<br><br>120: देवराजस्य समयं कृतमाङ्गिरसेन ह। श्रुत्वा मरुत्तो नृपतिर्यज्ञमाहारयत् परम्॥<br><br>121: संकल्प मनसा यज्ञं करन्धमसुतात्मजः। बृहस्पतिमुपागम्य वाग्मी वचनमब्रवीत्॥<br><br>122: भगवन् यन्मया पूर्वमभिगम्य तपोधन। कृतोऽभिसंधिर्यज्ञस्य भवतो वचनाद् गुरो॥<br><br>123: तमहं यष्टुमिच्छामि संभाराः सम्भृताश्च मे। याज्योऽस्मि भवतः साधो तत्प्राप्नुहि विधत्स्व च॥<br><br>124: बृहस्पति उवाच न कामये याजयितुं त्वामहं पृथिवीपते। वृतोऽस्मि देवराजेन प्रतिज्ञातं च तस्य मे॥<br><br>125: मरुत्त उवाच पित्र्यमस्मि तव क्षेत्रं बहु मन्ये च ते भृशम्। तवास्मि याज्यतां प्राप्तो भजमानं भजस्व माम्॥<br><br>126: बृहस्पति उवाच अमर्त्य याजयित्वाहं याजयिष्ये कथं नरम्। मरुत्त गच्छवा मा वा निवृत्तोऽस्म्यद्य याजनात्॥<br><br>127: न त्वां याजयिताऽस्म्यद्य वृणु यं त्वमिहेच्छसि। उपाध्यायं महाबाहो यस्ते यज्ञं करिष्यति॥<br><br>128: व्यास उवाच एवमुक्तस्तु नृपतिर्मरुत्तो व्रीडितोऽभवत्। प्रत्यागच्छन् सुसंविग्नो ददर्श पथि नारदम्॥<br><br>129: देवर्षिणा समागम्य नारदेन स पार्थिवः। विधिवत् प्राञ्जलिस्तस्थावथैनं नारदोऽब्रवीत्॥<br><br>130: राजर्षे नातिहष्टोऽसि कच्चित् क्षेमं तवानघ। क्व गतोऽसि कुतश्चेदमप्रीतिस्थ मागतम्॥<br><br>131: श्रोतव्यं चेन्मया राजन् ब्रूहि मे पार्थिवर्षभ। व्यपनेष्यामि ते मन्युं सर्वयत्नैर्नराधिप॥<br><br>132: वैशम्पायन उवाच एवमुक्तौ मरुत्तः स नारदेन महर्षिणा। विप्रलम्भमुपाध्यायात् सर्वमेव न्यवेदयत्॥<br><br>133: मरुत्त उवाच गतोऽस्म्याङ्गिरसः पुत्रं देवाचार्यं बृहस्पतिम्। यज्ञार्थमृत्विजं द्रष्टुं स च मां नाभ्यनन्दत॥<br><br>134: प्रत्याख्यातश्च तेनाहं जीवितुं नाद्य कामये। परित्यक्तश्च गुरुणा दूषितश्चास्मि नारद॥<br><br>135: व्यास उवाच एवमुक्तस्तु राज्ञा स नारदः प्रत्युवाच ह। आविक्षितं महाराज वाचा संजीवयन्निव॥<br><br>136: नारद उवाच राजन्नङ्गिरसः पुत्रः संवर्तो नाम धार्मिकः। चङ्क्रमीति दिशः सर्वा दिग्वासा मोहयन्प्रजाः। । १८। तं गच्छ यदि याज्यं त्वां न वाञ्छति बृहस्पतिः। प्रसन्नस्त्वां महातेजाः संवर्तो याजयिष्यति॥<br><br>137: मरुत्त उवाच संजीविताऽहं भवता वाक्येनानेन नारद। पश्येयं क्व न संवर्तं शंस मे वदतां वर॥<br><br>138: कथं च तस्मै वर्तेयं कथं मां न परित्यजेत्। प्रत्याख्यातश्च तेनापि नाहं जीवितुमुत्सहे॥<br><br>139: नारद उवाच उन्मत्तवेषं विभ्रत् स चक्रमीति यथासुखम्। वाराणस्यां महाराज दर्शनेप्सुर्महेश्वरम्॥<br><br>140: तस्या द्वारं समासाद्य न्यसेथाः कुणपं क्वचित्। तं दृष्ट्वा यो निवर्तेत संवर्तः स महीपते॥<br><br>141: तं पृष्ठतोऽनुगच्छेथा यत्र गच्छेत् स वीर्यवान्। तमेकान्ते समासाद्य प्राञ्जलिः शरणं व्रजेः॥<br><br>142: पृच्छेत् त्वां यदि केनाहं तवाख्यात इति स्म ह। ब्रूयास्त्वं नारदेनेति संवर्त कथितोऽसि मे॥<br><br>143: स चेत् त्वामनुयुञ्जीत ममानुगमनेप्सया। शंसेथा वह्निमारूढं मामपि त्वमशङ्कया॥<br><br>144: व्यास उवाच स तथेति प्रतिश्रुत्य पूजयित्वा च नारदम्। अभ्यनुज्ञाय राजर्षिययौ वाराणसी पुरीम्॥<br><br>145: तत्र गत्वा यथोक्तं स पुर्या द्वारे महायशाः। कुणपं स्थापयामास नारदस्य वचः स्मरन्॥<br><br>146: यौगपद्येन विप्रश्च पुरीद्वारमथाविशत्। ततः स कुणपं दृष्ट्वा सहसा संन्यवर्तत॥<br><br>147: स तं निवृत्तमालक्ष्य प्राञ्जलि: पृष्ठतोऽन्वगात्। आविक्षितो महीपालः संवर्तमुपशिक्षितुम्॥<br><br>148: स च तं विजने दृष्ट्वा पासुंभिः कर्दमेन च। श्लेष्मणा चैव राजानं ष्ठीवनैश्च समाकिरत्॥<br><br>149: स तथा बाध्यमानो वै संवर्तेन महीपतिः। अन्वगादेव तमृषि प्राञ्जलिः सम्प्रसादयन्॥<br><br>150: ततो निवर्त्य संवर्तः परिश्रान्त उपाविशत्। शीतलच्छायमासाद्य न्यग्रोधं बहुशाखिनम्॥<br><br>151: संवर्त उवाच कथमस्मि त्वया ज्ञातः केन वा कथितोऽस्मि ते। एतदाचक्ष्व मे तत्त्वमिच्छसे चेन्मम प्रियम्॥<br><br>152: सत्यं ते ब्रुवतः सर्वे सम्पत्स्यन्ते मनोरथाः। मिथ्या च ब्रुवतो मूर्धा शतधा ते स्फुटिष्यति॥<br><br>153: मरुत्त उवाच नारदेन भवान् मह्यमाख्यातो ह्यटता पथि। गुरुपुत्रौ ममेति त्वं ततो मे प्रीतिरुत्तमा॥<br><br>154: संवर्त उवाच सत्यमेतद् भवानाह स मां जानाति सत्रिणम्। कथयस्व तदेतन्मे क्व न सम्प्रति नारदः॥<br><br>155: मरुत्त उवाच भवन्तं कथयित्वा तु मम देवर्षिसत्तमः। ततो मामभ्यनुज्ञाय प्रविष्टो हव्यवाहनम्॥<br><br>156: व्यास उवाच श्रुत्वा तु पार्थिवस्यैतत् संवर्तः प्रमुदं गतः। एतावदहमप्येवं शक्नुयामिति सोऽब्रवीत्॥<br><br>157: ततो मरुत्तमुन्मत्तो वाचा निर्भर्त्सयन्निव। रुक्षया ब्राह्मणो राजन् पुनः पुनरथाब्रवीत्॥<br><br>158: वातप्रधानेन मया स्वचित्तवशवर्तिना। एवं विकृतरूपेण कथं याजितुमिच्छसि॥<br><br>159: भ्राता मम समर्थश्च वासवेन च संगतः। वर्तते याजने चैव तेन कर्माणि कारय॥<br><br>160: गार्हस्थ्यं चैव याज्याश्च सर्वा गृह्याश्च देवताः। पूर्वजेन ममाक्षिप्तं शरीरं वर्जितं त्विदम्॥<br><br>161: नाहं तेनाननुज्ञातस्त्वामाविक्षित कर्हिचित्। याजयेयं कथंचिद् वै स हि पूज्यतमो मम॥<br><br>162: स त्वं बृहस्पतिं गच्छ तमनुज्ञाप्य चाव्रज। ततोऽहं याजयिष्ये त्वां यदि यष्टुमिहेच्छसि॥<br><br>163: मरुत्त उवाच बृहस्पतिं गतः पूर्वमहं संवर्त तच्छृणु। न मां कामयते याज्यमसौ वासवकाम्यया॥<br><br>164: अमरं याज्यमासाद्य याजयिष्ये न मानुषम्। शक्रेण प्रतिषिद्धोऽहं मरुत्तं मा स्म याजयः॥<br><br>165: स्पर्धते हि मया विप्र सदा हि स तु पार्थिवः। एवमस्त्विति चाप्युक्तो भ्रात्रा ते बलसूदनः॥<br><br>166: स मामधिगतं प्रेम्णा याज्यत्वेन बुभूषति। देवराजं समाश्रित्य तद् विद्धि मुनिपुङ्गव॥<br><br>167: सोऽहमिच्छामि भवता सर्वस्वेनापि याजितुम्। कामये समतिक्रान्तुं वासवं त्वत्कृतैर्गुणैः॥<br><br>168: न हि मे वर्तते बुद्धिर्गन्तुं ब्रह्मन् बृहस्पतिम्। प्रत्याख्यातो हि तेनास्मि तथाऽनपकृते सति॥<br><br>169: संवर्त उवाच चिकीर्षसि यथाकामं सर्वमेतत् त्वयि ध्रुवम्। यदि सर्वानभिप्रायान् कर्ताऽसि मम पार्थिव॥<br><br>170: याज्यमानं मया हि त्वां बृहस्पतिपुरन्दरौ। द्विषतां समभिक्रुद्धावेतदेकं समर्थयेः॥<br><br>171: स्थैर्यमत्र कथं मे स्यात् सत्त्वं निःसंशयं कुरु। कुपितस्त्वां न हीदानीं भस्म कुर्यां सबान्धवम्॥<br><br>172: मरुत्त उवाच यावत् तपेत् सहस्रांशुस्तिष्ठेरंश्चापि पर्वताः। तावल्लोकान्न लभेयं त्यजेयं सङ्गतं यदि॥<br><br>173: विषयैः सङ्गत्तं चास्तु मा चापि शुभबुद्धित्वं लभेयमिह कर्हिचित्। त्यजेयं सङ्गतं यदि॥<br><br>174: संवर्त उवाच आविक्षित शुभा बुद्धिवर्ततां तव कर्मसु। याजनं हि ममाप्येव वर्तते हृदि पार्थिव॥<br><br>175: अभिधास्ये च ते राजन्नक्षयं द्रव्यमुत्तमम्। येन देवान् सगन्धर्वाशक्रं चाभिभविष्यसि॥<br><br>176: न तु मे वर्तते बुद्धिर्धने याज्येषु वा पुनः। विप्रियं तु करिष्यामि भ्रातुश्चेन्द्रस्य चोभयोः॥<br><br>177: गमयिष्यामि शक्रेण समतामपि ते ध्रुवम्। प्रियं च ते करिष्यामि सत्यमेतद् ब्रवीमि ते॥<br><br>178: संवर्त उवाच गिरेर्हिमवतः पृष्ठे मुजवान् नाम पर्वतः। तप्यते यत्र भगवांस्तपो नित्यमुमापतिः॥<br><br>179: वनस्पतीनां मूलेषु शृङ्गेषु विषमेषु च। गुहासु शैलराजस्य यथाकामं यथासुखम्॥<br><br>180: उमासहायो भगवान् यत्र नित्यं महेश्वरः। आस्ते शूली महातेजा नानाभूतगणावृतः॥<br><br>181: तत्र रुद्राश्च साध्याश्च विश्वेऽथ वसवस्तथा। यमश्च वरुणश्चैव कुबेरश्च सहानुगः॥<br><br>182: भूतानि च पिशाचाश्च नासत्यावपि चाश्विनौ। गन्धर्वाप्सरसश्चैव यक्षा देवर्षयस्तथा॥<br><br>183: आदित्या मरुतश्चैव यातुधानाश्च सर्वशः। उपासन्ते महात्मानं बहुरूपमुमापतिम्॥<br><br>184: रमते भगवांस्तत्र कुबेरानुचरैः सह। विकृतैर्विकृताकारैः क्रीडद्भिः पृथिवीपते॥<br><br>185: श्रिया ज्वलन् दृश्यते वै बालादित्यसमद्युतिः। न रूपं शक्यते तस्य संस्थानं वा कदाचन॥<br><br>186: निर्देष्टुं प्राणिभिः कैश्चित् प्राकृतैर्मांसलोचनैः। नोष्णं न शिशिरं तत्र न वायुर्न च भास्करः॥<br><br>187: न जरा क्षुत्पिपासे वा न मृत्युर्न भयं नृप। तस्य शैलस्य पार्श्वेषु सर्वेषु जयतां वर॥<br><br>188: धातवो जातरूपस्य रश्मयः सवितुर्यथा। रक्ष्यन्ते ते कुबेरस्य सहायैरुद्यतायुधैः॥<br><br>189: चिकीर्षद्भिः प्रियं राजन् कुबेरस्य महात्मनः। तस्मै भगवते कृत्वा नमः शर्वाय वेधसे॥<br><br>190: रुद्राय शितिकण्ठाय पुरुषाय सुवर्चसे। कपर्दिने करालाय हर्यणे वरदाय च॥<br><br>191: त्र्यक्ष्णे पूष्णो दन्तभिदे वामनाय शिवाय च। याम्यायाव्यक्तरूपाय सवृत्ते शङ्कराय च॥<br><br>192: क्षेम्याय हरिकेशाय स्थाणवे पुरुषाय च। हरिनेत्राय मुण्डाय क्रुद्धायोत्तरणाय च॥<br><br>193: भास्कराय सुतीर्थाय देवदेवाय रंहसे। उष्णीषिणे सुवक्त्राय सहस्राक्षाय मीढुषे॥<br><br>194: गिरिशाय प्रशान्ताय यतये चीरवाससे। बिल्वदण्डाय सिद्धाय सर्वदण्डधराय च॥<br><br>195: भृगव्याधाय महते धन्विनेऽथ भवाय च। वराय सोमवक्त्राय सिद्धमन्त्राय चक्षुषे॥<br><br>196: हिरण्यवाहवे राजन्नुग्राय पतये दिशाम्। लेलिहानाय गोष्ठाय सिद्धमन्त्राय वृष्णये॥<br><br>197: पशूनां पतये चैव भूतानां पतये नमः। वृषाय मातृभक्ताय सेनान्ये मध्यमाय च॥<br><br>198: सुवहस्ताय पतये धन्विने भार्गवाय च। अजाय कृष्णनेत्राय विरूपाक्षाय चैव ह॥<br><br>199: तीक्ष्णदंष्ट्राय तीक्ष्णाय वैश्वानरमुखाय च। महाद्युतयेऽनङ्गाय सर्वाय पतये विशाम्॥<br><br>200: विलोहिताय दीप्ताय दीप्ताक्षाय महौजसे। वसुरेतः सुवपुषे पृथवे कृत्तिवाससे॥<br><br>201: कपालमालिने चैव सुवर्णमुकुटाय च। महादेवाय कृष्णाय त्र्यम्बकायानघाय च॥<br><br>202: क्रोधनायानृशंसाय मृदवे बाहुशालिने। दण्डिने तप्तपसे तथैवाक्रूरकर्मणे॥<br><br>203: सहस्रशिरसे चैव सहस्रचरणाय च। नमः स्वधास्वरूपाय बहुरूपाय दंष्ट्रिणे॥<br><br>204: पिनाकिनं महादेवं महायोगिनमव्ययम्। त्रिशूलहस्तं वरदं त्र्यम्बकं भुवनेश्वरम्॥<br><br>205: त्रिपुरघ्नं त्रिनयनं त्रिलोकेशं महौजसम्। प्रभवं सर्वभूतानां धारणं धरणीधरम्॥<br><br>206: ईशानं शङ्करं सर्वे शिवं विश्वेश्वरं भवम्। उमापतिं पशुपतिं विश्वरूपं महेश्वरम्॥<br><br>207: विरूपाक्षं दशभुजं दिव्यगोवृषभध्वजम्। उग्र स्थाणुं शिव रौद्रं शर्वं गौरीशमीश्वरम्॥<br><br>208: शितिकण्ठमजं शुक्रं पृथु पृथुहरं वरम्। विश्वरूपं विरूपाक्षं बहुरूपमुमापतिम्॥<br><br>209: प्रणम्य शिरसा देवमनङ्गाङ्गहरं हरम्। शरण्यं शरणं याहि महादेवं चतुर्मुखम्॥<br><br>210: एवं कृत्वा नमस्तस्मै महादेवाय रंहसे। महात्मने क्षितिपते तत्सुवर्णमवाप्स्यसि॥<br><br>211: सुवर्णमाहरिष्यन्तस्तत्र गच्छन्तु ते नराः। इत्युक्तः स वचस्तेन चक्रे कारन्धमात्मजः॥<br><br>212: ततोऽतिमानुषं सर्वं चक्रे यज्ञस्य संविधिम्। सौवर्णानि च भाण्डानि संचक्रुस्तत्र शिल्पिनः॥<br><br>213: बृहस्पतिस्तु तां श्रुत्वा मरुत्तस्य महीपतेः। समृद्धिपतिदेवेभ्य: संतापमकरोद् भृशम्॥<br><br>214: स तप्यमानो वैवयं कृशत्वं चागमत् परम्। भविष्यति हि मे शत्रुः संवर्तो वसुमानिति॥<br><br>215: तं श्रुत्वा भृशसंतप्तं देवराजो बृहस्पतिम्। अधिगम्यामरवृतः प्रोवाचेदं वचस्तदा। ॥<br><br>216: इन्द्र उवाच कच्चित्सुखं स्वपिषि त्वं बृहस्पते कच्चिन्मनोज्ञाः परिचारकास्ते। कच्चिद्देवानां सुखकामोऽसि विप्र कच्चिद्देवास्त्वां परिपालयन्ति॥<br><br>217: बृहस्पति उवाच सुखं शये शयने देवराज तथा मनोज्ञाः परिचारका मे। तथा देवानां सुखकामोऽस्मि नित्यं देवाश्च मां सुभृशं पालयन्ति॥<br><br>218: इन्द्र उवाच कुतो दुःखं मानसं देहजं वा पाण्डुर्विवर्णश्च कुतस्त्वमद्या आचक्ष्व मे ब्राह्मण यावदेतान् निहन्मि सर्वांस्तव दुःखकर्तृन्॥<br><br>219: बृहस्पति उवाच मरुत्तमाहुर्मघवन् यक्ष्यमाणं महायज्ञेनोत्तमदक्षिणेन। संवर्तो याजयतीति मे श्रुतं तदिच्छामि न स तं याजयेत॥<br><br>220: इन्द्र उवाच सर्वान् कामाननुयातोऽसि विप्र यस्त्वं देवानां मन्त्रवित्सुपुरोधाः। उभौ च ते जरामृत्यू व्यतीतौ किं संवर्तस्तव कर्ताऽद्य विप्र॥<br><br>221: बृहस्पति उवाच देवैः सह त्वमसुरान् प्रणुद्य जिघांससे चाप्युत सानुबन्धान्। यं यं समृद्धं पश्यसि तत्र तत्र दुःखं सपत्नेषु समृद्धिभावः॥<br><br>222: अतोऽस्मि देवेन्द्र विवर्णरूपः सपत्नो मे वर्धते तन्निशम्य। सर्वोपायैर्मघवन् संनियच्छ संवर्त वा पार्थिवं वा मरुत्तम्॥<br><br>223: इन्द्र उवाच एहि गच्छ प्रहितो जातवेदो बृहस्पतिं परिदातुं मरुत्ते। स्तथाऽमरं चैव करिष्यतीति॥<br><br>224: अग्नि उवाच अहं गच्छामि मघवन् दूतोऽद्य बृहस्पतिं परिदातुं मरुत्ते। वाचं सत्यां पुरुहूतस्य कर्तुं बृहस्पतेश्चापचितिं चिकीर्षुः॥<br><br>225: व्यास उवाच ततः प्रायाद् धूमकेतुर्महात्मा वनस्पतीन् वीरुधश्चाप्यमृद्नन्। कामाद्धिमान्ते परिवर्तमानः काष्ठातिगो मातरिश्वेव नर्दन्॥<br><br>226: मरुत उवाच आश्चर्यमद्य पश्यामि रूपिणं वह्निमागतम्। आसनं सलिलं पाद्यं गां चोपानय वै मुने॥<br><br>227: अग्नि उवाच आसनं सलिलं पाद्यं प्रतिनन्दामि तेऽनघ। इन्द्रेण तु समादिष्टं विद्धि मां दूतमागतम्॥<br><br>228: मरुत उवाच कच्चिच्छ्रीमान् देवराजः सुखी च कच्चिच्चास्मान् प्रीयते धूमकेतो। कच्चिद्देवा अस्य वशे यथावत् प्रब्रूहि त्वं मम कात्स्न्येन देव॥<br><br>229: अग्नि उवाच शक्रो भृशं सुसुखी पार्थिवेन्द्र प्रीतिं चेच्छत्यजरां वै त्वया सः। देवाश्च सर्वे वशगास्तस्य राजन् संदेशं त्वं शृणु मे देवराज्ञः॥<br><br>230: यदर्थं मां प्राहिणोत् त्वत्सकाशं बृहस्पतिं परिदातुं मरुत्ते। अयं गुरुर्याजयतां नृप त्वां मर्यं सन्तममरं त्वां करोतु॥<br><br>231: मरुत उवाच संवर्गोऽयं याजयिता द्विजो मां बृहस्पतेरञ्जलिरेष तस्य। न चैवासौ याजयित्वा महेन्द्र मर्यं सन्तं याजयन्नद्य शोभेत्॥<br><br>232: अग्नि उवाच ये वै लोका देवलोके महान्त सम्प्राप्स्यसे तान् देवराजप्रसादात्। नूनं स्वर्ग त्वं जयेः कीर्तियुक्तः॥<br><br>233: तथा लोका मानुषा ये च दिव्याः प्रजापतेश्चापि ये वै महान्तः। ते ते जिता देवराज्यं च कृत्स्नं बृहस्पतिर्याजयेच्चेन्नरेन्द्र॥<br><br>234: संवर्त उवाच मा स्मैव त्वं पुनरागाः कथंचित् बृहस्पतिं परिदातुं मरुत्ते। मां त्वां धक्ष्ये चक्षुषा दारुणेन संक्रुद्धोऽहं पावक त्वं निबोध॥<br><br>235: व्यास उवाच र्दाहाद् भीतो व्यथितोऽश्वत्थपर्णवत्। तं वै दृष्ट्वा प्राह शक्रो महात्मा बृहस्पतेः संनिधौ हव्यवाहम्॥<br><br>236: इन्द्र उवाच यस्त्वं गतः प्रहितो जातवेदो बृहस्पतिं परिदातुं मरुत्ते। तत् किं प्राह स नृपो यक्ष्यमाण: कच्चिद् वचः प्रतिगृह्णाति तच्च॥<br><br>237: अग्नि उवाच न ते वाचं रोचयते मरुत्तो बृहस्पतेरञ्जलिं प्राहिणोत् सः। संवर्तो मां याजयितेत्युवाच पुनः पुनः स मया याच्यमानः॥<br><br>238: उवाचेदं मानुषा ये च दिव्याः प्रजापतेर्ये च लोका महान्तः। तांश्चेल्लभेयं संविदं तेन कृत्वा तथापि नेच्छेयमिति प्रतीतः॥<br><br>239: इन्द्र उवाच पुनर्गत्वा पार्थिवं त्वं समेत्य वाक्यं मदीयं प्रापय स्वार्थयुक्तम्। स्त्वत्तो वज्रं सम्प्रहर्तास्मि तस्मै॥<br><br>240: अग्नि उवाच गन्धर्वराड् यात्वयं तत्र दूतो बिभेम्यहं वासव तत्र गन्तुम्। संरब्धो मामब्रवीत् तीक्ष्णरोषः संवर्तो वाक्यं चरितब्रह्मचर्यः॥<br><br>241: यद्यागच्छः पुनरेवं कथंचिद् बृहस्पतिं परिदातुं मरुत्ते। दहेयं त्वां चक्षुषा दारुणेन संक्रुद्ध इत्येतदवैहि शक्र॥<br><br>242: शक्र उवाच त्वमेवान्यान् दहसे जातवेदो न हि त्वदन्यो विद्यते भस्मकर्ता। त्वत्संस्पर्शात् सर्वलोको बिभेति अश्रद्धेयं वदसे हव्यवाह॥<br><br>243: अग्नि उवाच दिवं राजन् पृथिवीं च सर्वा संवेष्टयेस्त्वं स्वबलेनैव शक्र। एवंविधस्येह सतस्तवासौ कथं वृत्रस्त्रिदिवं प्राग् जहा॥<br><br>244: इन्द्र उवाच न गण्डिकाकारयोगं करेऽj न चारिसोमं प्रपिवामि वह्ने। न क्षीणशक्तौ प्रहरामि वज्रं को मेऽसुखाय प्रहरेत मर्त्यः॥<br><br>245: प्रव्राजयेयं कालकेयान् पृथिव्या मपाकर्षन् दानवानन्तरिक्षात्। दिवः प्रह्लादमवसानमानयं को मेऽसुखाय प्रहरेत मानवः॥<br><br>246: अग्नि उवाच यत्र शर्यातिं च्यवनो याजियिष्यन् सहाश्विभ्यां सोममगृह्णदेकः। तं त्वं क्रुद्धः प्रत्यषेधीः पुरस्ताच्छर्यातियज्ञं स्मर तं महेन्द्र। ॥<br><br>247: वज्रं गृहीत्वा च पुरन्दर त्वं सम्प्राहार्षीश्च्यवनस्यातिघोरम्। मपागृह्णात् तपसा जातमन्युः॥<br><br>248: ततो रोषात् सर्वतो घोररूपं सपत्नं ते जनयामास भूयः। मदं नामासुरं विश्वरूपं यं त्वं दृष्ट्वा चक्षुषी संन्यमीलः॥<br><br>249: भीतः हनुरेका जगतीस्था तथैका दिवं गता महतो दानवस्य। सहस्रं दन्तानां शतयोजनानां सुतीक्ष्णानां घोररूपं बभूव। ॥<br><br>250: वृत्ताः स्थूला रजतस्तम्भव दंष्ट्राश्चतस्रो द्वे शते योजनानाम्। ज्जिघांसया शूलमुद्यम्य घोरम्॥<br><br>251: अपश्यस्त्वं तं तदा घोररूपं सर्वे वै त्वां ददृशुर्दर्शनीयम्। यस्माद् प्राञ्जलिस्त्वं महर्षिमागच्छेथाः शरणं दानवघ्न॥<br><br>252: क्षात्राद् बलाद् ब्रह्मवलं गरीयो न ब्रह्मतः किंचिदन्यद् गरीयः। सोऽहं जानन् ब्रह्मतेजो यथावन्न संवर्त जेतुमिच्छामि शक्र॥<br><br>253: इन्द्र उवाच एवमेतद् ब्रह्मबलं गरीयो न ब्राह्मणात् किंचिदन्यद् गरीयः। आविक्षितस्य तु बलं न मृष्ये वज्रमस्मै प्रहरिष्यामि घोरम्॥<br><br>254: धृतराष्ट्र प्रहितो गच्छ मरुत्तं संवर्तेन संगतं तं वदस्व। बृहस्पतिं त्वमुपशिक्षस्व राजन् वज्रं वा ते प्रहरिष्यामि घोरम्॥<br><br>255: व्यास उवाच ततो गत्वा धृतराष्ट्रो नरेन्द्र प्रोवाचेदं वचनं वासवस्य॥<br><br>256: धृतराष्ट्र उवाच गन्धर्वं मां धृतराष्ट्रं निबोध त्वामागतं वक्तुकामं नरेन्द्र। ऐन्द्रं वाक्यं शृणु मे राजसिंह यत् प्राह लोकाधिपतिर्महात्मा॥<br><br>257: बृहस्पतिं याजकं त्वं वृणीष्व वज्रं वा ते प्रहरिष्यामि घोरम्। वचश्चेदेतन्न करिष्यसे मे प्राहैतदेतावदचिन्त्यका॥<br><br>258: मरुत उवाच त्वं चैवैतद् वेत्थ पुरंदरच विश्वेदेवा वसवश्चाश्विनौ च। मित्रद्रोहे निष्कृतिर्नास्ति लोके महत् पापं ब्रह्महत्यासमं तत्॥<br><br>259: बृहस्पतिर्याजयतां महेन्द्र देवश्रेष्ठं वज्रभृतां वरिष्ठम्। संवर्तो मां याजयिताऽद्य राजन् न ते वाक्यं तस्य वा रोचयामि॥<br><br>260: गन्धर्व उवाच घोरो नादः श्रूयतां वासवस्य नभस्तले गर्जतो राजसिंह। व्यक्तं वज्रं मोक्ष्यते ते महेन्द्रः क्षेमं राजंश्चिन्त्यतामेष कालः॥<br><br>261: व्यास उवाच इत्येवमुक्तो धृतराष्ट्रेण राजन् श्रुत्वा नादं नदतो वासवस्य। तपोनित्यं धर्मविदां वरिष्ठं संवर्तं तं ज्ञापयामास कार्यम्॥<br><br>262: मरुत उवाच दध्वा दूरं तेन न दृश्यतेऽद्या प्रपद्येऽहं शर्म विपेन्द्र त्वत्तः प्रयच्छ तस्मादभयं विप्रमुख्य॥<br><br>263: अयमायाति वै वज्री दिशो विद्योतयन् दशा अमानुषेण घोरेण सदस्यास्त्रासिता हि नः॥<br><br>264: संवर्त उवाच भयं शक्राद् व्येतु ते राजसिंह प्रणोत्स्येऽहं भयमेतत् सुघोरम्। संस्तम्भिन्या विद्यया क्षिप्रमेव मा भैस्त्वमस्याभिभवात् प्रतीतः॥<br><br>265: अहं संस्तम्भयिष्यामि मा भैस्त्वं शक्रतो नृप। सर्वेषामेव देवानां क्षयितान्यायुधानि मे॥<br><br>266: दिशो वज्रं व्रजतां वायुरेतु वर्षं भूत्वा वर्षतां काननेषु। आपः प्लवन्त्वन्तरिक्षे वृथा च सौदामनी दृश्यते मापि भैस्त्वम्॥<br><br>267: वह्निर्देवस्त्रातु वा सर्वतस्ते कामान् सर्वान् वर्षतु वासवो वा। वजं तथा स्थापयतां वधाय महाघोरं प्लवमानं जलौघैः॥<br><br>268: मरुत उवाच घोरः शब्दः श्रूयते वै महास्वनो वज्रस्यैष सहितो मारुतेन। न मे स्वास्थ्यं जायते चाद्य विप्र॥<br><br>269: संवर्त उवाच वज्रादुग्राद् व्येतु भयं तवाद्य वातो भूत्वा हन्मि नरेन्द्र वज्रम्। भयं त्यक्त्वा वरमन्यं वृणीष्व कं ते कामं मनसा साधयामि॥<br><br>270: मरुत्त उवाच इन्द्रः साक्षात् सहसाभ्येतु विप्र हविर्यज्ञे प्रतिगृह्णातु चैव। स्वं स्वं धिष्ण्यं चैव जुषन्तु देवा हुतं सोमं प्रतिगृह्णन्तु चैव॥<br><br>271: संवर्त उवाच अयमिन्द्रो हरिभिरायाति राजन् देवैः सर्वैस्त्वरितैः स्तूयमानः। मन्त्राहूतो यज्ञमिमं मयाद्य पश्यस्वैनं मन्त्रविसस्तकायम्॥<br><br>272: अग्निरुवाच ततो देवैः सहितो देवराजो रथे युक्त्वा तान् हरीन् वाजिमुख्यान्। राविक्षितस्याप्रमेयस्य सोमम्॥<br><br>273: तमायान्तं सहितं देवसंघैः प्रत्युद्ययौ सपुरोधा मरुत्तः। चक्रे पूजां देवराजाय चाश्यां यथाशास्त्रं विधिवत् प्रीयमाणः॥<br><br>274: संवर्त उवाच स्वागतं ते पुरुहूतेह विद्वन् यज्ञोऽप्ययं संनिहिते त्वयीन्द्र। शोशुभ्यते बलवृत्रघ्न भूयः पिबस्व सोमं सुतमुद्यतं मया। ॥<br><br>275: मरुत्त उवाच शिवेन मां पश्य नमश्च तेऽस्तु प्राप्तो यज्ञः सफलं जीवितं मे। अयं यज्ञं कुरुते मे सुरेन्द्र बृहस्पतेरवरजो विप्रमुख्यः॥<br><br>276: इन्द्र उवाच जानामि ते गुरुमेनं तपोधनं बृहस्पतेरनुजं तिग्मतेजसम्। यस्याह्वानादागतोऽहं नरेन्द्र प्रीतिर्मेऽद्य त्वयि मन्युः प्रनष्टः॥<br><br>277: संवर्त उवाच यदि प्रीतस्त्वमसि वै देवराज तस्मात्स्वयं शाधि यज्ञे विधानम्। स्वयं सर्वान् कुरु भागान् सुरेन्द्र जानात्वयं सर्वलोकश्च देव॥<br><br>278: व्यास उवाच एवमुक्तस्त्वाङ्गिरसेन शक्रः समादिदेश स्वयमेव देवान्। सभाः नियन्तामावसथाश्च मुख्याः सहस्रशश्चित्रभूताः समृद्धाः॥<br><br>279: क्लृप्ताः स्थूणाः कुरुतारोहणानि गन्धर्वाणामप्सरसां च शीघ्रम्। यत्र नृत्येरन्नप्सरसः समस्ताः स्वर्गोपमः क्रियतां यज्ञवाटः॥<br><br>280: इत्युक्तास्ते चक्रुराशु प्रतीता दिवौकसः शक्रवाक्यान्नरेन्द्र। ततो वाक्यं प्राह राजानमिन्द्रः प्रीतो राजन् पूज्यमानो मरुत्तम्॥<br><br>281: एष त्वयाहमिह राजन् समेत्य ये चाप्यन्ये तव पूर्वे नरेन्द्र। सर्वाश्चान्या देवता: प्रीयमाणा हविस्तुभ्यं प्रतिगृह्णन्तु राजन्॥<br><br>282: आग्नेयं वै लोहितमालभन्तां वैश्वदेवं बहुरूपं हि राजन्। नीलं चोक्षाणं मध्यमप्यालभन्तां चलच्छिश्नं सम्प्रदिष्टं द्विजायाः॥<br><br>283: ततो यज्ञो ववृधे तस्य राजन् यत्र देवाः स्वयमन्नानि जहः। यस्मिशक्रो ब्राह्मणैः पूज्यमानः सदस्योऽभूद्धरिमान् देवराजः॥<br><br>284: ततः संवर्तश्चैत्यगतो महात्मा यथा वह्निः प्रज्वलितो द्वितीयः। हवींष्युच्चैराह्वयन् देवसंघान् जुहावाग्नौ मन्त्रवत् सुप्रतीतः॥<br><br>285: ततः पीत्वा बलभित् सोममयं ये चाप्यन्ये सोमपा देवसंघाः। सर्वेऽनुज्ञाताः प्रययुः पार्थिवेन यथाजोषं तर्पिताः प्रीतिमन्तः॥<br><br>286: ततो राजा जातरूपस्य राशीन् पदे पदे कारयामास हृष्टः। द्विजातिभ्यो विसृजन् भूरि वित्तं रराज वित्तेश इवारिहन्ता॥<br><br>287: ततो वित्तं विविधं संनिधाय यथोत्साहं कारयित्वा च कोषम्। अनुज्ञातो गुरुणा संनिवृत्य शशास गामखिलां सागरान्ताम्॥<br><br>288: एवंगुण: सम्बभूवेह राजा यस्य क्रतो तत् सुवर्णं प्रभूतम्। तत् त्वं समादाय नरेन्द्र वित्तं यजस्य देवांस्तर्पयानो निवापैः॥<br><br>289: वैशम्पायन उवाच ततो राजा पाण्डवो हृष्टरूप: श्रुत्वा वाक्यं सत्यवत्याः सुतस्य। मनश्चक्रे तेन वित्तेन यष्टुं ततोऽमात्यैर्मन्त्रयामास भूयः॥<br><br>290: इत्युक्ते नृपतौ तस्मिन् व्यासेनाद्भुतकर्मणा। वासुदेवो महातेजास्ततो वचनमाददे॥<br><br>291: तं नृपं दीनमनसं निहतज्ञातिबान्धवम्। उपप्लुतमिवादित्यं सधूममिव पावकम्॥<br><br>292: निर्विण्णमनसं पार्थं ज्ञात्वा वृष्णिकुलोद्वहः। आश्वासयन् धर्मसुतं प्रवक्तुमुपचक्रमे॥<br><br>293: वासुदेव उवाच सर्व जिह्यं मृत्युपदमार्जवं ब्रह्मणः पदम्। एतावान् ज्ञानविषयः किं प्रलापः करिष्यति॥<br><br>294: नैव ते निष्ठितं कर्म नैव ते शत्रवो जिताः। कथं शत्रु शरीरस्थमात्मनो नावबुध्यसे॥<br><br>295: अत्र ते वर्तयिष्यामि यथाधर्मं यथाश्रुतम्। इन्द्रस्य सह वृत्रेण यथा युद्धमवर्तत॥<br><br>296: वृत्रेण पृथिवी व्याप्ता पुरा किल नराधिप। दृष्ट्वा स पृथिवीं व्याप्तां गन्धस्य विषये हते॥<br><br>297: धराहरणदुर्गन्धो विषयः समपद्यत। शतक्रतुशुकोपाथ गन्धस्य विषये हृते॥<br><br>298: वृत्रस्य स ततः क्रुद्धो घोरं वज्रमवासृजत्। स वध्यमानो वज्रेण सुभृशं भूरितेजसा॥<br><br>299: तोयं जग्राह विषयं ततः। अप्सु वृत्रगृहीतासु रसे च विषये हते। ॥<br><br>300: शतक्रतुरतिक्रुद्धस्तत्र वज्रमवासृजत्। स वध्यमानो वज्रेण तस्मिन्नमिततेजसा॥<br><br>301: विवेश सहसा ज्योतिर्जग्राह विषयं ततः। व्याप्ते ज्योतिषि वृत्रेण रूपेऽथ विषये हृते। ॥<br><br>302: शतक्रतुरतिक्रुद्धस्तत्र वज्रमवासृजत्। स वध्यमानो वज्रेण तस्मिन्नमिततेजा॥<br><br>303: विवेश सहसा वायुं जग्राह विषयं ततः। व्याप्ते वायौ तु वृत्रेण स्पर्शेऽथ विषये हृते॥<br><br>304: शतक्रतुरतिक्रुद्धस्तत्र वज्रमवासृजत्। स वध्यमानो वज्रेण तस्मिन्नमिततेजसा। ॥<br><br>305: आकाशमभिदुद्राव जग्राह विषयं ततः। आकाशे वृत्रभूतेऽथ शब्दे च विषये हृते॥<br><br>306: शतक्रतुरभिक्रुद्धस्तत्र वज्रमवासृजत्। स वध्यमानो वज्रेण तस्मिन्नमिततेजसा॥<br><br>307: विवेश सहसा शक्रं जग्राह विषयं ततः। तस्य वृत्रगृहीतस्य मोहः समभवन्महान्॥<br><br>308: रथन्तरेण तं तात वसिष्ठः प्रत्यबोधयत्। ततो वृत्रं शरीरस्थं जघान भरतर्षभ। शतक्रतुरदृश्येन वज्रेणेतीह नः श्रुतम्॥<br><br>309: इदं धन॑ रहस्यं वै शक्रेणोक्तं महर्षिषु। ऋषिभिश्च मम प्रोक्तं तन्निबोध जनाधिप। ॥<br><br>310: वासुदेव उवाच द्विविधे जायते व्याधिः शारीरो मानसस्तथा। परस्परं तयोर्जन्म निर्द्वन्द्वं नोपपद्यते। । । । शरीरे जायते व्याधिः शारीरः स निगद्यते। मानसे जायते व्याधिर्मानसस्तु निगद्यते॥<br><br>311: शीतोष्णे चैव वायुश्च गुणा राजन् शरीरजाः। तेषां गुणानां साम्यं चेत् तदाहुः स्वस्थलक्षणम्॥<br><br>312: उष्णेन बाध्यते शीतं शीतेनोष्णं च बाध्यते। सत्त्वं रजस्तमश्चेति त्रय आत्मगुणाः स्मृताः॥<br><br>313: तेषां गुणानां साम्यं चेत् तदाहुः स्वस्थलक्षणम्। तेषामन्यतमोत्सेके विधानमुपदिश्यते॥<br><br>314: हर्षेण बाध्यते शोको हर्षः शोकेन बाध्यते। कश्चिद् दुःखे वर्तमानः सुखस्य स्मर्तुमिच्छति। कश्चित् सुखे वर्तमानो दुःखस्य स्मर्तुमिच्छति॥<br><br>315: स त्वं न दुःखी दुःखस्य न सुखी सुसुखस्य च। स्मर्तुमिच्छसि कौन्तेय किमन्यद् दुःखविभ्रमात्॥<br><br>316: अथवा ते स्वभावोऽयं येन पार्थावकृष्यसे। दृष्ट्वा सभागतां कृष्णामेकवस्त्रां रजस्वलाम्। मिषतां पाण्डवेयानां न तस्य स्मर्तुमिच्छसि॥<br><br>317: प्रव्राजनं च नगरादजिनैश्च विवासनम्। महारण्यनिवासश्च न तस्य स्मर्तुमिच्छसि॥<br><br>318: जटासुरात् परिक्लेशश्चित्रसेनेन चाहवः। सैन्धवाच्च परिक्लेशो न तस्य स्मर्तुमिच्छसि॥<br><br>319: पुनरज्ञातचर्यायां कीचकेन पदा वधः। याज्ञसेन्यास्तथा पार्थ न तस्य स्मर्तुमिच्छसि॥<br><br>320: यच्च ते द्रोणभीष्माभ्यां युद्धमासीदरिंदम। मनसैकेन योद्धव्यं तत् ते युद्धमुपस्थितम्॥<br><br>321: तस्मादभ्युपगन्तव्यं युद्धाय भरतर्षभ परमव्यक्तरूपस्य पारं युक्त्या स्वकर्मभिः॥<br><br>322: यत्र नैव शरैः कार्यं न भृत्यैर्न च बन्धुभिः। आत्मनैकेन योद्धव्यं तत् ते युद्धमुपस्थितम्॥<br><br>323: तस्मिन्ननिर्जिते युद्धे कामवस्थां गमिष्यसि। एतज्ज्ञात्वा तु कौन्तेय कृतकृत्यो भविष्यसि॥<br><br>324: एतां बुद्धिं विनिश्चित्य भूतानामागतिं गतिम्। पितृपैतामहे वृत्ते शाधि राज्यं यथोचितम्॥<br><br>325: वासुदेव उवाच न बाह्यं द्रव्यमुत्सृज्य सिद्धिर्भवति भारत। शारीरं द्रव्यमुत्सृज्य सिद्धिर्भवति वा न वा॥<br><br>326: बाह्यद्रव्यविमुक्तस्य शारीरेषु च गृङ्ख्यतः। यो धर्मो तत् सुखं चैव द्विषतामस्तु तत् तथा॥<br><br>327: व्यक्षरस्तु भवेन्मृत्युस्त्र्यक्षरं ब्रह्म शाश्वतम्। ममेति च भवेन्मृत्युर्न ममेति च शाश्वतम्॥<br><br>328: ब्रह्ममृत्यू ततो राजन्नात्मन्येव व्यवस्थितौ। । अदृश्यमानौ भूतानि योधयेतामसंशयम्॥<br><br>329: अविनाशोऽस्य सत्त्वस्य नियतो यदि भारत। भित्त्वा शरीरं भूतानामहिंसां प्रतिपद्यते॥<br><br>330: लब्ध्वा हि पृथ्वी कृत्स्नां सहस्थावरजङ्गमाम्। ममत्वं यस्य नैव स्यात् किं तया स करिष्यति॥<br><br>331: अथवा वसतः पार्थ वने वन्येन जीवतः। ममता यस्य द्रव्येषु मृत्योरास्ये स वर्तते॥<br><br>332: बाह्यान्तराणां शत्रूणां स्वभाव पश्य भारत। यन्न पश्यति तद् भूतमुच्यते स महाभयात्॥<br><br>333: कामात्मानं न प्रशंसन्ति लोके नेहाकामा काचिदस्ति प्रवृत्तिः। सर्वे कामा मनसोऽङ्गप्रभूता यान् पण्डितः संहरते विचिन्त्य॥<br><br>334: भूयो भूयो जन्मनोऽभ्यासयोगाद् योगी योगं सारमार्ग विचिन्त्य। दानं च वेदाध्ययनं तपश्च काम्यानि कर्माणि च वैदिकानि॥<br><br>335: व्रतं यज्ञान् नियमान् ध्यानयोगान् कामेन यो नारभते विदित्वा। यद् यच्चायं कामयते स धर्मो न यो धर्मो नियमस्तस्य मूलम्॥<br><br>336: अत्र गाथा: कामगीताः कीर्तयन्ति पुराविदः। शृणु संकीर्त्यमानास्ता अखिलेन युधिष्ठिर। नाहं शक्योऽनुपायेन हन्तुं भूतेन केनचित्॥<br><br>337: यो मां प्रयतते हन्तुं ज्ञात्वा प्रहरणे बलम्। तस्य तस्मिन् प्रहरणे पुनः प्रादुर्भवाम्यहम्॥<br><br>338: यो मां प्रयतते हन्तुं यज्ञैर्विविधदक्षिणैः। जङ्गमेष्विव धर्मात्मा पुनः प्रादुर्भवाम्यहम्॥<br><br>339: यो मां प्रयतते नित्यं वेदैर्वेदान्तसाधनैः। स्थावरेष्विव भूतात्मा तस्य प्रादुर्भवाम्यहम्॥<br><br>340: यो मां प्रयतते हन्तुं धृत्या सत्यपराक्रमः। भावो भवामि तस्याहं स च मां नावबुध्यते॥<br><br>341: यो मां प्रयतते हन्तुं तपसा संशितव्रतः। ततस्तपसि तस्याथ पुनः प्रादुर्भवाम्यहम्॥<br><br>342: यो मां प्रयतते हन्तुं मोक्षमास्थाय पण्डितः। तस्य मोक्षरतिस्थस्य नृत्यामि च हसामि च। अवध्यः सर्वभूतानामहमेकः सनातनः॥<br><br>343: तस्मात्त्वमपि तं कामं यज्ञैर्विविधदक्षिणैः। धर्मे कुरु महाराज तत्र ते स भविष्यति॥<br><br>344: यजस्व वाजिमेधेन विधिवद् दक्षिणावता। अन्यैश्च विविधैर्यज्ञैः समृद्धराप्तदक्षिणैः॥<br><br>345: मा ते व्यथास्तु निहतान् बन्धून् वीक्ष्य पुनः पुनः। न शक्यास्ते पुनर्द्रष्टुं ये हताऽस्मिन् रणाजिरे॥<br><br>346: स त्वमिष्ट्वा महायज्ञैः समृद्धैराप्तदक्षिणैः। कीर्ति लोके परां प्राप्य गतिमय्यां गमिष्यसि॥<br><br>347: वैशम्पायन उवाच एवं बहुविधैर्वाक्यैर्मुनिभिस्तैस्तपोधनैः। समाश्वस्यत राजर्षिर्हतबन्धुर्युधिष्ठिरः॥<br><br>348: सोऽनुनीतो भगवता विष्टरश्रवसा स्वयम्। द्वैपायनेन कृष्णेन देवस्थानेन वा विभुः॥<br><br>349: नारदेनाथ भीमेन नकुलेन च पार्थिव। कृष्णया सहदेवेन विजयेन च धीमता॥<br><br>350: अन्यैश्च पुरुषव्याप्रैाह्मणैः शास्त्रदृष्टिभिः। व्यजहाच्छोक्जं दुःखं संतापं चैव मानसम्॥<br><br>351: अर्चयामास देवांश्च ब्राह्मणांश्च युधिष्टिाः। कृत्वाथ प्रेतकार्याणि बन्धूनां स पुनर्नृपः॥<br><br>352: अन्वशासच्च धर्मात्मा पृथिवीं सागराम्बराम्। प्रशान्तचेताः कौरव्यः स्वराज्यं प्राप्य केवलम्। व्यासं च नारदं चैव तांश्चान्यानब्रवीन्नृपः॥<br><br>353: आश्वासितोऽहं प्राग्वृद्धैर्भवद्भिर्मुनिपुङ्गवैः। न सूक्ष्ममपि मे किंचिद् व्यलीकमिह विद्यते॥<br><br>354: अर्थश्च सुमहान् प्राप्तो येन यक्ष्यामि देवताः। पुरस्कृत्याद्य भवतः समानेष्यामहे मखम्॥<br><br>355: हिमवन्तं त्वया गुप्ता गमिष्यामः पितामह। बह्वाश्चर्यो हि देशः स श्रूयते द्विजसत्तम॥<br><br>356: तथा भगवता चित्रं कल्याणं बहुभाषितम्। देवर्षिणा नारदेन देवस्थानेन चैव ह॥<br><br>357: नाभागधेयः पुरुषः कश्चिदेवंविधान् गुरून्। लभते व्यसनं प्राप्य सुहृदः साधुसम्मतान्॥<br><br>358: एवमुक्तास्तु राज्ञा सर्व अभ्यनुज्ञाप्य राजानं तथोभौ कृष्णफाल्गुनौ॥<br><br>359: १२॥<br><br>360: पश्यतामेव सर्वेषां तत्रैवादर्शनं ययुः। ततो धर्मसुतो राजा तत्रैवोपाविशत् प्रभुः॥<br><br>361: ते एव महर्षयः। एवं नातिमहान् कालः स तेषां संन्यवर्तत। कुर्वतां शौचकार्याणि भीष्मस्य निधने तदा॥<br><br>362: महादानानि विप्रेभ्यो ददतामौर्ध्वदेहिकम्। भीष्मकर्णपुरोगाणां कुरूणां कुरुसत्तम॥<br><br>363: सहितो धृतराष्ट्रेण स ददावौर्ध्वदेहिकम्। ततो दत्त्वा बहुधनं विप्रेभ्यः पाण्डवर्षभः॥<br><br>364: धृतराष्ट्रं पुरस्कृत्य विवेश गजसाह्वयम्। स समाश्वास्य पितरं प्रज्ञाचक्षुषमीश्वरम्। अन्वशाद् वै स धर्मात्मा पृथिवीं भ्रातृभिः सह॥<br><br>365: जनमेजय उवाच विजिते पाण्डवेयैस्तु प्रशान्ते च द्विजोत्तम। राष्ट्रे किं चक्रतुर्वीरौ वासुदेवधनंजयौ॥<br><br>366: वैशम्पायन उवाच विजिते पाण्डवै राजन् प्रशान्ते च विशाम्पते। राष्ट्र बभूवतुर्हष्टौ वासुदेवधनंजयौ॥<br><br>367: विजह्राते मुदा युक्तौ दिवि देवेश्वराविव। तौ वनेषु विचित्रेषु पर्वतेषु ससानुपु॥<br><br>368: तीर्थेषु चैव पुण्येषु पल्वलेषु नदीषु च। चक्रम्यमाणौ संहृष्टावश्विनाविव नन्दने॥<br><br>369: इन्द्रप्रस्थे महात्मानौ रेमतुः कृष्णपाण्डवौ। प्रविश्य तां सभां रम्यां विजह्राते च भारत॥<br><br>370: तत्र युद्धकथाश्चित्राः परिक्लेशांश्च पार्थिव। कथायोगे कथायोगे कथयामासतुः सदा॥<br><br>371: ऋषीणां देवतानां च वंशांस्तावाहतुः सदा। प्रीयमाणौ महात्मानौ पुराणावृषिसत्तमौ॥<br><br>372: मधुरास्तु कथाचित्राश्चित्रार्थपदनिश्चयाः। निश्चप्रज्ञः स पार्थाय कथयामास केशवः॥<br><br>373: पुत्रशोकाभिसंतप्तं ज्ञातीनां च सहस्रशः। कथाभिः शमयामास पार्थं शौरिर्जनार्दन॥<br><br>374: स तमाश्वास्य विधिवद् विज्ञानज्ञो महातपाः। अपहृत्यात्मनो भारं विशश्रामेव सात्वतः॥<br><br>375: तत: कथान्ते गोविन्दो गुडाकेशमुवाच ह। सान्त्वयश्लक्ष्णया वाचा हेतुयुक्तमिदं वचः॥<br><br>376: वासुदेव उवाच विजितेयं धरा कृत्स्रा सव्यसाचिन् परंतप। त्वद्वाहुबलमाश्रित्य राज्ञा धर्मसुतेन ह॥<br><br>377: असपत्नां महीं भुङ्क्ते धर्मराजो युधिष्ठिरः। भीमसेनानुभावेन यमयोश्च नरोत्तम॥<br><br>378: धर्मेण राज्ञा धर्मज्ञ प्राप्तं राज्यमकण्टकम्। धर्मेण निहत: संख्ये स च राजा सुयोधनः॥<br><br>379: अधर्मरुचयो लुब्धाः सदा चाप्रियवादिनः। धार्तराष्ट्रा दुरात्मानः सानुबन्धा निपातिताः :॥<br><br>380: प्रशान्तामखिलां पार्थ प्रथिवीं पृथिवीपतिः। भुङ्क्ते धर्मसुतो राजा त्वया गुप्तः कुरुद्वह॥<br><br>381: रमे चाहं त्वया सार्धमरण्येष्वपि पाण्डव। किमु यत्र जनोऽयं वै पृथा चामित्रकर्षण॥<br><br>382: यत्र धर्मसुतो राजा यत्र भीमो महाबलः। यत्र माद्रवतीपुत्रौ रतिस्तत्र परा मम॥<br><br>383: तथैव स्वर्गकल्पेषु सभोद्देशेषु कौरव। रमणीयेषु पुण्येषु सहितस्य त्वयानघ॥<br><br>384: कालो महांस्त्वतीतो मे शूरसृनुमपश्यतः। बलदेवं च कौरव्य तथान्यान् वृष्णि पुगवान्॥<br><br>385: साऽहं गन्तुमभीप्सामि पुरीं द्वारावती प्रति। रोचतां गमनं मह्यं तवापि पुरुषर्षभ॥<br><br>386: उक्तो बहुविधं राजा तत्र तत्र युधिष्ठिरः। सह भीष्मेण यद् युक्तमस्माभिः शोककारिते॥<br><br>387: शिष्टो युधिष्ठिरोऽस्माभिः शास्ता सन्नपि पाण्डवः। तेन तत् तु वचः सम्यग् गृहीतं सुमहात्मना॥<br><br>388: धर्मपुत्रे हि धर्मज्ञे कृतज्ञे सत्यवादिनि। सत्यं धर्मो मतीश्चाग्र्या स्थितिश्च सततं स्थिरा॥<br><br>389: तत्र गत्वा महात्मानं यदि ते रोचतेऽर्जुन। अस्मद्गमनसंयुक्तं वचो ब्रूहि जनाधिपम्॥<br><br>390: न हि तस्याप्रियं कुर्यां प्राणत्यागेऽप्युपस्थिते। कुतो गन्तुं महाबाहो पुरी द्वारावतीं प्रति॥<br><br>391: सर्वं त्विदमहं पार्थ त्वत्प्रीतिहितकाम्पया। ब्रवीमि सत्यं कौरव्य न मिथ्यैतत् कथंचन॥<br><br>392: प्रयोजनं च निर्वृत्तमिह वासे ममार्जुन। धार्तराष्ट्रो हतो राजा सबल: सपदानुगः॥<br><br>393: पृथिवी च वशे तात धर्मपुत्रस्य धीमतः। स्थिता समुद्रवलया सशैलवनकानना॥<br><br>394: चिता रत्नैर्बहुविधैः कुरुराजस्य पाण्डव। धर्मेण राजा धर्मज्ञः पातु सर्वां वसुन्धराम्॥<br><br>395: उपास्यमानो बहुभिः सिद्धैश्चापि महात्मभिः। स्तूयमानश्च सततं वन्दिभिर्भरतर्षभ॥<br><br>396: तं मया सह गत्वाद्य राजानं कुरु वर्धनम्। आपृच्छ कुरुशार्दूल गपनं द्वारका प्रति॥<br><br>397: इदं शरीरं वसु यच्च मे गृहे निवेदितं पार्थ सदा युधिष्ठिरे। प्रियश्च मान्यश्च हि मे युधिष्ठिरः सदा कुरुणामधिपो महामतिः॥<br><br>398: प्रयोजनं चापि निवासकारणे। न विद्यते मे त्वदृते नृपात्मज। स्थिता हि पृथ्वी तव पार्थ शासने गुरोः सुवृत्तस्य युधिष्ठिरस्य च॥<br><br>399: इतीदमुक्तः स तदा महात्मना जनार्दनेनामितविक्रमोऽर्जुनः। जनार्दनं सम्प्रतिपूज्य पार्थिव॥<br><br>400: जनमेजय उवाच सभायां वसतोस्तत्र निहत्यारीन् महात्मनोः। केशवार्जुनयोः का नु कथा समभवद् द्विज॥<br><br>401: कृष्णेन सहितः पार्थ:स्वं राज्यं प्राप्य केवलम्। तस्यां सभायां दिव्यायां विजहार मुदा युतः॥<br><br>402: तत्र कंचित् सभोद्देशं स्वर्णोद्देशसमं नृप। यदृच्छया तौ मुदितौ जग्मतुः स्वजनावृतौ॥<br><br>403: ततः प्रतीतः कृष्णेन सहितः पाण्डवोऽर्जुनः। निरीक्ष्य तां सभां रम्यामिदं वचनमब्रवीत्॥<br><br>404: विदितं मे महाबाहो संग्रामे समुपस्थिते। माहात्म्यं देवकीमातस्तच ते रूपमैश्वरम्॥<br><br>405: यत् तद् भगवता प्रोक्तं पुरा केशव सौहृदात्। तत् सर्वं पुरुषव्याघ्र नष्टं मे भ्रष्टचेतसः॥<br><br>406: मम कौतूहलं त्वस्ति तेष्वर्थेषु पुनः पुनः। भवांस्तु द्वारकां गन्ता नचिरादिव माधव॥<br><br>407: वैशम्पायन उवाच एवमुक्तस्तु तं कृष्ण: फाल्गुनं प्रत्यभाषत। परिष्वज्य महातेजा वचनं वदतां वरः॥<br><br>408: वासुदेव उवाच श्रावितस्त्वं मया गुह्यं ज्ञापितश्च सनातनम्। धर्मं स्वरूपिणं पार्थ सर्वलोकांश्च शाश्वतान्॥<br><br>409: अबुद्ध्या नाग्रहीर्यस्त्वं तन्मे सुमहदप्रियम्। न च साद्य पुनर्भूयः स्मृति सम्भविष्यति॥<br><br>410: नूनमश्रद्दधानोऽसि दुर्मेधा ह्यसि पाण्डव। न च शक्यं पुनर्वक्तुमशेषेण धनंजय॥<br><br>411: स हि धर्मः सुपर्याप्तो ब्रह्मणः पदवेदने। न शक्यं तन्मया भूयस्तथा वक्तुमशेषतः॥<br><br>412: परं हि ब्रह्म कथितं योगयुक्तेन तन्मया। इतिहासं तु वक्ष्यामि तस्मिन्नर्थे पुरातनम्॥<br><br>413: यथा तां बुद्धिमास्थाय गतिमय्यां गमिष्यसि। शृणु धर्मभृतां श्रेष्ठ गदितं सर्वमेव मे॥<br><br>414: आगच्छद् ब्राह्मणः कश्चित् स्वर्गलोकादरिंदम ब्रह्मलोकाच्च दुर्धर्षः सोऽस्माभिः पूजितोऽभवत्। । अस्माभिः परिपृष्टश्च यदाह भरतर्षभ। दिव्येन विधिना पार्थ नच्छृणुष्वाविचारयन्॥<br><br>415: ब्राह्मण उवाच मोक्षधर्मं समाश्रित्य कृष्ण यन्मामपृच्छथाः। भूतानामनुकम्पार्थं यत्मोहच्छेदनं विभो॥<br><br>416: तत् नेऽहं सम्प्रवक्ष्यामि यथावन्मधुसूदन। शृणुष्वावहितो भूत्वा गदतो मम माधव॥<br><br>417: कश्चिद् विप्रस्तपोयुक्तः काश्यपो धर्मवित्तमः। आससाद द्विजं कंचिद् धर्माणामागतागमम्॥<br><br>418: गतागते सुबहुशो ज्ञानविज्ञानपारगम्। लोकतत्त्वार्थकुशलं ज्ञातार्थं सुखदुःखयोः॥<br><br>419: जातीमरणतत्त्वज्ञं कोविदं पापपुण्ययौः। द्रष्टारमुच्चनीचानां कर्मभिर्देहिनां गतिम्॥<br><br>420: चरन्तं मुक्तवत्सिद्धं प्रशान्तं संयतेन्द्रियम्। दीप्यमानं श्रिया ब्राह्मया क्रममाणं च सर्वशः॥<br><br>421: अन्तर्धानगतिज्ञं च श्रुत्वा तत्त्वेन काश्यपः। तथैवान्तर्हितैः सिद्धैर्यान्तं चक्रधरैः सह॥<br><br>422: सम्भाषमाणमेकान्ते समासीनं च तैः सह। यदृच्छया च गच्छन्तमसक्तं पवनं यथा॥<br><br>423: तं समासाद्य मेधावी स तदा द्विजसत्तमः। चरणौ धर्मकामोऽस्य तपस्वी सुसमाहितः। प्रतिपेदे यथान्यायं दृष्ट्वा तन्महदद्भुतम्॥<br><br>424: विस्मितश्चाद्भुतं दृष्ट्वा काश्यपस्तद् द्विजोत्तमम्। परिचारेण महत्ता गुरुं तं पर्यतोषयत्॥<br><br>425: उपपन्नं च तत्सर्वं श्रुतचारित्रसंयुतम्। भावेनातोषयच्चैनं गुरुवृत्त्या परंतपः॥<br><br>426: तस्मै तुष्टः स शिष्याय प्रसन्नो वाक्यमब्रवीत्। सिद्धिं परामभिप्रेक्ष्य शृणु मत्तो जनार्दन॥<br><br>427: सिद्ध उवाच विविधैः कर्मभिस्तात पुण्ययोगैश्च केवलैः। गच्छन्तीह गतिं मर्त्या देवलोके च संस्थितिम्॥<br><br>428: न क्वचित् सुखमत्यन्तं न क्वचिच्छाश्वती स्थितिः। स्थानाच्च महतो भ्रंशो दुःखलब्धात् पुनः पुनः॥<br><br>429: अशुभा गतयः प्राप्ताः कष्टा मे पापसेवनात्। काममन्युपरीतेन तृष्णया मोहितेन च॥<br><br>430: पुनः पुनश्च मरणं जन्म चैव पुनः पुनः। आहारा विविधा भुक्ताः पीता नानाविधाः स्तनाः। । मातरो विविधा दृष्टाः पितरश्च पृथग्विधाः। सुखानि च विचित्राणि दुःखानि च मयानघ। ॥<br><br>431: प्रियैर्विवासो बहुशः संवासश्चाप्रियैः सह। धननाशश्च सम्प्राप्तो लध्वा दुःखेन तद् धनम्॥<br><br>432: अवमानाः सुकष्टाश्च राजतः स्वजनात् तथा। शारीरा मानसा वापि वेदना भृशदारुणाः॥<br><br>433: प्राप्ता विमाननाशोग्रा वधवन्धाश्च दारुणाः। पतनं निरये चैव यातनाश्च यमक्षये॥<br><br>434: जरा रोगाश्च सततं व्यसनानि च भूरिशः। लोकेऽस्मिन्ननुभूतानि द्वन्द्वजानि भृशं मया॥<br><br>435: ततः कदाचिन्निर्वेदान्निराकाराश्रितेन य। लोकतन्त्रं परित्यक्तं दुःखार्तेन भृशं मया॥<br><br>436: लोकेऽस्मिन्ननुभूयाहमिमं मार्गमनुष्ठितः। ततः सिद्धिरियं प्राप्ता प्रसादादात्मनो मया। ॥<br><br>437: नाहं पुनरिहागन्ता लोकानालोकयाम्यहम्। आसिद्धेराप्रजासर्गादात्मनोऽपि गताः शुभाः॥<br><br>438: उपलब्धा द्विजश्रेष्ठ तथेयं सिद्धिरुत्तमाः इतः परं गमिष्यामि ततः परतरं पुनः॥<br><br>439: ब्रह्मणः पदमव्यक्तं मा तेऽभूदत्र संशयः। नाहं पुनरिहागन्ता मर्त्यलोकं परंतप॥<br><br>440: प्रीतोऽस्मि ते महाप्राज्ञ ब्रूहि किं करवाणि ते। यदीप्सुरुपपन्नस्त्वं तस्य कालोऽयमागतः॥<br><br>441: अभिजाने च तदहं यदर्थं मामुपागतः। अचिरात् तु गमिष्यामि तेनाहं त्वामचूचुदम्॥<br><br>442: भृशं प्रीतोऽस्मि भवतश्चारित्रेण विचक्षण। परिपृच्छस्व कुशलं भाषेयं यत् तवेप्सितम्॥<br><br>443: बहु मन्ये च ते बुद्धिं भृशं सम्पूजयामि च। येनाहं भवता बुद्धो मेधावी ह्यसि काश्यप॥<br><br>444: वासुदेव उवाच ततस्तस्योपसंगृह्य पादौ प्रश्नान् सुदुर्वचान्। पप्रच्छ तांश्च धर्मान् स प्राह धर्मभृतां वरः॥<br><br>445: कश्यप उवाच कथं शरीरं च्यवते कथं चैवोपपद्यते। कथं कष्टाच्च संसारात् संसरन् परिमुच्यते॥<br><br>446: आत्मा च प्रकृति मुक्त्वा तच्छरीरं विमुञ्चति। शरीरतश्च निर्मुक्तः कथमन्यत् प्रपद्यते॥<br><br>447: कथं शुभाशुभे चायं कर्मणी स्वकृते नरः। उपभुङ्क्ते क्व वा कर्म विदेहस्यावतिष्ठते॥<br><br>448: ब्राह्मण उवाच एवं संचोदितः सिद्धः प्रश्नांस्तान् प्रत्यभाषत। आनुपूर्येण वार्ष्णेय तन्मे निगदतः शृणु॥<br><br>449: सिद्ध उवाच आयुः कीर्तिकराणीह यानि कृत्यानि सेवते। शरीरग्रहणे यस्मिंस्तेषु क्षीणेषु सर्वशः॥<br><br>450: आयुःक्षयपरीतात्मा विपरीतानि सेवते। बुद्धिावर्तते चास्य विनाशे प्रत्युपस्थिते॥<br><br>451: सत्त्वं बलं च कालं च विदित्वा चात्मनस्तथा। अतिवेलमुपाश्नाति स्वविरुद्धान्यनात्मवान्॥<br><br>452: यदायमतिकष्टानि सर्वाण्युपनिषेवते। अत्यथैमपि वा भुङ्क्ते न वा भुक्तो कदाचन॥<br><br>453: दुष्टान्नामिषपानं च यदन्योन्यविरोधि च। गुरु चाप्यमितं भुङ्क्तं नातिजीर्णेऽपि वा पुनः॥<br><br>454: व्यायाममतिमात्रं च व्यवायं चोपसेवते। सततं कर्मलाभाद् वा प्राप्तं वेगं विधारयेत्॥<br><br>455: रसाभियुक्तमन्नं वा दिवा स्वप्नं च सेवते। अपक्वानागते काले स्वयं दोषान् प्रकोपयेत्॥<br><br>456: स्वदोषकोपनाद् रोगं लभते मरणान्तिकम्। अपि वोद्वन्धनादीनि परीतानि व्यवस्थति॥<br><br>457: तस्य तैः कारणैर्जन्तोः शरीरं च्यवते तदा। जीवितं प्रोच्यमानं तदृ यथावदुपधारय॥<br><br>458: ऊष्मा प्रकुपितः काये तीव्रवायुसमीरितः। शरीरमनुपर्येत्य सर्वान् प्राणान् रुणद्धि वै॥<br><br>459: अत्यर्थं बलवानूष्मा शरीरे परिकोपितः। भिनत्ति जीवस्थानानि मर्माणि विद्धि तत्त्वतः॥<br><br>460: ततः सवेदनः सद्यो जीवः प्रच्यवते क्षरात्। शरीरं त्यजते जन्तुश्छिद्यमानेषु मर्मसु॥<br><br>461: वेदनाभिः परीतात्मा तद् विद्धि द्विजसत्तम। जातीमरणसंविग्नाः सततं सर्वजन्तवः॥<br><br>462: दृश्यन्ते संत्यजन्तश्च शरीराणि द्विजर्षभ। गर्भसंक्रमणे चापि मर्मणामतिसर्पणे॥<br><br>463: तादृशीमेव लभते वेदनां मानवः पुनः। भिन्नसंधिरथ क्लेदमद्भिः स लभते नरः॥<br><br>464: यथा पञ्चसु भूतेषु सम्भूतत्वं नियच्छति। शैत्यात् प्रकुपित: काये तीव्रवायुसमीरितः॥<br><br>465: यः स पञ्चसु भूतेषु प्राणापाने व्यवस्थितः। स गच्छत्यूर्ध्वगो वायुः कृच्छ्रान्मुक्त्वा शरीरिणः॥<br><br>466: शरीरं च जहात्येवं निरुच्छ्वासश्च दृश्यते। स निरुष्मा निरुच्छ्वासो नि:श्रीको हतचेतनः॥<br><br>467: ब्रह्मणा सम्परित्यक्तो मृत इत्युच्यते नरैः। स्रोतोभियैर्विजानाति इन्द्रियार्थाशरीरभृत्॥<br><br>468: तैरेव न विजानाति प्राणानाहारसम्भवान्। तत्रैव कुरुते काये य: स जीवः सनातनः॥<br><br>469: तथा यद्यद् भवेद् युक्तं संनिपाते क्वचित् क्वचित्। तत्तन्मर्म विजानीहि शास्त्रदृष्टं हि तत् तथा॥<br><br>470: तेषु मर्मसु भिन्नेषु ततः स समुदीरयन्। आविश्य हृदयं जन्तोः सत्त्वं चाशु रुणद्धि वै॥<br><br>471: ततः सचेतनो जन्तु भिजानाति किंचन। तमसा संवृतज्ञानः संवृतेष्वेव मर्मसु। स जीवो निरधिष्ठानचाल्यते मातरिश्वना॥<br><br>472: ततः सतं महोच्छ्वासं भृशमुच्छ्वस्य दारुणम्। निष्क्रामन् कम्पयत्याशु तच्छरीरमचेतनम्॥<br><br>473: सजीव: प्रच्युतः कायात् कर्मभिः स्वैः समावृतः। अभितः स्वैः शुभैः पुण्यैः पापैर्वाप्युपपद्यते॥<br><br>474: ब्राह्मणा ज्ञानसम्पन्ना यथावच्छ्रुतनिश्चयाः। इतरं कृतपुण्यं वा तं विजानन्ति लक्षणैः॥<br><br>475: यथान्धकारे खद्योतं लीयमानं ततस्ततः। चक्षुष्मन्तः प्रपश्यन्ति तथा च ज्ञानचक्षुषः॥<br><br>476: पश्यन्त्येवंविधं सिद्धा जीवं दिव्येन चक्षुषा। च्यवन्तं जायमानं च योनि चानुप्रवेशितम्॥<br><br>477: तस्य स्थानानि दृष्टानि त्रिविधानीह शास्त्रतः। कर्मभूमिरियं भूमिर्यत्र तिष्ठन्ति जन्तवः॥<br><br>478: ततः शुभाशुभं कृत्वा लभन्ते सर्वदेहिनः। इहैवोच्चावचान् भोगान् प्राप्नुवन्ति स्वकर्मभिः॥<br><br>479: इहैवाशुभकर्माणः कर्मभिर्निरयं गताः। अवाग्गतिरियं कष्टा यत्र पच्यन्ति मानवाः। तस्मात् सुदुर्लभो मोक्षो रक्ष्यश्चात्मा ततो भृशम्॥<br><br>480: ऊर्ध्वं तु जन्तवो गत्वा येषु स्थानेष्ववस्थिताः। कीर्त्यमानानि तानीह तत्त्वतः संनिबोध मे॥<br><br>481: तच्छ्रुत्वा नैष्ठिकी बुद्धिं बुद्ध्येथाः कर्मनिश्चयम्। तारारूपाणि सर्वाणि यत्रैतच्चन्द्रमण्डलम्॥<br><br>482: यत्र विभ्राजते लोके स्वभासा सूर्यमण्डलम्। स्थानान्येतानि जानीहि जनानां पुण्यकर्मणाम्॥<br><br>483: कर्मक्षयाच्च ते सर्वे च्यवन्ते वै पुनः पुनः। तत्रापि च विशेषोऽस्ति दिवि नीचोच्चमध्यमः॥<br><br>484: न च तत्रापि संतोषो दृष्ट्रा दीप्ततरां श्रियम्। इत्येता गतयः सर्वाः पृथक्ते समुदीरिताः॥<br><br>485: उपपत्तिं तु वक्ष्यामि गर्भस्याहमतः परम्। तथा तन्मे निगदतः शृणुष्वावहितो द्विज॥<br><br>486: ब्राह्मण उवाच शुभानामशुभानां च नेह नाशोऽस्ति कर्मणाम्। प्राप्य प्राप्यानुपच्यन्ते क्षेत्रं क्षेत्र तथा तथा॥<br><br>487: यथा प्रसूयमानस्तु फली दद्यात् फलं बहु। तथा स्याद् विपुलं पुण्यं शुद्धेन मनसा कृतम्॥<br><br>488: पापं चापि तथैव स्यात् पापेन मनसा कृतम्। पुरोधाय मनो हीदं कर्मण्यात्मा प्रवर्तते॥<br><br>489: यथा कर्मसमाविष्टः काममन्युसमावृतः। नरो गर्भ प्रविशति तच्चापि शृणु चोत्तरम्॥<br><br>490: शुक्रं शोणितसंसृष्टं स्त्रिया गर्भाशयं गतम्। क्षेत्रं कर्मजमाप्नोति शुभं वा यदि वाशुभम्॥<br><br>491: सौम्यादव्यक्तभावाच्च न च क्वचन सज्जति। सम्प्राप्य ब्राह्मणः कामं तस्मात् तद्ब्रह्म शाश्वतम्॥<br><br>492: तद् बीजं सर्वभूतानां तेन जीवन्ति जन्तवः। स जीवः सर्वगात्राणि गर्भस्याविश्य भागशः॥<br><br>493: दधाति चेतसा सद्यः प्राणस्थानेष्ववस्थितः। तत: स्पन्दयतेऽङ्गानि स गर्भश्चेतनान्वितः॥<br><br>494: यथा लोहस्य नि:स्यन्दो निषिक्तो बिम्बविग्रहम्। उपैति तद् विजानीहि गर्भे जीवप्रवेशनम्॥<br><br>495: लोहपिण्डं यथा वह्निः प्रविश्य ह्यतितापयेत्। तथा त्वमपि जानीहि गर्भे जीवापपादनम्॥<br><br>496: यथा च दीपः शरणे दीप्यमानः प्रकाशते। एवमेव शरीराणि प्रकाशयति चेतना॥<br><br>497: यद् यच्च कुरुते कर्म वा यदि वाशुभम्। पूर्वदेहकृतं सर्वमवश्यमुपभुज्यते॥<br><br>498: पुनश्चान्यत् प्रचीयते। यावत् तन्मोक्षयागस्थं धर्मं नैवावबुध्यते॥<br><br>499: तत्र कर्म प्रवक्ष्यामि सुखी भवति येन वै। आवर्तमानो जातीषु यथान्योन्यास सत्तम॥<br><br>500: दानं व्रतं ब्रह्मचर्यं यथोक्तं ब्रह्मधारणम्। दमः प्रशान्तता चैव भूतानां चानुकम्पनम्॥<br><br>501: संयमाश्चानृशंस्यं च परस्वादानवर्जनम्। व्यलोकानामकरणं भूतानां मनसा भुवि॥<br><br>502: ततस्तु क्षीयते चैव मातापित्रोश्च शुश्रूषा देवतातिथिपूजनम्। गुरुपूजा घृणा शौचं नित्यमिन्द्रियसंयमः॥<br><br>503: प्रवर्तनं शुभानां च तत् सतां वृत्तमुच्यते। ततो धर्मः प्रभवति यः प्रजाः पाति शाश्वतीः॥<br><br>504: एवं सत्सु सदा पश्येत् तत्राप्येषा ध्रुवा स्थितिः। आचारो धर्ममाचष्टे यस्मिशान्ता व्यवस्थिताः॥<br><br>505: तेषु तत् कर्म निक्षिप्तं यः स धर्मः सनातनः। यस्तं समभिपद्येत न स दुर्गतिमाप्नुयात्॥<br><br>506: अतो नियम्यते लोकः प्रच्यवन् धर्मवर्त्मसु। यश्च योगी च मुक्तश्च स एतेभ्यो विशिष्यते॥<br><br>507: वर्तमानस्य धर्मेण शुभं यत्र यथा तथा। संसारतारणं ह्यस्य कालेन महता भवेत्॥<br><br>508: एवं पूर्वकृतं कर्म नित्यं जन्तु: प्रपद्यते। सर्वं तत्कारणं येन विकृतोऽयमिहागतः॥<br><br>509: शरीरग्रहणं चास्य केन पूर्वं प्रकल्पितम्। इत्येवं संशयो लोके तच्च वक्ष्याम्यत: परम्॥<br><br>510: शरीरमात्मनः कृत्वा सर्वलोकपितामहः। त्रेलोक्यमसृजद् ब्रह्मा कृत्स्नं स्थावरजङ्गमम्॥<br><br>511: ततः प्रधानमसृजत् प्रकृति स शरीरिणाम्। यया सर्वमिदं व्याप्तं यां लोके परमां विदुः॥<br><br>512: इदं तत्क्षरमित्युक्तं परं त्वमृतमक्षरम्। त्रयाणां मिथुनं सर्वमेकैकस्य पृथक् पृथक्॥<br><br>513: असृजत् सर्वभूतानि पूर्वदृष्टः प्रजापतिः। स्थावराणि च भूतानि इत्येषा पौर्विकी श्रुतिः॥<br><br>514: तस्य कालपरीमाणमकरोत् स पितामहः। भूतेषु परिवृत्तिं च पुनरावृत्तिमेव च॥<br><br>515: यथात्र कश्चिन्मेधावी दृष्टात्मा पूर्वजन्मनि। यत् प्रवक्ष्यामि तत् सर्वं यथावदुपपद्यते॥<br><br>516: सुख दुःखे यथा सम्यगनित्ये यः प्रपश्यति। कायं चामेध्यसंघातं विनाशं कर्मसंहितम्॥<br><br>517: यच्च किंचित्सुखं तच्च दुःखं सर्वमिति स्मरन्। संसारसागरं घोरं तरिष्यति सुदुस्तरम्॥<br><br>518: जातीमरणरौगैश्च समाविष्टः प्रधानवित्। चेतनावत्सु चैतन्यं समं भूतेषु पश्यति॥<br><br>519: निर्विद्यते ततः कृत्स्नं मार्गमाणः परं पदम्। तस्योपदेशं वक्ष्यामि याथातथ्येन सत्तम॥<br><br>520: शाश्वतस्याव्ययस्याथ यदस्य ज्ञानमुत्तमम्। प्राच्यमानं मया विप्र निबोधेदमशेषतः॥<br><br>521: ब्राह्मण उवाच यः स्यादेकायने लीनस्तूष्णीं किंचिदचिन्तयन्। पूर्वं पूर्व परित्यज्य स तीर्णो बन्धनाद् भवेत्॥<br><br>522: सर्वमित्रः सर्वसहः शमे रक्तो जितेन्द्रियः। व्यपेतभयमन्युश्च आत्मवान् मुच्यते नरः॥<br><br>523: आत्मवत् सर्वभूतेषु यश्चरेनियतः शुचिः। अमानी निरभीमानः सर्वतो मुक्त एव सः॥<br><br>524: जीवितं मरणं चोभे सुखदुःखे तथैव च। लाभालाभे प्रियद्वेष्ये यः समः स च मुच्यते॥<br><br>525: न कस्यचित् स्पृहयते नावजानाति किंचन। निर्द्वन्द्वो वीतरागात्मा सर्वथा मुक्त एव सः॥<br><br>526: अनमित्रश्च निर्बधुरनपत्यश्च यः क्वचित्। त्यक्तधर्मार्थकामश्च निराकाक्षी च मुच्यते॥<br><br>527: नैव धर्मी न चाधर्मी पूर्वोपचितहायकः। धातुक्षयप्रशान्तात्मा निर्द्वन्द्वः स विमुच्यते॥<br><br>528: अकर्मवान् विकासश्च पश्येज्जगदशाश्वतम्। अश्वत्थसदृशं नित्यं जन्ममृत्युजरायुतम्॥<br><br>529: वैराग्यबुद्धिः सततमात्मदोषव्यपेक्षकः। आत्मबन्धविनिर्मोक्षं स करोत्यचिरादिव॥<br><br>530: अगन्धमरसस्पर्शमशब्दमपरिग्रहम्। अरूपमनभिज्ञेयं दृष्ट्वाऽऽत्मानं विमुच्यते॥<br><br>531: पञ्चभूतगुणैीनममूर्तिमदहेतुकम्। अगुणं गुणभोक्तारं यः पश्यति स मुच्यते॥<br><br>532: विहाय सर्वसंकल्पान् बुद्ध्या शारीरमानसान्। शनैर्निर्वाणमाप्नोति निरिन्धन इवानलः॥<br><br>533: सर्वसंस्कारनिर्मुक्तो निर्द्वन्द्वो निष्परिग्रहः। तपसा इन्द्रियग्रामं यश्चरेन्मुक्त एव सः॥<br><br>534: विमुक्तः सर्वसंस्कारैस्ततो ब्रह्म सनातनम्। परमाप्नोति संशान्तमचलं नित्यमक्षरम्॥<br><br>535: अतः परं प्रवक्ष्यामि योगशास्त्रमनुत्तमम्। युञ्जन्तः सिद्धमात्मानं यथा पश्यन्ति योगिनः॥<br><br>536: तस्योपदेशं वक्ष्यामि यथावत् तन्निवोध मे। यैरैश्चारयन्नित्यं पश्यत्यात्मानमात्मनि॥<br><br>537: इन्द्रियाणि तु संहृत्य मन आत्मनि धारयेत्। तीव्र तप्त्वा तपः पूर्वे मोक्षयोगं समाचरेत्॥<br><br>538: तपस्वी सततं युक्तो योगशास्रमथाचरेत्। मनीषी मनसा विप्र पश्यन्नात्मानमात्मनि॥<br><br>539: य चेच्छक्नोत्ययं साधुर्योक्तुमात्मानमात्मनि। तत एकान्तशीलः स पश्यत्यात्मानमात्मनि॥<br><br>540: हि संयतः सततं युक्त आत्मवान् विजितेन्द्रियः। तथा य आत्मनाऽऽत्मानं सम्प्रयुक्तः प्रपश्यति॥<br><br>541: यथा पुरुषः स्वप्ने दृष्ट्वा पश्यत्यसाविति। तथा रूपमिवात्मानं साधुयुक्तः प्रपश्यति॥<br><br>542: इषीकां च यथा मुजात् कश्चिनिष्कृष्य दर्शयेत्। योगी निष्कृष्य चात्मानं तथा पश्यति देहतः॥<br><br>543: मुजं शरीरमित्याहुरिषीकामात्मनि श्रिताम्। एतन्निदर्शनं प्रोक्तं योगविद्भिरनुत्तमम्॥<br><br>544: यदा हि युक्तमात्मानं सम्यक् पश्यति देहभृत्। न तस्येहेश्वरः कश्चित् त्रैलोक्यस्यापि यः प्रभुः। । अन्यान्याश्चैव तनवो यथेष्टं प्रतिपद्यते। विनिवृत्य जरां मृत्युं न शोचति न हृष्यति॥<br><br>545: देवानामपि देवत्वं युक्तः कारयते वशी। ब्रह्म चाव्ययमाप्नोति हित्वा देहमशाश्वतम्॥<br><br>546: विनश्यत्सु च भूतेषु न भयं तस्य जायते। क्लिश्यमानेषु भूतेषु न स क्लिशति केनचित्॥<br><br>547: दुःखशोकमयैोरैः सङ्गस्नेहसमुद्भवैः। न विचाल्यति युक्तात्मानिःस्पृहः शान्तमानसः॥<br><br>548: नैनं शस्त्राणि विध्यन्ते न मृत्युश्चास्य विद्यते। नातः सुखतरं किंचिल्लोके क्वचन दृश्यते॥<br><br>549: सम्यग्युक्त्वा स आत्मानमात्मन्येव प्रतिष्ठते। विनिवृत्तजरादुःख सुखं स्वपिति चापि सः॥<br><br>550: देहान्यथेष्टमभ्येति हित्वेमां मानुषीं तनुम्। निर्वेदस्तु न कर्तव्यो भुञ्जानेन कथंचन॥<br><br>551: सम्यग्युक्तो यदाऽऽत्मानमात्मन्येव प्रपश्यति। तदैव न स्पृहयते साक्षादपि शतक्रतोः॥<br><br>552: योगमेकान्तशीलस्तु यथा विन्दति तच्छृणु। दृष्टपूर्वी दिशं चिन्त्य यस्मिन् सनिवसेत् पुरे॥<br><br>553: पुनस्याभ्यन्तरे तस्य मनः स्थाप्यं न बाह्यतः। पुनस्याभ्यन्तरे तिष्ठन् यस्मिन्नावसथे वसेत्। तस्मिन्नावसथे धार्य सबाह्याभ्यन्तरं मनः॥<br><br>554: प्रचिन्त्यावसथे कृत्स्नं यस्मिन् काले स पश्यति। तस्मिन् काले मनश्चास्य न च किंचन बाह्यतः॥<br><br>555: सन्नियम्येन्द्रियग्रामं निर्घोषं निर्जने वने। कायमभ्यन्तरं कृत्स्नमेकाग्र: परिचिन्तयेत्॥<br><br>556: दन्तांस्तालु च जिह्वां च गलं ग्रीवां तथैव च। हृदयं चिन्तयेच्चापि तथा हृदयबन्धनम्॥<br><br>557: ब्राह्मण उवाच इत्युक्तः य मया शिष्यो मेधावी मधुसूदन। पप्रच्छ पुनरेवेमं मोक्षधर्मं सुदुर्वचम्॥<br><br>558: भुक्तं भुक्तमिदं कोष्ठे कथमनं विपच्यते। कथं रसत्वं व्रजति शोणितत्वं कथं पुनः॥<br><br>559: तथा मांस च मेदश्च स्नाय्वस्थीनि च योषिति। कथमेतानि सर्वाणि शरीराणि शरीरिणाम्॥<br><br>560: वर्धते वर्धमानस्य वर्धते च कथं बलम्। निरोधानां निर्गमनं मलानां च पृथक् पृथक्॥<br><br>561: कुतोवायं प्रश्वसिति उच्छ्वसित्यपि वा पुनः। कं च देशमधिष्ठाय तिष्ठेत्यात्मायमात्मनि॥<br><br>562: जीवः कथं वहति च चेष्टमान: कलेवरम्। किं वर्ण कीदृशं चैव निवेशयति वै पुनः॥<br><br>563: याथातथ्येन भगवन् वक्तुमर्हसि मेऽनघ। इति सम्परिपृष्टोऽहं तेन विप्रेण माधव॥<br><br>564: प्रत्यब्रुवं महाबाहो यथाश्रुतमरिंदम। यथा स्वकोष्ठे प्रक्षिप्य भाण्डं भाण्डमना भवेत्॥<br><br>565: तथा स्वकाये प्रक्षिप्य मनो द्वारैनिश्चलैः। आत्मानं तत्र मार्गेत प्रमादं परिवर्जयेत्॥<br><br>566: एवं सततमुद्युक्तः प्रीतात्मा न चिरादिव। आसादयति तद् ब्रह्म यद् दृष्ट्वा स्यात् प्रधानवित्। । न त्वसौ चक्षुषा ग्राह्यो न च सर्वैरपीन्द्रियैः। मनसैव प्रदीपेन महानात्मा प्रदृश्यते॥<br><br>567: सर्वतः पाणिपादान्तः सर्वतोऽक्षिशिरोमुखाः सर्वतःश्रुतिमाल्लोके सर्वमावृत्य तिष्ठति॥<br><br>568: जीवो निष्क्रान्तमात्मानं शरीरात् सम्प्रपश्यति। स तमुत्सृज्य देहे धारयन् ब्रह्म केवलम्॥<br><br>569: आत्मानमालोकयति मनसा प्रहसन्निव। तदेवमाश्रयं कृत्वा मोक्ष याति ततो मयि॥<br><br>570: इदं सर्वरहस्यं ते मया प्रोक्तं द्विजोत्तम। आपृच्छे साधयिष्यामि गच्छ विप्र यथासुखम्॥<br><br>571: इत्युक्तः स तदा कृष्ण मया शिष्यो महातपाः। अगच्छत यथाकामं ब्राह्मणः संशितव्रतः॥<br><br>572: वासुदेव उवाच इत्युक्त्वा स तदा वाक्यं मां पार्थ द्विजसत्तमः। मोक्षधर्माश्रितः सम्यक् तत्रैवान्तरधीयत॥<br><br>573: कच्चिदेतत् त्वया पार्थ श्रुतमेकाग्रचेतसा। तदापि हि रथस्थस्त्वं श्रुतवानेतदेव हि॥<br><br>574: नैतत् पार्थ सुविज्ञेयं व्यामिश्रेणेति मे मतिः। नरेणाकृतसंज्ञेन विशुद्धनान्तरात्मना। ॥<br><br>575: सुरस्यमिदं प्रोक्तं देवानां भरतर्षभ। कच्चिन्नेदं श्रुतं पार्थ मनुष्येणेह कर्हिचित्॥<br><br>576: न ह्येतच्छ्रोतुमर्होऽन्यो मनुष्यस्त्वामृतेऽनघ। नैतदद्य सुविज्ञेयं व्यामिश्रेणान्तरात्मना॥<br><br>577: क्रियावद्भिर्हि कौन्तेय देवलोकः समावृतः। . न चैतदिष्टं देवानां मर्त्यरूपनिवर्तनम्॥<br><br>578: पराहि सा गति पार्थं तद् ब्रह्म सनातनम्। यत्रामृतत्वं प्राप्नोति त्यक्त्वा देहं सदा सुखी॥<br><br>579: इमं धर्मं समास्थाय येऽपि स्युः पापयोनयः। स्त्रियो वैशयास्तथा शूद्रास्तेऽपि यान्ति परां गतिम्। । किं पुनर्ब्राह्मणाः पार्थ क्षत्रिया वा बहुश्रुताः। स्वधर्मरतयो नित्यं ब्रह्मलोकपरायणाः॥<br><br>580: हेतुमच्चैतदुद्दिष्टमुपायाश्चास्य साधने। सिद्धि फलं च मोक्षश्च दुःखस्य च विनिर्णय॥<br><br>581: नात परं सुख त्वन्यत् किंचित स्याद् भरतर्षभ। बुद्धिमाञ्श्रद्दधनश्च पराक्रान्तश्च पाण्डव॥<br><br>582: यः परित्यज्यते मर्यो लोकसारमसारवत्। एतैरुपायैः स क्षिप्रं परां गतिमवाप्नुते॥<br><br>583: एतावदेव वक्तव्यं नातो भूयोऽस्ति किंचन। षण्मासान् नित्ययुक्तस्य योगः पार्थ प्रवर्तते॥<br><br>584: वासुदेव उवाच अत्राप्युदाहरन्तीममितिहासं पुरातनम्। दम्पत्योः पार्थ संवादो योऽभवद् भरतर्षभ॥<br><br>585: ब्राह्मणी ब्राह्मणं कंचिज्ज्ञानविज्ञानपारगम्। दृष्ट्वा विविक्त आसीनं भार्या भर्तारमब्रवीत्॥<br><br>586: कं नु लोकं गमिष्यामि त्वामहं पतिमाश्रिता। न्यस्तकर्माणमासीनं कीनाशमविचक्षणम्॥<br><br>587: भार्याः पतिकृताँल्लोकानाप्नुवन्तीति नः श्रुतम्। त्वामहं पतिमासाद्य कां गमिष्यामि वै गतिम्॥<br><br>588: एवमुक्तः स शान्तात्मा तामुवाच हसन्निव। सुभगे नाभ्यसूयामि वाक्यस्यास्य तवातघे॥<br><br>589: ग्राह्यं दृश्यं च सत्यं वा यदिदं कर्म विद्यते। एतदेव व्यवस्यन्ति कर्म कर्मेति कर्मिणः॥<br><br>590: मोहमेव नियच्छन्ति कर्मणा ज्ञानवर्जिताः। नैष्कर्म्यं न च लोकेऽस्मिन् मुहूर्तमपि लभ्यते॥<br><br>591: कर्मणा मनसा वाचा शुभं वा यदि वाशुभम्। जन्मादिमूर्तिभेदान्तं कर्म भूतेषु वर्तते॥<br><br>592: रक्षोभिर्वघ्यमानेषु दृश्यद्रव्येषु वर्त्मसु। आत्मस्थमात्मना तेभ्यो दृष्टमायतनं मया॥<br><br>593: यत्र तद् ब्रह्म निर्द्वन्द्वं यत्र सोमः सहाग्निना। व्यवायं कुरुते नित्यं धीरो भूतानि धारयन्॥<br><br>594: यत्र ब्रह्मादयो युक्तास्तदक्षरमुपासते। विद्वांसः सुव्रता यत्र शान्तात्मानो जितेन्द्रियाः॥<br><br>595: घ्राणेन न तदा यं नास्वाद्यं चैव जिह्वया। स्पर्शनेन तदस्पृश्यं मनसा त्ववगम्यते॥<br><br>596: चक्षुषामविषह्यं च यत् किंचिच्छ्रवणात् परम्। अगत्वमरसस्मर्शमरूपाशब्दलक्षणम्॥<br><br>597: यतः प्रवर्तते तन्त्रं यत्र च प्रतितिष्ठति। प्राणोऽपान: समानश्च व्यानश्चोदार एव च॥<br><br>598: तत एव प्रवर्तन्ते तदेव प्रविशन्ति च। समानव्यानयोर्मध्ये प्राणापानौ विचेरतुः॥<br><br>599: तस्मिल्लीने प्रलीयेत समानो व्यान एव च। अपान प्रणयोर्मध्ये उदानो व्याप्य तिष्ठति। तस्माच्छयानं पुरुषं प्राणापानौ न मुञ्चतः॥<br><br>600: प्राणानामायतत्वेन तमुदानं प्रचक्षते। तस्मात् तपो व्यवस्यन्ति मन्दतं ब्रह्मवादिनः॥<br><br>601: तेषामन्योन्यभक्षाणां सर्वेषां देहचारिणाम्। अग्निर्वैश्वानरो मध्ये सप्तधा दीव्यतेऽन्तरा॥<br><br>602: घ्राणं जिहा च चक्षुश्चत्वक् च श्रोत्रं च पञ्चमम्। मनो बुद्धिश्च सप्तैता जिह्वा वैश्वानरार्चिषः॥<br><br>603: प्रेयं दृश्यं च पेयं च स्पृश्यं श्रव्यं तथैव च। मन्तव्यमथ वोद्धव्यं ताः सप्त समिधो मम॥<br><br>604: घ्राता भक्षयिता द्रष्टा स्प्रष्टा श्रोता च पञ्चमः। मन्ता बोद्धा च सप्तैते भवन्ति परमविजः॥<br><br>605: प्रेये पेये च दृश्ये च स्पृश्ये श्रव्ये तथैव च। मन्तव्येऽप्यथ बोद्धव्ये सुभगे पश्य सर्वदा॥<br><br>606: हवींष्यग्निषु होतार: सप्तधा सप्त सप्तसु। सम्यक् प्रक्षिप्य विद्वांसो जनयन्ति स्वयोनिषु॥<br><br>607: पृथिवी वायुराकाशमापो ज्योतिश्च पञ्चमम्। मनो बुद्धिश्च सप्तैता योनिरित्येव शब्दिताः॥<br><br>608: हविर्भूता गुणाः सर्वे प्रविशन्त्यग्निजं गुणम्। अन्तर्वासमुषित्वा च जायन्ते स्वासु योनिषु॥<br><br>609: तत्रैव च निरुध्यन्ते प्रलये भूतभावने। ततः संजायते गन्धस्ततः संजायते रसः॥<br><br>610: ततः संजायते रूपं ततः स्पर्शोऽभिजायते। ततः संजायते शब्दः संशयस्तत्र जायते। ततः संजायते निष्ठा जन्मैतत् सप्तधा विदुः॥<br><br>611: अनेनैव प्रकारेण प्रगृहीतं पुरातनैः। पूर्णाहुतिभिरापूर्णास्त्रिभिः पूर्यन्ति तेजसा॥<br><br>612: ब्राह्मण उवाच अत्राप्युदाहरन्तीममितिहासं पुरातनम्। निबोध दशहोतृणां विधानमथ यादृशम्॥<br><br>613: श्रोत्रं त्वक् चक्षुषी जिह्वा नासिका चरणौ करो। उपस्थं वायुरिति वा होतृणि दश भामिनि॥<br><br>614: शब्दस्पर्शी रूपरसौ गन्धो वाक्यं क्रिया गतिः। रेतोमूत्रपुरीषाणां त्यागो दश हवींषि च॥<br><br>615: दिशो वायू रविश्चन्द्रः पृथ्व्यग्नी विष्णुरेव च। इन्द्रः प्रजापतिर्मित्रमग्नयो दश भामिनि॥<br><br>616: दशेन्द्रियाणि होतृणि हवींषि दश भाविनि। विषया नाम समिधो हूयन्ते तु दशाग्निषु॥<br><br>617: चित्तं स्रुवश्च वित्तं च पवित्रं ज्ञानमुत्तमम्। सुविभक्तमिदं सर्वं जगदासीदिति श्रुतम्॥<br><br>618: सर्वमेवाथ विज्ञेयं चित्तं ज्ञानमवेक्षते। रेतः शरीरभृत्काये विज्ञाता तु शरीरभृत्॥<br><br>619: शरीरभृद् गार्हपत्यस्तस्मादन्यः प्रणीयते। मनचाहवनीयस्तु तस्मिन् प्रक्षिप्यते हविः॥<br><br>620: ततो वाचस्पतिर्जज्ञे तं मनः पर्यवेक्षते। रूपं भवति वैवर्णं समनुद्रवते मनः॥<br><br>621: ब्राह्मण्युवाच कस्माद् वागभवत् पूर्वं कस्मात् पश्चान्मनोऽभवत्। मनसा चिन्तितं वाक्यं यदा समभिपद्यते॥<br><br>622: केन विज्ञानयोगेन मतिश्चित्तं समास्थिता। समुन्नीता नाध्यगच्छत् को वै तां प्रतिवाधते॥<br><br>623: ब्राह्मण उवाच तामपानः पतिर्भूत्वा तस्मात् प्रेषत्यपानताम्। तां गतिं मनसः प्राहुर्मनस्तस्मादपेक्षते॥<br><br>624: प्रश्नं तु वाङ्मनसोर्मा यस्मात् त्वमनुपृच्छसि। तस्मात् ते वर्तयिष्यामि तयोरेव समाह्वयम्॥<br><br>625: उभे वाङ्मनसी गत्वा भूतात्मानमपृच्छताम्। आवयोः श्रेष्ठमाचक्ष्व च्छिन्धि नौ संशयं विभो॥<br><br>626: मन इत्येव भगवांस्तदा प्राह सरस्वती। अहं वै कामधुक् तुभ्यमिति तं प्राह वागथ॥<br><br>627: ब्राह्मण उवाच स्थावरं जङ्गमं चैव विद्धयुभे मनसी मम। स्थावरं मत्सकाशे वै जङ्गमं विषये तव॥<br><br>628: यस्तु तं विषयं गच्छेन्मन्त्रो वर्णः स्वरोऽपि वा। तन्मनो जगमो नाम तस्मादसि गरीयसी॥<br><br>629: यस्मादपि समाधिस्ते स्वयमभ्येत्य शोभने। तस्मादुच्छ्वासमासाद्य प्रवक्ष्यामि सरस्वति॥<br><br>630: प्राणापानान्तरे देवी वाग् वै नित्यं स्म तिष्ठति। प्रेर्यमाणा महाभागे विना प्राणमपानती। प्रजापतिपुपाधावत् प्रसीद भगवन्निति॥<br><br>631: ततः प्राणः प्रादुरभूद् वाचमाप्याययन् पुनः। तस्मा दुच्छ्वासमासाद्य न वाग् वदति कर्हिचित्। । घोषिणी जातनिर्घोषा नित्यमेव प्रवर्तते। तयोरपि च घोषिण्या निर्घोषैव गरीयसी॥<br><br>632: गौरिव प्रसवत्यर्थान् रसमुत्तमशालिनी। सततं स्यन्दते ह्येषा शाश्वतं ब्रह्मवादिनी॥<br><br>633: दिव्यादिव्यप्रभावेन भारती गौः शुचिस्मिते। एतयोरन्तरं पश्य सूक्ष्मयोः स्यन्दमानयो॥<br><br>634: ब्राह्मण्युवाच अनुत्पन्नेषु वाक्येषु चोद्यमाना विवक्षया। किनु पूर्वं तदा देवी व्याजहार सरस्वती॥<br><br>635: ब्राह्मण उवाच प्राणेन या सम्भवते शरीरे प्राणादपानं प्रतिपद्यते च। उदानभूता च विसृज्य देहं व्यानेन सर्वं दिवमावृणोति॥<br><br>636: ततः समाने प्रतितिष्ठतीह इत्येव पूर्वं प्रजजल्प वाणी। तस्मान्मनः स्थावरत्वाद् विशिष्टं तथा देवी जङ्गमत्वाद् विशिष्टा॥<br><br>637: ब्राह्मण उवाच अत्राप्युदाहरन्तीममितिहासं पुरातनम्। सुभगे सप्तहोतॄणां विधानमिह यादृशम्॥<br><br>638: घ्राणश्चक्षुश्च जिह्वा च त्वक् श्रोत्रं चैव पञ्चमम्। मनो बुद्धिश्च सप्तैते होतारः पृथगाश्रिताः॥<br><br>639: सूक्ष्मेऽवकाशे तिष्ठन्तो न पश्यन्तीतरेतरम्। एतान् वै सप्तहोतूंस्त्व स्वभावाद् विद्धि शोभने॥<br><br>640: ब्राह्मण्युवाच सूक्ष्मेऽवकाशे सन्तस्ते कथं नान्योन्यदर्शिनः। कथंस्वभावा भगवन्नेतदाचक्ष्व मे प्रभो॥<br><br>641: ब्राह्मण उवाच गुणाज्ञानमविज्ञानं गुणज्ञानमभिज्ञता। परस्परं गुणानेते नाभिजानन्ति कर्हिचित्॥<br><br>642: जिह्वा चक्षुस्तथा श्रोत्रं वाङ्मनो बुद्धिरेव च। न गन्धानधिगच्छन्ति घ्राणस्तानधिगच्छति॥<br><br>643: ध्राणं चक्षुस्तथा श्रोत्रं वाङ्मनो बुद्धिरेव च। न रसानधिगच्छन्ति जिह्वा तानधिगच्छति॥<br><br>644: घ्राण जिह्वा तथा श्रोत्रं वाङ्मनो बुद्धिरेव च। न रूपाण्यधिगच्छन्ति चक्षुस्तान्यधिगच्छति॥<br><br>645: घ्राण जिह्वा ततश्चक्षुः श्रोत्रं बुद्धिर्मनस्तथा। न स्पर्शानधिगच्छन्ति त्वक् च तानधिगच्छति॥<br><br>646: घ्राण जिह्वा च चक्षुश्च वाङ्मनो बुद्धिरेव च। न शब्दानधिगच्छन्ति श्रोत्रं तानधिगच्छति॥<br><br>647: घ्राण जिह्वा च चक्षुश्च त्वक् श्रोत्रं बुद्धिरेव च। संशयं नाधिगच्छन्ति मनस्नमधिगच्छति॥<br><br>648: घ्राण जिह्वा च चक्षुश्च त्वक् श्रोत्रं मन एव च। न निष्ठामधिगच्छन्ति बुद्धिस्तामधिगच्छति॥<br><br>649: अत्राप्युदाहरन्तीममितिहासं पुरातनम्। इन्द्रियाणां च संवादं मनसश्चैव भामिनि॥<br><br>650: मन उवाच नाघ्राति मामृते घ्राणं रसं जिह्वा न वेत्ति च। रूपं चक्षुर्न गृह्णाति त्वक् स्पर्श नावबुध्यते॥<br><br>651: न श्रोत्रं बुध्यते शब्दं मया हीनं कथंचन। प्रवरं सर्वभूतानामहमस्मि सनातनम्॥<br><br>652: अगाराणीव शून्यानि शान्तार्चिष इवाग्नयः। इन्द्रियाणि न भासन्ते मया होनानि नित्यशः॥<br><br>653: काष्ठानीवाशुष्काणि यतमानैरपीन्द्रियैः। गुणार्थान् नाधिगच्छन्ति मामृते सर्वजन्तवः॥<br><br>654: एवमेतद् भवेत् सत्यं यथैतन्मन्यते भवान्। ऋतेऽस्मानस्मादर्थोस्त्वं भोगान् भुङ्क्ते भवान् यदि। । यद्यस्मासु प्रलीनेषु तर्पणं प्राणधारणम्। भोगान् भुडक्ते भवान् सत्यं यथैतन्मन्यते तथा॥<br><br>655: अथवास्मासु लीनेषु तिष्ठत्सु विषयेषु च। यदि संकल्पमात्रेण भुङ्क्ते भोगान् यथार्थवत्॥<br><br>656: अथ चेन्मन्यसे सिद्धिमस्मदर्थेषु नित्यदा। घ्राणेन रूपमादत्स्व रसमादत्स्व चक्षुषा॥<br><br>657: श्रोत्रेण गधनादत्स्व स्पर्शानादत्स्व जिह्वया। त्वचा च शब्दमादत्स्व बुद्ध्या स्पर्शमथापि च॥<br><br>658: बलवन्तो ह्यनियमा नियमा दुर्बलीयसाम्। भोगानपूर्वानादत्स्व नोच्छिष्टं भोक्तुमर्हति॥<br><br>659: यथा हि शिष्यः शास्तारं श्रुत्यर्थमभिधावति। ततः श्रुतमुपादाय श्रुत्यर्थमुपतिष्ठति॥<br><br>660: विषयानेवमस्माभिर्दर्शितानभिमन्यसे) अनागनानतीतांश्च स्वप्ने जागरणे तथा॥<br><br>661: वैमनस्यं गतानां च जन्तूनामल्पचेतसाम्। अस्मदर्थे कृते कार्ये दृश्यते प्राणधारणम्॥<br><br>662: बहूनपि हि संकल्पान् मत्वा स्वजानुपास्य च। बुभुक्षया पीड्यमानो विषयानेव धावति॥<br><br>663: अगारमद्वारमिव प्रविश्य संकल्पभोगान् विषये निबद्धान्। प्राणक्षये शान्तिमुपैति नित्यं दारुक्षयेऽग्निलितो यथैव॥<br><br>664: कामं तु नः स्वेषु गुणेषु सङ्गः कामं च नान्योन्यगुणोपलब्धिः। अस्मान् विना नास्ति तवोपलब्धि स्तावदृते त्वां न भजेत् प्रहर्षः॥<br><br>665: ब्राह्मण उवाच अत्राप्युदाहरन्तीममितिहासं पुरातनम्। सुभगे पञ्चहोतृणां विधानमिह यादृशम्॥<br><br>666: प्राणापानावुदानश्च समानो व्यान एव च। पञ्चहोतूंस्तथैतान् वै परं भावं विदुर्बुधाः॥<br><br>667: ब्राह्मण्युवाच स्वभावात् सप्तहोतार इति मे पूर्विका मतिः। यथा वै पञ्चहोतारः परो भावस्तदुच्यताम्॥<br><br>668: ब्राह्मण उवाच प्राणेन सम्भृतो वायुरपानो जायते ततः। अपाने सम्भृते वायुस्ततो व्यानः प्रवर्तते॥<br><br>669: व्यानेन सम्भृतो वायुस्ततोदानः प्रवर्तते। उदाने सम्भृतो वायुः समानो नाम जायते॥<br><br>670: तेऽपृच्छन्त पुरा सन्तः पूर्वजातं पितामहम्। यो नः श्रेष्ठस्तमाचक्ष्व स नः श्रेष्ठो भविष्यतिः॥<br><br>671: ब्रह्मोवाच यस्मिन् प्रलीने प्रलयं व्रजन्ति सर्वे प्राणाः प्राणभृतां शरीरे। यस्मिन् प्रचीर्णे च पुनश्चरन्ति स वै श्रेष्ठो गच्छत यत्र कामः॥<br><br>672: प्राण उवाच मयि प्रलीने प्रलयं व्रजन्ति सर्वे प्राणाः प्राणभृतां शरीरे। मयि प्रचीर्णे च पुनश्चरन्ति श्रेष्ठो ह्यहं पश्यत मां प्रलीनम्॥<br><br>673: ब्राह्मण उवाच प्राणः प्रालीयत तत: पुनश्च प्रचचार ह। समानश्चाप्युदानश्च वचोऽव्रतां पुनः शुभे॥<br><br>674: न त्वं सर्वमिदं व्याप्य तिष्ठसीह यथा वयम्। न त्वं श्रेष्ठो हि नः प्राण अपानो हि वशे तव। प्रचचार पुनः प्राणस्तमपानोऽभ्यभाषत॥<br><br>675: अपान उवाच पयि प्रलीने प्रलयं व्रजन्ति सर्वे प्राणाः प्राणभृतां शरीरे। मयि प्रचीर्णे च पुनश्चरन्ति श्रेष्ठो ह्यहं पश्यत मां प्रलीनम्॥<br><br>676: ब्राह्मण उवाच व्यानश्च तमुदानश्च भाषमाणमथोचतुः। अपान न त्वं श्रेष्ठोऽसि प्राणो हि वशगस्तव॥<br><br>677: अपानः प्रचचाराथ व्यानस्तं पुनरब्रवीत्। श्रेष्ठोऽहमस्मि सर्वेषां श्रूयतां येन हेतुना॥<br><br>678: मयि प्रलीने प्रलयं व्रजन्ति सर्वे प्राणाः प्राणभृतां शरीरे। मयि प्रचीर्णे च पुनश्चरन्ति श्रेष्ठो ह्यहं पश्यत मां प्रलीनम्॥<br><br>679: ब्राह्मण उवाच प्रालीयत ततो व्यान: पुनश्च प्रचचार ह। प्राणापानावुदानश्च समानश्च तमब्रुवन्। न त्वं श्रेष्ठोऽसि नो व्यान समानस्तु वशे तव॥<br><br>680: प्रचचार पुनर्व्यानः समानः पुनरब्रवीत्। श्रेष्ठोऽहमस्मि सर्वेषां श्रूयतां येन हेतुना॥<br><br>681: मयि प्रलीने प्रलयं व्रजन्ति सर्वे प्राणाः प्राणभृतां शरीरे। मयि प्रचीर्णे च पुनश्चरन्ति श्रेष्ठो ह्यहं पश्यत मां प्रलीनम्॥<br><br>682: समानः प्रचचाराथ उदानस्तमुवाच ह। श्रेष्ठाऽहमस्मि सर्वेषां श्रूयतां येन हेतुना॥<br><br>683: मयि प्रलीने प्रलयं व्रजन्ति सर्वे प्राणा: प्राणभृतां शरीरे। मयि प्रचीर्णे च पुनश्चरन्ति श्रेष्ठो ह्यहं पश्यत मां प्रलीनम्॥<br><br>684: ततः प्रालीयतोदान: पुनश्च प्रचचार ह। प्राणापानौ समानश्च व्यानश्चैव तमब्रुवन्। । उदान न त्वं श्रेष्ठोऽसि व्यान एव वशे तव। ॥<br><br>685: व्राह्मण उवाच ततस्तानब्रवीद् ब्रह्मा समवेतान् प्रजापतिः। सर्वे श्रेष्ठा न वा श्रेष्ठाः सर्वे चान्योन्यधर्मिणः॥<br><br>686: सर्वे स्वविषये श्रेष्ठाः सर्वे चान्योन्यधर्मिणः। इति तानब्रवीत् सर्वान् समवेतान् प्रजापति॥<br><br>687: एकः स्थिरश्चास्थिरश्च विशेषात् पञ्च वायवः। एक एव ममैवात्मा बहुधाप्युपचीयते॥<br><br>688: परस्परस्य सुहृदो भावयन्तः परस्परम्। स्वस्ति ब्रजत भद्रं वो धारयध्वं परस्परम्॥<br><br>689: ब्राह्मण उवाच अत्राप्युदाहरन्तीममितिहासं पुरातनम्। नातदस्य च संवादमृर्देवमतस्य च॥<br><br>690: देवमत उवाच जन्तोः संजायमानर्थं किं नु पूर्वं प्रवर्तते। प्राणोऽपान: समानो वा व्यानो वोदान एव च। ॥<br><br>691: नारद उवाच येनायं सृज्यते जन्तुस्ततोऽन्यः पूर्वमेति तम्। प्राणद्वन्द्वं हि विज्ञेयं तिर्यगूर्ध्वमधश्च यत्॥<br><br>692: देवमत उवाच केनायं सृज्यते जन्तुः कश्चान्यः पूर्वमेति तम्। प्राणद्वन्द्वं च मे ब्रूहि तिर्यगूर्ध्वमधश्च यत्॥<br><br>693: नारद उवाच संकल्पाज्जायते हर्षः शब्दादपि च जायते। रसात् संजायते चापि रूपादपि च जायते॥<br><br>694: शुक्राच्छोणितसंसृष्टात् पूर्वं प्राणः प्रवर्तते। प्राणेन विकृते शुक्ते ततोऽपानः प्रवर्तते॥<br><br>695: शुक्रात् संजायते चापि रसादपि च जायते। एतद् रूपमुदानस्य हर्षो मिथुनमन्तरा॥<br><br>696: कामात् संजायते शुक्रं शुक्रात् संजायते रजः। समानव्यानजनिते सामान्ये शुक्रशोणिते॥<br><br>697: प्राणापानाविदं द्वन्द्वमवाक् चोर्ध्वं च गच्छतः। व्यान: समानश्चैवोभौ तिर्यग् द्वन्द्वत्वमुच्यते॥<br><br>698: अग्नि देवताः सर्वा इति देवस्य शासनम्। संजायते ब्राह्मणस्य ज्ञानं बुद्धिसमन्वितम्॥<br><br>699: तस्य धूमस्तमो रूपं रजो भस्मसु तेजसः। सर्वं संजायते तस्य यत्र प्रक्षिप्यते हविः॥<br><br>700: सत्त्वात् समानो व्यानश्च इति यज्ञविदो विदुः। प्राणापानावाज्यभागौ तयोर्मध्ये हुताशनः॥<br><br>701: एतद् रूपमुदानस्य परमं ब्राह्मणा विदुः। निर्द्वन्द्वमिति यत् त्वेतत् तन्मे निगदतः शृणु॥<br><br>702: अहोरात्रमिदं द्वन्द्वं तयोर्मध्ये हुताशनः। एतद् रूपमुदानस्य परमं ब्राह्मणा विदुः॥<br><br>703: सच्चासच्चैव तद् द्वन्द्वं तयोर्मध्ये हुताशनः। एतद् रूपमुदानस्य परमं ब्राह्मणा विदुः॥<br><br>704: ऊर्ध्वं समानो व्यानश्च व्यस्यते कर्म तेन तत्। तृतीयं तु समानेन पुनरेव व्यवस्यते॥<br><br>705: शान्त्यर्थं व्यानमेकं च शान्तिर्ब्रह्म सनातनम्। एतद् रूपमुदानस्य परमं ब्राह्मणा विदुः॥<br><br>706: ब्राह्मण उवाच अत्राप्युदाहरन्तीममितिहासं पुरातनम्। चातुर्होत्रविधानस्य विधानमिह यादृशम्॥<br><br>707: तस्य सर्वस्य विधिवद् विधानमुपदिश्यते। शृणु मे गदतो भद्रे रहस्यमिदमद्भुतम्॥<br><br>708: करणं कर्म कर्ता च मोक्ष इत्येव भाविनि। चत्वार एते होतारो यैरिदं जगदावृतम्॥<br><br>709: हेतूनां साधनं चैव शृणु सर्वमशेषतः घ्राणं जिह्वा च चक्षुश्च त्वक् च श्रोत्रं च पञ्चमम्। मनो बुद्धिश्च सप्तैते विज्ञेया गुणहेतवः॥<br><br>710: गन्धो रसच रूपं च शब्दः स्पर्शश्च पञ्चमः। मन्तव्यमथ बोद्धव्यं सप्तैते कर्महेतवः॥<br><br>711: घ्राता भक्षयिता द्रष्टा वक्ता श्रोता च पञ्चमः। मन्ता बोद्धा च सप्तैते विज्ञेयाः कर्तृहेतवः॥<br><br>712: स्वगुणं भक्षयन्त्येते गुणवन्तः शुभाशुभम्। अहं च निर्गुणोऽनन्तः सप्तैते मोक्षहेतवः॥<br><br>713: विदुषां बुध्यमानानां स्वं स्वं स्थानं यथाविधि। गुणास्ते देवताभूताः सततं भुञ्जते हविः॥<br><br>714: अदन्नन्नान्यथोऽविद्वान् ममत्वेनोपपद्यते। आत्मार्थं पाचयन्ननं ममत्वेनोपहन्यते॥<br><br>715: अभक्ष्यभक्षणं चैव मद्यपानं च हन्ति तम्। स चानं हन्ति तं चान्नं स हत्वा हन्यते पुनः॥<br><br>716: हन्ता ह्यन्नमिदं विद्वान् पुनर्जनयतीश्वरः। न चान्नाज्जायते तस्मिन् सूक्ष्मो नाम व्यतिक्रमः॥<br><br>717: मनसा गम्यते यच्च यच्च वाचा निगद्यते। श्रोत्रेण श्रूयते यच्च चक्षुषा यच्च दृश्यते॥<br><br>718: स्पर्शेन स्पृश्यते यच्च घ्राणेन घ्रायते च यत्। मनःषष्ठानि संयम्य हवींष्येतानि सर्वशः॥<br><br>719: गुणवत्पावको मह्यं दीव्यतेऽत:शरीरगः। योगयज्ञः प्रवृत्ते मे ज्ञानवह्निप्रदोद्भवः। प्राणस्तोत्रोऽपानशस्त्रः सर्वत्यागसुदक्षिणः॥<br><br>720: कर्तानुमन्ता ब्रह्मात्मा होताध्वर्युः कृतस्तुतिः। ऋतं प्रशास्ता तच्छस्त्रमपवर्गोऽस्य दक्षिणा॥<br><br>721: ऋचश्चाप्यत्र शंसन्ति नारायणविदो जनाः। नारायणाय देवाय यदविन्दन् पशून् पुरा॥<br><br>722: तत्र सामानि गायन्ति तत्र चाहुर्निदर्शनम्। देवं नारायणं भीरु सर्वात्मानं निबोध तम्॥<br><br>723: ऋचश्चाप्यत्र शंसन्ति नारायणविदो जनाः। नारायणाय देवाय यदविन्दन् पशून् पुरा॥<br><br>724: तत्र सामानि गायन्ति तत्र चाहुर्निदर्शनम्। देवं नारायणं भीरु सर्वात्मानं निबोध तम्॥<br><br>725: ब्राह्मण उवाच एकः शास्ता न द्वितीयोऽस्ति शास्ता यो हृच्छयस्तमहमनुब्रवीमि। तेनैव युक्तः प्रवणादिवोदकं यथानियुक्तोऽस्मि तथा वहामि। । । । एको गुरुर्नास्ति ततो द्वितीयो। यो हृच्छयस्तमहमनुब्रवीमि। तेनानुशिष्टा गुरुणा सदैव लोके द्विष्टाः पन्नगा: सर्व एव॥<br><br>726: एको बन्धुर्नास्ति ततो द्वितीयो यो हृच्छयस्तमहमनुब्रवीमि। तेनानुशिष्टा बान्धवा बन्धुमन्तः सप्तर्षयश्चैव दिवि प्रभान्ति॥<br><br>727: एक: श्रोता नास्ति ततो द्वितीयो यो हृच्छयस्तमहमनुब्रवीमि। तस्मिन् गुरौ गुरुवासं निरुष्य शक्रो गतः सर्वलोकामरत्वम्॥<br><br>728: एको द्वेष्टा नास्ति ततो द्वितीयो यो हृच्छयस्तमहमनुब्रवीमि। तेनानुशिष्टा गुरुणा सदैव लोके द्विष्टाः पन्नगाः सर्व एव॥<br><br>729: अत्राप्युदाहरन्तीममितिहासं पुरातनम्। प्रजापतौ पन्नगानां देवर्षीणां च संविदम्॥<br><br>730: देवर्षयश्च नागाश्चाप्यसुराश्च प्रजापतिम्। पर्यपृच्छन्नुपासीनाः श्रेयो नः प्रोच्यतामिति॥<br><br>731: तेषां प्रोवाच भगवाश्रेयः समनुपृच्छताम्। ओमित्येकाक्षरं ब्रह्म ते श्रुत्वा प्राद्रवन् दिशः॥<br><br>732: तेषां प्रद्रवमाणानामुपदेशार्थमात्मनः। सर्याणां दंशने भावः प्रवृत्तः पूर्वमेव तु॥<br><br>733: असुराणां प्रवृत्तस्तु दम्भभावः स्वभावजः। दानं देवा व्यवसिता दममेव महर्षयः॥<br><br>734: एकं शास्तारमासाद्य शब्देनैकेन संस्कृताः। नाना व्यवसिताः सर्वे सर्पदेवर्पिदानवाः॥<br><br>735: शृणोत्ययं प्रोच्यमानं गृह्णाति च यथातथम्। पृच्छतस्तदतो भूयो गुरुरन्यो न विद्यते॥<br><br>736: तस्य चानुमते कर्म ततः पश्चात् प्रवर्तते। गुरुर्बोद्धा च श्रोता च द्वेष्टा च हृदि निःसृतः॥<br><br>737: पापेन विचरल्लौके पापचारी भवत्ययम्। शुभेन विचरल्लौके शुभचारी भवत्युत॥<br><br>738: कामचारी तु कामेन य इन्द्रियसुखे रतः। ब्रह्मचारी सदैवैष य इन्द्रियजये रतः॥<br><br>739: अपेतव्रतकर्मा तु केवलं ब्रह्मणि स्थितः। ब्रह्मभूतश्चरँल्लोके ब्रह्मचारी भवत्ययम्॥<br><br>740: ब्रह्मैव समिधस्तस्य ब्रह्माग्निर्ब्रह्मसम्भवः। आपो ब्रह्म गुरुर्बह्म स ब्रह्मणि समाहितः॥<br><br>741: एतदेवेदृशं सूक्ष्मं ब्रह्मचर्यं विदुर्बुधाः। विदित्वा चान्वपद्यन्त क्षेत्रज्ञेनानुदर्शिताः॥<br><br>742: ब्राह्मण उवाच संकल्पदंशमशकं शोकहर्षहिमातपम्। मोहान्धकारतिमिरं लोभव्याधिसरीसृपम्॥<br><br>743: विषयैकात्ययाध्वानं कामक्रोधविरोधकम्। तदतीत्य महादुर्ग प्रविष्टोऽस्मि महद् वनम्॥<br><br>744: ब्राह्मण्युवाच क्व तद् वनं महाप्राज्ञ के वृक्षाः सरितश्च काः। गिरयः पर्वताश्चैव कियत्यध्वनि तद् वनम्॥<br><br>745: ब्राह्मण उवाच नैतदस्ति पृथग्भाव: किंचिदन्यत् ततः सुखम्। नैतदस्त्यपृथग्भावः किंचिद् दुःखतरं ततः॥<br><br>746: तस्माद्धस्वतरं नास्ति न ततोऽस्ति महत्तरम्। नास्ति तस्मात् सूक्ष्मतरं नास्त्यन्यत् तत्समं सुखम्॥<br><br>747: न तत्राविश्य शोचन्ति न प्रहष्यन्ति च द्विजाः। न च बिभ्यति केषांचित् तेभ्यो बिभ्यति केचन॥<br><br>748: तस्मिन् वने सप्त यहादुमाश्च फलानि सप्तातिथयश्च सप्त। सप्ताश्रमाः सप्त समाधयश्च दीक्षाश्च सप्तैतदरण्यरूपम्। । ७। पञ्चवर्णानि दिव्यानि पुष्पाणि च फलानि च। सृजन्तः पादपास्तत्र व्याप्य तिष्ठन्ति तद् वनम्॥<br><br>749: सुवर्णानि द्विवर्णानि पुष्पाणि च फलानि च। सृजन्तः पादपास्तत्र व्याप्य तिष्ठन्ति तद् वनम्॥<br><br>750: सुरभीणि द्विवर्णानि पुष्पाणि च फलानि च। सृजन्तः पादपास्तत्र व्याप्य तिष्ठन्ति तद् वनम्॥<br><br>751: सुरभीण्येकवर्णानि पुष्पाणि च फलानि च। सृजन्तः पादपास्तत्र व्याप्य तिष्ठन्ति तद् वनम्॥<br><br>752: बहून्यव्यक्तवर्णानि पुष्पाणि च फलानि च। विसृजन्तौ महावृक्षौ तद् वनं व्याप्य तिष्ठतः॥<br><br>753: एको वह्निः सुमना ब्राह्मणोऽत्र पञ्चेन्द्रियाणि समिधश्चात्र सन्ति। तेभ्यो मोक्षाः सप्त फलन्ति दीक्षा गुणाः फलान्यतिथयः फलाशाः॥<br><br>754: आतिथ्यं प्रतिगृह्णन्ति तत्र तत्र महर्षयः। अर्चितेषु प्रलीनेषु तेष्वन्यद् रोचते वनम्॥<br><br>755: प्रज्ञाक्षं मोक्षफलं शान्तिच्छायासमन्वितम्। ज्ञानाश्रयं तृप्तितोयमन्तःक्षेत्रज्ञभास्करम्॥<br><br>756: येऽधिगच्छन्ति तं सन्त स्तेषां नास्ति भयं पुनः। ऊर्वे चाधश्च तिर्यक् च तस्य नान्तोऽधिगम्यते॥<br><br>757: स्त्ववाङ्मुखा भानुमत्यो जनित्र्यः। अर्ध्वं रसानाददते प्रजाभ्यः। सर्वान् यथा सत्यमनित्यता च॥<br><br>758: तत्रैव प्रतितिष्ठन्ति पुनस्तत्रोपयन्ति च। सप्त सप्तर्षयः सिद्धा वसिष्ठप्रमुखैः सह॥<br><br>759: यशो वर्थो भगश्चैव विजयः सिद्धतेजसः। एवमेवानुवर्तन्ते सप्त ज्योतींषि भास्करम्॥<br><br>760: गिरयः पर्वताश्चैव सन्ति तत्र समासतः। नद्यश्च सरितो वारि वहन्त्यो ब्रह्मसम्भवम्॥<br><br>761: नदीनां सङ्गमश्चैव वैताने समुपह्वरे। स्वात्मतृप्ता यतो यान्ति साक्षादेव पितामहम्॥<br><br>762: कृशाशाः सुव्रताशाश्च तपसा दग्धकिल्बिषा:। आत्मन्यात्मानमाविश्य ब्रह्माणं समुपासते॥<br><br>763: शममप्यत्र शंसन्ति विद्यारण्यविदो जनाः। तदारण्यमभिप्रेत्य यथाधीरभिजायत॥<br><br>764: एतदेवेदृशं पुण्यमरण्यं ब्राह्मणा विदुः। विदित्वा चानुतिष्ठन्ति क्षेत्रज्ञेनानुदर्शिना॥<br><br>765: व्राह्मण उवाच गन्धान् न जिघ्रामि न वेधि रसान् रूपं न पश्यामि न च स्पृशामि। न चापि शब्दान् विविधाशृणोमि न चापि संकल्पमुपैमि कंचित्॥<br><br>766: अर्थानिष्टान् कामयते स्वभाव: सर्वान् द्वेष्यान् प्रद्विषते स्वभावः। कामद्वेषावुद्भवतः स्वभावात् प्राणापानौ जन्तुदेहान्निवेश्य॥<br><br>767: तेभ्यश्चान्यांस्तेषु नित्यांश्च भावान् भूतात्मानं लक्षयेरशरीरे। तस्मिस्तिष्ठन्नास्मि सक्तः कथंचित् कामक्रोधाभ्यां जरया मृत्युना च॥<br><br>768: नविद्विषाणस्य च सर्वदोषान्। स्तोयस्य बिन्दोरिव पुष्करेषु। ॥<br><br>769: नित्यस्य चैतस्य भवन्ति नित्या निरीक्ष्यमाणस्य बहुस्वभावान्। न सज्जते कर्मसु भोगजालं दिवीव सूर्यस्य मयूखजालम्॥<br><br>770: अत्राप्युदाहरन्तीममितिहासं पुरातनम्। अध्वर्युयतिसंवादं तं निबोध यशस्विनि॥<br><br>771: प्रोक्ष्यमाणं पशुं दृष्ट्वा यज्ञकर्मण्यथाब्रवीत्। यतिरध्वर्युमासीनो हिंसेयमिति कुत्सयन्॥<br><br>772: तमध्वर्युः प्रत्युवाच नायं छागो विनश्यति। श्रेयसा योक्ष्यते जन्तुर्यदि श्रुतिरियं तथा॥<br><br>773: यो ह्यस्य पार्थिवो भाग-पृथिवीं स गमिष्यति। यदस्य वारिज किंचिदपस्तत् सम्प्रवेक्ष्यति॥<br><br>774: सूर्ये चक्षुर्दिशः श्रोत्रं प्राणोऽस्य दिवमेव च। आगमे वर्तमानस्य न मे दोषाऽस्ति कश्चन॥<br><br>775: यतिरुवाच प्राणैर्वियोगे च्छागस्य यदि श्रेयः प्रपश्यसि। छागार्थे वर्तते यज्ञो भवतः किं प्रयोजनम्॥<br><br>776: अत्र त्वा मन्यतां भ्राता पिता माता सखेति च। मन्त्रयस्वैनमुन्नीय परवन्तं विशेषतः॥<br><br>777: एवमेवानुमन्येरस्तान् भवान् द्रष्टुमर्हति। तेषामनुमतं श्रुत्वा शक्या कर्तुं विचारणा॥<br><br>778: प्राणा अप्यस्य छागस्य प्रापितास्ते स्वयोनिपु। शरीरं केवल शिष्टं निश्चेष्टमिति मे मतिः॥<br><br>779: इन्धनस्य तु तुल्येन शरीरेण विचेतसा। हिंसानिर्वेष्टुकामानामिन्धनं पशुसंज्ञितम्॥<br><br>780: अहिंसा सर्वधर्माणामिति वृद्धानुशासनम्। यदहिस्रं भवेत् कर्म तत् कार्यमिति विद्महे॥<br><br>781: अहिंसेति प्रतिज्ञेयं यदि वक्ष्याम्यतः परम्। शक्यं बहुविधं कर्तुं भवता कार्यदूषणम्॥<br><br>782: अहिंसा सर्वभूतानां नित्यमस्मासु रोचते। प्रत्यक्षतः साधयामो न परोक्षमुपास्महे॥<br><br>783: अध्वर्युरुवाच भूमेर्गन्धगुणान् भुंक्षे पिबस्यापोमयान् रसान्। ज्योतिषां पश्यसे रूपं स्पृशस्यनिलजान् गुणान्॥<br><br>784: शृणोष्याकाशजाशब्दान् मनसा मन्यसे मतिम्। सर्वाण्येतानि भूतानि प्राणा इति च मन्यसे॥<br><br>785: प्राणादाने निवृत्तोऽसि हिंसायां वर्तते भवान्। नास्ति चेष्टा विना हिंसां किं वा त्वं मन्यसे द्विज। । यतिरुवाच अक्षरं च क्षरं चैव द्वैधीभावोऽयमात्मनः। अक्षरं तत्र सद्भावः स्वभावः क्षर उच्यते॥<br><br>786: प्राणो जिह्वा मनः सत्त्वं सद्भावो रजसा सह। भावैरेतैर्विमुक्तस्य निर्द्वन्द्वस्य निराशिषः॥<br><br>787: समस्य सर्वभूतेषु निर्ममस्य जितात्मनः। समन्तात् परिमुक्तस्य न भयं विद्यते क्वचित्॥<br><br>788: अध्वर्युरुवाच सद्भिरेवेह संवासः कार्यो मतिमतां वर। भवतो हि मतं श्रुत्वा प्रतिभाति मतिर्मम॥<br><br>789: भगवन् भगवद्गुद्ध्या प्रतिपन्नो ब्रवीम्यहम्। व्रतं मन्त्रकृतं कर्तु पराधोऽस्ति मे द्विज॥<br><br>790: ब्राह्मण उवाच उपपत्त्या यतिस्तूष्णीं वर्तमानस्ततः परम्। अध्वर्युरपि निर्मोहः प्रचचार महामखे। ॥<br><br>791: एवमेतादृशं मोक्षं सुसूक्ष्मं ब्राह्मणा विदुः। विदित्वा चानुतिष्ठन्ति क्षेत्रज्ञेनार्थदर्शिना॥<br><br>792: ब्राहाण उवाच अत्राप्युदाहरन्तीममितिहासं पुरातनम्। कार्तवीर्यस्य संवादं समुद्रस्य च भाविनि॥<br><br>793: कार्तवीर्यार्जुनो नाम राजा बाहुसहस्रवान्। येन सागरपर्यन्ता धनुषा निर्जिता मही॥<br><br>794: स कदाचित् समुद्रान्ते विचरन् बलदर्पितः। अवाकिरशरशतैः समुद्रमिति नः श्रुतम्॥<br><br>795: तं समुद्रो नमस्कृत्य कृताञ्जलिरुवाच हा मा मुञ्च वीर नाराचान् ब्रूहि किं करवाणि ते॥<br><br>796: मदाश्रयाणि भूतानि त्वद्विसृष्टैर्महेषुभिः। वध्यन्ते राजशार्दूल तेभ्यो देह्यभयं विभो॥<br><br>797: अर्जुन उवाच मत्समो यदि संग्रामे शरासनधरः क्वचित्। विद्यते तं समाचक्ष्व यः समासीत मां मृधे॥<br><br>798: समुद्र उवाच महर्षिर्जमदग्निस्ते यदि राजन् परिश्रुतः। तस्य पुत्रस्तवातिथ्यं यथावत् कर्तुमर्हति। ॥<br><br>799: ततः स राजा प्रययौ क्रोधेन महता वृतः। स तमाश्रममागम्य राममेवान्वपद्यत॥<br><br>800: स रामप्रतिकूलानि चकार सह बन्धुभिः। आयासं जनयामास रामस्य च महात्मनः॥<br><br>801: ततस्तेजः प्रजज्वाल रामस्यामिततेजसः। प्रदहन् रिपुसैन्यानि तदा कमललोचने। ॥<br><br>802: ततः परशुमादाय स तं बाहुसहस्रिणम्। चिच्छेद सहसा रामो बहुशाखमिव दुमम्॥<br><br>803: तं हतं पतितं दृष्ट्वा समेताः सर्वबान्धवाः। असीनादाय शक्तीश्च भार्गवं पर्यधावयन्॥<br><br>804: रामोऽपि धनुरादाय रथमारुह्य सत्वरः। विसृजशरवर्षाणि व्यधमत् पार्थिवं बलम्॥<br><br>805: ततस्तु क्षत्रियाः केचिज्जामदग्न्यभयार्दिताः। विविशुर्गिरिदुर्गाणि मृगाः सिंहार्दिता इव॥<br><br>806: तेषां स्वविहितं कर्म तद्भयान्नानुतिष्ठताम्। प्रजा वृषलता प्राप्ता ब्राह्मणानामदर्शनात्॥<br><br>807: एवं ते द्रविडाऽऽभीरा: पुण्ड्राश्च शबरैः सह। वृषलत्वं परिगता व्युत्थानात् क्षत्रधर्मिणः॥<br><br>808: ततश्च हतवीरासु क्षत्रियासु पुनः पुनः। द्विजैरुत्पादितं क्षत्रं जामदग्न्यो न्यकृन्तत॥<br><br>809: एकविंशतिमेधान्ते रामं वागशरीरिणी। दिव्या प्रोवाच मधुरा सर्वलोकपरिश्रुता॥<br><br>810: राम राम निवर्तस्व के गुणं तात पश्यसि। क्षत्रबधूनिमान् प्राणैर्विप्रयोज्य पुनः पुनः॥<br><br>811: तथैव तं महात्मानमृचीकप्रमुखास्तदा। पितामहा महाभाग निवर्तस्वेत्यथाब्रुवन्॥<br><br>812: पितुर्वधममृष्यंस्तु रामः प्रोवाच तानृषीन्। नार्हन्तीह भवन्तो मां निवारयितुमित्युत॥<br><br>813: पितर ऊचुः नार्हसे क्षत्रबन्धुंस्त्वं निहन्तुं जयतां वरा नेह युक्तं त्वया हन्तुं ब्राह्मणेन सता नृपान्॥<br><br>814: पितर ऊचुः अत्राप्युदाहरन्तीममितिहासं पुरातनम्। श्रुत्वा च तत् तथा कार्यं भवता द्विजसत्तम॥<br><br>815: अलर्को नाम राजर्षिरभवत् सुमहातपाः। धर्मज्ञः सत्यवादी च महात्मा सुदृढव्रतः॥<br><br>816: ससागरान्तां धनुषा विनिर्जित्य महीमिमाम्। कृत्वा सुदुष्करं कर्म मनः सूक्ष्मे समादधे॥<br><br>817: स्थितस्य वृक्षमूलेषु तस्य चिन्ता बभूव ह। उत्सृज्य सुमहत्कर्म सूक्ष्म प्रति महामते॥<br><br>818: ४॥<br><br>819: अलर्क उवाच मनसो मे बलं जातं मनो जित्वा ध्रुवो जयः। अन्यत्र बाणान् धास्यामि शत्रुभिः परिवारितः॥<br><br>820: यदिदं चापलात् कर्म सर्वान् मोश्चिकीर्षति। मन:प्रति सुतीक्ष्णाग्रानहं मोक्ष्यामि सायकान्॥<br><br>821: मन उवाच नेमे बाणास्तरिष्यन्ति मामलर्क कथंचन। तवैव मर्म भेत्स्यन्ति भिन्नमर्मा मरिष्यसि॥<br><br>822: अन्यान् बाणान् समीक्षस्व यैस्त्वं मां सूदयिष्यसि। तच्छुत्वाप्यविचिन्त्याथ ततो वचनमब्रवीत्॥<br><br>823: अलर्क उवाच आघ्राय सुबहून् गन्धां स्तानेव प्रतिगृध्यति। तस्माद् घ्राणं प्रति शरान् प्रतिमोक्ष्याम्यहं शितान्॥<br><br>824: घ्राण उवाच नेमे बाणास्तरिष्यन्ति मामलर्क कथंचन। तवैव मर्म भेत्स्यन्ति भिन्नमर्मा मरिष्यसि॥<br><br>825: अन्यान् बाणान् समीक्षस्व यैस्त्वं मां सूदयिष्यसि। तच्छुत्वा स विचिन्त्याथ ततो वचनमब्रवीत्॥<br><br>826: अलर्क उवाच इयं स्वादून् रसान् भुक्त्वा तानेव प्रतिगृध्यति। तस्माज्जिह्वां प्रति शरान् प्रतिमोक्ष्याम्यहं शितान्॥<br><br>827: जिह्वोवाच नेमे बाणास्तरिष्यन्ति मामलर्क कथंचन। तवैव मर्म भेत्स्यन्ति भिन्नमर्मा मरिष्यसि॥<br><br>828: अन्यान् बाणान् समीक्षस्व यैस्त्वं मां सूदयिष्यसि। तच्छुत्वा स विचिन्त्याथ ततो वचनमब्रवीत्॥<br><br>829: अलर्क उवाच स्पृष्ट्वा त्वग्विविधान् स्पर्शी स्तानेव प्रतिगृध्यति। तस्मात् त्वचं पाटयिप्ये विविधैः कङ्कपत्रिभिः॥<br><br>830: त्वगुवाच नेमे बाणास्तरिष्यन्ति मामलर्क कथंचन। तवैव मर्म भेत्स्यन्ति भिन्नमर्मा मरिष्यसि॥<br><br>831: अन्यान् बाणान् समीक्षस्व यैस्त्वं मां सूदयिष्यसि। तच्छुत्वा स विचिन्त्याथ ततो वचनमब्रवीत्॥<br><br>832: अलर्क उवाच श्रुत्वा तु विविधाञ्शब्दांस्तानेव प्रतिगृध्यति। तस्माच्छ्रोत्रं प्रति शरान् प्रतिमुञ्चाम्यहं शितान्॥<br><br>833: श्रोत्रमुवाच नेमे बाणास्तरिष्यन्ति मामलर्क कथंचन। तवैव मर्म भेत्स्यन्ति ततो हास्यसि जीवितम्॥<br><br>834: अन्यान् बाणान् समीक्षस्व यैस्त्वं मां सूदयिष्यसि। तच्छुत्वा स विचिन्त्याथ ततो वचनमब्रवीत्॥<br><br>835: अलर्क उवाच दृष्ट्वा रूपाणि बहुशस्तान्येव प्रतिगृध्यति। तस्माच्चक्षुर्हनिष्यामि निशितैः सायकैरहम्॥<br><br>836: चक्षुरुवाच नेमे बाणास्तरिष्यन्ति मामलर्क कथंचन। तवैव मर्म भेत्स्यन्ति भिन्नमर्मा मरिष्यसि॥<br><br>837: अन्यान् बाणान् समीक्षस्व यैस्त्वं मां सूदयिष्यसि। तच्छुत्वा स विचिन्त्याथ ततो वचनमब्रवीत्॥<br><br>838: अलर्क उवाच इयं निष्ठा बहुविधा प्रज्ञया त्वध्यवस्यति। तस्माद् बुद्धिं प्रति शरान् प्रतिमोक्ष्याम्यहं शितान्। । बुद्धिरुवाच नेमे बाणास्तरिष्यन्ति मामलर्क कथंचन। तवैव मर्म भेत्स्यन्ति भिन्नमर्मा मरिष्यसि॥<br><br>839: ब्राह्मण उवाच अन्यान् बाणान् समीक्षस्व यैस्त्वं मां सूदयिष्यसि। । ततोऽलर्कस्तपो घोरं तत्रैवास्थाय दुष्करम्। नाध्यगच्छत् परं शक्त्या बाणमेतेषु सप्तसु॥<br><br>840: सुसमाहितचेतास्तु स ततोऽचिन्तयत् प्रभुः। स विचिन्त्य चिरं कालमलर्को द्विजसत्तम॥<br><br>841: नाध्यगच्छत् परं श्रेयो योगान्मतिमतां वरः। स एकाग्रं मनः कृत्वा निश्चलो योगमास्थितः॥<br><br>842: इन्द्रियाणि जघानाशु बाणेनैकेन वीर्यवान्। योगेनात्मानमाविश्य सिद्धिं परमिकां गतः॥<br><br>843: विस्मितश्चापि राजर्षिरिमां गाथां जगाद ह। अहो कष्टं यदस्माभिः सर्वं बाह्यमनुष्ठितम्॥<br><br>844: भोगतृष्णासमायुक्तः पूर्वं राज्यमुपासितम्। इति पश्चान्मया ज्ञातं योगान्नास्ति परं सुखम्॥<br><br>845: इति त्वमनुजानीहि राम मा क्षत्रियान् जहि। तपो घोरमुपातिष्ठ ततः श्रेयोऽभिपत्स्यसे॥<br><br>846: इत्युक्तः स तपो घोरं जामदग्न्यः पितामहैः। आस्थितः सुमहाभागो ययौ सिद्धिं च दुर्गमाम्॥<br><br>847: ब्राह्मण उवाच त्रयो वै रिपवो लोके नवधा गुणतः स्मृताः। प्रहर्षः प्रीतिरानन्दस्त्रयस्ते सात्त्विका गुणाः॥<br><br>848: तृष्णा क्रोधोऽभिसंरम्भो राजसास्ते गुणाः स्मृताः। श्रमस्तन्द्रा च मोहश्च त्रयस्ते तामसा गुणाः॥<br><br>849: एतान् निकृत्य धृतिमान् बाणसंधैरतन्द्रितः। जेतुं परानुत्सहते प्रशान्तात्मा जितेन्द्रियः॥<br><br>850: अत्र गाथा: कीर्तयन्ति पुराकल्पविदो जनाः। अम्बरीषेण या गीता राज्ञा पूर्वं प्रशाम्यता॥<br><br>851: समुदीर्णेषु दोषेषु बाध्यमानेषु साधुषु। जग्राह तरसा राज्यमम्बरीषो महायशाः॥<br><br>852: स निगृह्यात्मनो दोषान् साधून् समभिपूज्य च। जगाम महतीं सिद्धिं गाथाश्चेमा जगाद ह॥<br><br>853: भूयिष्ठं विजिता दोषा निहताः सर्वशत्रवः। एको दोषो वरिष्ठश्च वध्यः स न हतो मया॥<br><br>854: यत्प्रयुक्तो जन्तुरयं वैतृष्ण्यं नाधिगच्छति। तृष्णात इह निम्नानि धावमानो न बुध्यते॥<br><br>855: अकार्यमपि येनेह प्रयुक्तः सेवते नरः। तं लोभमसिभिस्तीक्ष्णैनिकृत्य सुखमेधते॥<br><br>856: लोभाद्धि जायते तृष्णा ततश्चिन्ता प्रवर्तते। स लिप्यमानो लभते भूयिष्ठं राजसान् गुणान्। तदवाप्तौ तु लभते भूयिष्ठं तामसान् गुणान्॥<br><br>857: स तैर्गुणैः संहतदेहबन्धनः पुनः पुनजार्यति कर्म चेहते। जन्मक्षये भिन्नविकीर्णदेहो मृत्युं पुनर्गच्छति जन्मनैव॥<br><br>858: तस्मादेतं सम्यगवेक्ष्य लोभं निगृह्य धृत्याऽऽत्मनि राज्यमिच्छेत्। मात्मैव राजा विदितो यथावत्॥<br><br>859: इति राज्ञाम्बरीषेण गाथा गीता यशस्विना। अधिराज्यं पुरस्कृत्य लोभमेकं निकृन्तता॥<br><br>860: ब्राह्मण उवाच अत्राप्युदाहरन्तीममितिहासं पुरातनम्। ब्राह्मणस्य च संवादं जनकस्य च भाविनि॥<br><br>861: ब्राह्मणं जनको राजा सन्नं कस्मिंश्चिदागसि। विषये मे न वस्तव्यमिति शिष्ट्यर्थमब्रवीत्॥<br><br>862: इत्युक्तः प्रत्युवाचाथ ब्राह्मणो राजसत्तमम्। यावांस्तव वशे स्थितः॥<br><br>863: आचक्ष्व विषयं राजन् सोऽन्यस्य विषये राज्ञो वस्तुमिच्छाम्यहं विभो। वचस्ते कर्तुमिच्छामि यथाशास्त्रं महीपते॥<br><br>864: इत्युक्तस्तु तदा राजा ब्राह्मणेन यशस्विना। मुहुरुष्णं विनिःश्वस्य न किंचित् प्रत्यभाषत॥<br><br>865: तमासीनं ध्यायमानं राजानममितौजसम्। कश्मलं सहसागच्छद् भानुमन्तमिव ग्रहः॥<br><br>866: समाश्वास्य ततो राजा विगते कश्मले तदा। ततो मुहूर्तादिव तं ब्राह्मणं वाक्यमब्रवीत्॥<br><br>867: जनक उवाच पितृपैतामहे राज्ये वश्य जनपदे सति। विषयं नाधिगच्छामि विचिन्वन् पृथिवीमहम्॥<br><br>868: नाधिगच्छं यदा पृथ्व्यां मिथिला मार्गिता मया। नाध्यगच्छं यदा तस्यां स्वप्रजा मार्गिता मया॥<br><br>869: नाध्यगच्छं तदा तस्यां तदा मे कश्मलोऽभवत्। ततो मे कश्मलस्यान्ते मतिः पुनरुपस्थिता॥<br><br>870: तदा न विषयं मन्ये सर्वो वा विषयो मम। आत्मायि चायं न मम सर्वा वा पृथिवी मम॥<br><br>871: यथा मम तथान्येषामिति मन्ये द्विजोत्तम। उष्यतां यावदुत्साहो भुज्यतां यावदुष्यते॥<br><br>872: व्राह्मण उवाच पितृपैतामहे राज्ये वश्ये जनपदे सति। ब्रूहि कां मतिमास्थाय ममत्वं वर्जितं त्वया॥<br><br>873: कां वै बुद्धिं समाश्रित्य सर्वो वै विषयस्तव। नावैषि विषयं येन सर्वो वा विषयस्तव॥<br><br>874: जनक उवाच अन्तवन्त इहावस्था विदिताः सर्वकर्मसु। नाध्यगच्छमहं तस्मान्ममेदमिति यद् भवेत्॥<br><br>875: कस्येदमिति कस्य स्वमिति बेदवचस्तथा। नाध्यगच्छमहं बुद्ध्या ममेदपिति यद् भवेत्॥<br><br>876: एतां बुद्धिं समाश्रित्य ममत्वं वर्जितं मया। शृणु बुद्धिं च यां ज्ञात्वा सर्वत्र विषयो मम॥<br><br>877: नाहमात्मार्थमिच्छामि गन्धान् ध्राणगतानपि। तस्मान्मे निर्जिता भूमिर्वशे तिष्ठन्ति नित्यदा॥<br><br>878: नाहमात्मार्थमिच्छामि रसानास्येऽपि वर्ततः। आपो मे निर्जितास्तस्माद् वशे तिष्ठन्ति नित्यदा। । नाहमात्मार्थमिच्छामि रूपं ज्योतिश्च चक्षुषः। तस्मान्मे निर्जितं ज्योतिर्वशे तिष्ठन्ति नित्यदा॥<br><br>879: नाहमात्मार्थमिच्छामि स्पर्शास्त्वचि गताश्च ये। तस्मान्मे निर्जितो वायुर्वशे तिष्ठन्ति नित्यदा॥<br><br>880: नाहमात्मार्थमिच्छामि शब्दाश्रोत्रगतानपि। तस्मान्मे निर्जिताः शब्दे वशे तिष्ठन्ति नित्यदा॥<br><br>881: नाहमात्मार्थमिच्छामि मनो नित्यं मनोऽन्तरे। मनो मे निर्जितं तस्माद् वशे तिष्ठन्ति नित्यदा॥<br><br>882: देवेभ्यश्च पितृभ्यश्च भूतेभ्योऽतिथिभिः सह। इत्यर्थे सर्व एवेति समारम्भा भवन्ति वै॥<br><br>883: ततः प्रहस्य जनकं ब्राह्मणः पुनरब्रवीत्। तवज्जिज्ञासार्थमोह विद्धि मां धर्ममागतम्॥<br><br>884: त्वमस्य ब्रह्मलाभस्य दुर्वारस्यानिवर्तिनः। सत्त्वनेमिनिरुद्धस्य चक्रस्यैकः प्रवर्तकः॥<br><br>885: ब्राह्मण उवाच नाहं तथा भीरु चरामि लोके यथा त्वं मां तर्जयसे स्वबुद्ध्या। विप्रोऽस्मि मुक्तोऽस्मि वनेचरोऽस्मि गृहस्थधर्मा व्रतवांस्तथास्मि॥<br><br>886: नाहमस्मि यथा मां त्वं पश्यसे च शुभाशुभे। मया व्याप्तमिदं सर्वं यत् किंचिज्जगतीगतम्॥<br><br>887: ये केचिज्जन्तवो लोके जङ्गमाः स्थावराश्च ह। तेषां मामन्तकं विद्धि दारूणामिव पावकम्॥<br><br>888: राज्यं पृथिव्यां सर्वस्यामथवापि त्रिविष्टपे। तथा बुद्धिरियं वेत्ति बुद्धिरेव धनं मम॥<br><br>889: एकः पन्था ब्राह्मणानां येन गच्छन्ति तद्विदः। गृहेषु वनवासेषु गुरुवासेषु भिक्षुषु॥<br><br>890: लिङ्गैर्बहुभिरव्यौरेका बुद्धिरुपास्यते। नानालिङ्गाश्रमस्थानां येषां बुद्धिः शमात्मिका॥<br><br>891: ते भावमेकमायान्ति सरितः सागरं यथा। बुद्ध्यायं गम्यते मार्गः शरीरेण न गम्यते। आद्यन्तवन्ति कर्माणि शरीरं कर्मबन्धनम्॥<br><br>892: तस्मात् ते सुभगे नास्ति परलोककृतं भयम्। तद्भावभावनिरता ममैवात्मानमेष्यसि॥<br><br>893: ब्राह्मण्युवाच नेदमल्पात्मना शक्यं वेदितुं नाकृतात्मना। बहु चाल्पं च संक्षिप्तं विप्लुतं च मतं मम॥<br><br>894: उपायं तं मम ब्रूहि येनैषा लभ्यते मतिः। तन्मन्ये कारणं त्वत्तो यत एषा प्रवर्तते। ॥<br><br>895: ब्राह्मण उवाच अरणी ब्राह्मणी विद्धि गुरुरस्योत्तरारणिः। तप:श्रुतेऽभिमन्थीतो ज्ञानाग्निर्जायते ततः॥<br><br>896: ब्राह्मण्युवाच यदिदं ब्राह्मणो लिङ्गं क्षेत्रज्ञ इति संज्ञितम्। ग्रहीतुं येन यच्छक्यं लक्षणं तस्य तत् क्व नु। ॥<br><br>897: ब्राह्मण उवाच अलिङ्गो निर्गुणश्चैव कारणं नास्य लक्ष्यते। उपायमेव वक्ष्यामि येन गृह्येत वा न वा॥<br><br>898: सम्यगुपायो दृष्टश्च भ्रमरैरिव लक्ष्यते। कर्मबुद्धिरवुद्धित्वाज्ज्ञानलिङ्गैरिवाश्रितम्॥<br><br>899: इदं कार्यमिदं नेति न मोक्षेषूपदिश्यते। पश्यतः शृण्वतो बुद्धिरात्मनो येषु जायते॥<br><br>900: यावन्त इह शक्येरं स्तावन्तॊऽशान् प्रकल्पयेत्। अव्यक्तान् व्यक्तरूपानं शतशोऽथ सहस्रशः॥<br><br>901: सर्वान्नानार्थयुक्तांश्च सर्वान् प्रत्यक्षहेतुकान्। यतः परं न विद्यते ततोऽभ्यासे भविष्यति॥<br><br>902: श्रीभगवानुवाच ततस्तु तस्या ब्राह्मण्या मतिः क्षेत्रज्ञसंक्षये। क्षेत्रज्ञानेन परतः क्षेत्रज्ञेभ्यः प्रवर्तते॥<br><br>903: अर्जुन उवाच क्व नु सा ब्राह्मणी कृष्ण क्व चासौ ब्राह्मणर्पभः। याभ्यां सिद्धिरियं प्राप्ता तावुभौ वद मेऽच्युत॥<br><br>904: श्रीभगवानुवाच मनो मे ब्राह्मणं विद्धि बुद्धिं मे विद्धि ब्राह्मणीम्। क्षेत्रश्र इति यश्चोक्तः सोऽहमेव धनंजय॥<br><br>905: अर्जुन उवाच ब्रह्म यत्परमं ज्ञेयं तन्मे व्याख्यातुमर्हसि। भवतो हि प्रसादेन सूक्ष्मे मे रमते मतिः॥<br><br>906: वासुदेव उवाच अत्राप्युदाहरन्तीममितिहासं पुरातनम्। संवादं मोक्षसंयुक्तं शिष्यस्य गुरुणा सह॥<br><br>907: कश्चिद् ब्राह्मणमासीनमाचार्यं संशितव्रतम्। शिष्यः प्रप्रच्छ मेधावी किंस्विच्छ्रेयः परंतप॥<br><br>908: भगवन्तं प्रपन्नोऽहं निःश्रेयसपरायणः। याचे त्वां शिरसा विप्र यद् ब्रूयां ब्रूहि तन्मम॥<br><br>909: तभेवंवादिनं पार्थ शिष्यं गुरुरुवाच ह। सर्वे तु ते प्रवक्ष्यामि यत्र वै संशयो द्विज॥<br><br>910: इत्युक्तः स कुरुश्रेष्ठ गुरुणा गुरुवत्सलः। प्राञ्जलिः परिपप्रच्छ यत्तच्छृणु महामते॥<br><br>911: शिष्य उवाच कुतश्चाहं कुतश्च त्वं तत्सत्यं ब्रूहि यत्परम्। कुतो जातानि भूतानि स्थावराणि चराणि च॥<br><br>912: केन जीवन्ति भूतानि तेषामायुश्च किं परम्। किं सत्य किं तपो विप्र के गुणाः सद्भिरीरिताः॥<br><br>913: के पन्थान: शिवाश्च स्युः किं सुखं किं च दुष्कृतम्। एतान् मे भगवन् प्रश्चान् याथातथ्येन सुव्रत॥<br><br>914: वक्तुमर्हसि विप्रर्षे यथावदिह तत्त्वतः। त्वदन्यः कश्चन प्रश्चानेतान् वक्तुमिहार्हति॥<br><br>915: ब्रूहि धर्मविदां श्रेष्ठ परं कौतूहलं मम। मोक्षधर्मार्थकुशलो भवाँल्लोकेषु गीयते॥<br><br>916: सर्वसंशयसंच्छेत्ता त्वदन्यो न च विद्यते। संसारभीरवश्चैव मोक्षकामास्तथा वयम्॥<br><br>917: वासुदेव उवाच तस्मै सम्प्रतिपन्नाय यथावत् परिपृच्छते। शिष्याय गुणयुक्ताय शान्ताय प्रियवर्तिने॥<br><br>918: छायाभूताय दान्ताय यतते ब्रह्मचारिणे। तान् प्रश्नानब्रवीत् पार्थ मेधावी स धृतव्रतः। गुरुः कुरुकुलश्रेष्ठ सम्यक् सर्वानरिंदम॥<br><br>919: गुरुरुवाच ब्रह्मणोक्तमिदं सर्वमृषिप्रवरसेवितम्। वेदविद्यां समाश्रित्य तत्त्वभूतार्थभावनम्॥<br><br>920: ज्ञानं त्वेव परं विद्यः संन्यासं तप उत्तमम्। यस्तु वेद निराबाधं ज्ञानतत्त्वं विनिश्चयात्। सर्वभूतस्थमात्मानं स सर्वगतिरिष्यते॥<br><br>921: यो विद्वान् सहसंवासं विवासं चैव पश्यति। तथैवैकत्वनानात्वे स दुःखात् परिमुच्यते॥<br><br>922: यो न कामयते किंचिन्न किंचिदभिमन्यते। इहलोकस्थ एवैष ब्रह्मभूयाय कल्पते॥<br><br>923: प्रधानगुणतत्त्वज्ञः सर्वभूतविधानवित्। निर्ममो निरहङ्कारो मुच्यते नात्र संशयः॥<br><br>924: अव्यक्तबीजप्रभवो बुद्धिस्कन्धमयो महान्। महाहङ्कारविटप इन्द्रियाकुरकोटरः॥<br><br>925: महाभूतविशेषश्च विशेषप्रतिशाखवान्। सदापर्णः सदापुष्पः सदा शुभफलोदयः॥<br><br>926: अजीवः सर्वभूतानां ब्रह्मबीजः सनातनः। एतज्ज्ञात्वा च तत्त्वानि ज्ञानेन परमासिना॥<br><br>927: छित्त्वा चामरतां प्राप्य जहाति मृत्युजन्मनी। भूतभव्यभविष्यादि धर्मकामार्थनिश्चयम्। सिद्धसंघपरिज्ञातं पुराकल्पं सनातनम्॥<br><br>928: प्रवक्ष्येऽहं महाप्राज्ञ पदमुत्तममद्य ते। बुद्ध्वा यदिह संसिद्धा भवन्तीह मनीषिणः॥<br><br>929: उपगम्यर्षयः पूर्वं जिज्ञासन्तः परस्परम्। प्रजापतिभरद्वाजौ गौतमो भार्गवस्तथा॥<br><br>930: वसिष्ठः कश्यपश्चैव विश्वामित्रोऽत्रिरेव च। मार्गान् सर्वान् परिक्रम्य परिश्रान्ताः स्वकर्मभिः॥<br><br>931: ऋषिमाङ्गिरसं वृद्धं पुरस्कृत्य तु ते द्विजाः। ददृशुर्ब्रह्मभवने ब्रह्माणं वीतकल्मषम्॥<br><br>932: तं प्रणम्य महात्मानं सुखासीनं महर्षयः। पप्रच्छुर्विनयोपेता नैःश्रेयसमिदं परम्॥<br><br>933: कथं कर्म क्रियात् साधु कथं मुच्येत किल्बिषात्। के नो मार्गाः शिवाश्च स्युः किं सत्यं किं च दुप्कृतम्॥<br><br>934: को चोभौ कर्मणां मार्गों प्राप्नुयुर्दक्षिणोत्तरौ। प्रलयं चापवर्गं च भूतानां प्रभवाप्ययौ॥<br><br>935: इत्युत्ताः स मुनिश्रेष्ठैर्यदाह प्रपितामहः। तत् तेऽहं सम्प्रवक्ष्यामि शृणु शिष्य यथागमम्॥<br><br>936: ब्राह्मण उवाच सत्याद् भूतानि जातानि स्थावराणि चराणि च। तपसा तानि जीवन्ति इति तद् वित्त सुव्रताः। स्वां योनि समतिक्रम्य वर्तन्ते स्तेन कर्मणा॥<br><br>937: सत्यं हि गुणसंयुक्तं नियतं पञ्चलक्षणम्॥<br><br>938: ब्रह्म सत्यं तपः सत्यं सत्यं चैव प्रजापतिः। सत्याद् भूतानि जातानि सत्यं भूतमयं जगत्॥<br><br>939: तस्मात् सत्यमया विप्रा नित्यं योगपरायणाः। अतीतक्रोधसंतापा नियता धर्मसेविन:॥<br><br>940: अन्योन्यनियतान् वैद्यान् धर्मसेतुप्रवर्तकान्। तानहं सम्प्रवक्ष्यामि शाश्वताल्लोकभावनान्॥<br><br>941: चातुर्विद्यं तथा वर्णाश्चातुराश्रमिकान् पृथक्। धर्ममेकं चतुष्पादं नित्यमाहुर्मनीषिणः॥<br><br>942: पन्थानं वः प्रवक्ष्यामि शिवं क्षेमकरं द्विजाः। नियतं ब्रह्मभावाय गतं पूर्वं मनीषिभिः॥<br><br>943: गदन्तस्तं मयाद्येह पन्थानं दुर्विदं परम्। निबोधत महाभागा निखिलेन परं पदम्॥<br><br>944: ब्रह्मचारिकमेवाहुराश्रमं प्रथमं पदम्। गार्हस्थ्यं तु द्वितीयं स्याद् वानप्रस्थमतः परम्। ततः परं तु विज्ञेयमध्यात्मं परमं पदम्॥<br><br>945: ज्योतिराकाशमादित्यो वायुरिन्द्रः प्रजापतिः। नोपैति यावदध्यात्म तावदेतान् न पश्यति॥<br><br>946: तस्योपायं प्रवक्ष्यामि पुरस्तात् तं निबोधत। फलमूलानिलभुजां मुनीनां वसतां वने। ॥<br><br>947: वानप्रस्थं द्विजातीनां त्रयाणामुपदिश्यते। सर्वेषामेव वर्णानां गार्हस्थ्यं तद् विधीयते॥<br><br>948: श्रद्धालक्षणमित्येवं धर्मं धीराः प्रचक्षते। इत्येवं देवयाना वः पन्थानः परिकीर्तिताः। सद्भिरध्यासिता धीरैः कर्मभिर्धर्मसेतवः॥<br><br>949: एतेषां पृथगध्यास्ते यो धर्मं संशितव्रतः। कालात् पश्यति भूतानां सदैव प्रभवाप्ययौ॥<br><br>950: अतस्तत्त्वानि वक्ष्यामि याथातथ्येन हेतुना। विषयस्थानि सर्वाणि वर्तमानानि भागशः॥<br><br>951: महानात्मा तथाव्यक्तमहंकारस्तथैव च। इन्द्रियाणि दशैकं च महाभूतानि पञ्च च॥<br><br>952: विशेषाः पञ्चभूतानामिति सर्गः सनातनः। चतुर्विंशतिरेका च तत्त्वसंख्या प्रकीर्तिता॥<br><br>953: तत्त्वानामथ यो वेद सर्वेषां प्रभवाप्ययौ। स धीरः सर्वभूतेषु न मोहमधिगच्छति॥<br><br>954: तत्त्वानि यो वेदयते यथातथं गुणांश्च सर्वानखिलांश्च देवताः। विधूतपाप्मा प्रतिमुच्य बन्धनं स सर्वलोकानमलान् समश्नुते॥<br><br>955: ब्राह्मण उवाच तदव्यक्तमनुद्रिक्तं सर्वव्यापि ध्रुवं स्थिरम्। नवद्वारं पुरं विद्यात् त्रिगुणं पञ्चधातुकम्॥<br><br>956: एकादशपरिक्षेपं मनोव्याकरणात्मकम्। बुद्धिस्वामिकमित्येतत् परमेकादशं भवेत्॥<br><br>957: त्रीणि स्रोतांसि यान्यस्मिन्नाप्यायन्ते पुनः पुनः। प्रनाड्यस्तिस्र एवैताः प्रवर्तन्ते गुणात्मिका:॥<br><br>958: तमो रजस्तथा सत्त्वं गुणानेतान् प्रचक्षते। अन्योन्यमिथुनाः सर्वे तथान्योन्यानुजीविनः॥<br><br>959: अन्योन्यापाश्चयाश्चापि तथान्योन्यानुवर्तिनः। अन्योन्यव्यतिषक्ताश्च त्रिगुणाः पञ्चधातवः॥<br><br>960: तमसो मिथुनं सत्त्वं सत्त्वस्य मिथुनं रजः। रजसञ्चापि सत्त्वं स्यात् सत्त्वस्य मिथुनं तमः॥<br><br>961: नियम्यते तमो यत्र रजस्तत्र प्रवर्तते। नियम्यते रजो यत्र सत्त्वं तत्र प्रवर्तते॥<br><br>962: नैशात्मक तमो विद्यात् त्रिगुणं मोडसंज्ञितम्। अधर्मलक्षणं चैव नियतं पापकर्मसु। तामसं रूपमेतत् तु दृश्यते चापि सङ्गत्तम्॥<br><br>963: प्रकृत्यात्मकमेवाहू रजः पर्यायकारकम्। प्रवृत्तं सर्वभूतेषु दृश्यमुत्पत्तिलक्षणम्॥<br><br>964: प्रकाशं सर्वभूतेषु लाघवं श्रद्दधानता। सात्त्विक रूपमेवं तु लाघवं साधुसम्मितम्॥<br><br>965: एतेषां गुणतत्त्वानि वक्ष्यन्ते तत्त्वहेतुभिः। समासव्यासयुक्तानि तत्त्वतस्तानि बोधत॥<br><br>966: सम्मोहोऽज्ञानमत्यागः कर्मणामविनिर्णयः। स्वप्नः स्तम्भो भयं लोभः स्वतः सुकृतदूषणम्॥<br><br>967: अस्मृतिश्चाविपाकश्च नास्तिक्यं भिन्नवृत्तिता। निर्विशेषत्वमन्धत्वं जघन्यगुणवृत्तिता॥<br><br>968: अकृते कृतमानित्वमज्ञाने ज्ञानमानिता। अमैत्री विकृताभावो ह्यश्रद्धा मूढभावना॥<br><br>969: अनार्जवमसंज्ञत्वं कर्म पापचेतना। गुरुत्वं सन्नभावत्वमवशित्वमवाग्गतिः॥<br><br>970: सर्व एते गुणा वृत्तास्तामसाः सम्प्रकीर्तिताः। ये चान्ये विहिता भावा लोकेऽस्मिन् भावसंज्ञिताः। । तत्र तत्र नियम्यन्ते सर्वे ते तामसा गुणाः। परिवादकथा नित्यं देवब्राह्मणवैदिकी॥<br><br>971: अत्यागश्चाभिमानश्च मोहो मन्युस्तथाक्षमा। मत्सरश्चैव भूतेषु तामसं वृत्तमिप्यते॥<br><br>972: वृथारम्भा हि ये केचिद् वृथा दानानि यानि च। वृथा भक्षणमित्येतत् तामसं वृत्तमिष्यते॥<br><br>973: अतिवादोऽतितिक्षा च मात्सर्यमभिमानिता। अश्रद्दधानता चैव तामसं वृत्तमिष्यते॥<br><br>974: एवंविधाश्च ये केचिल्लोकेऽस्मिन् पापकर्मिणः। मनुष्या भिन्नमर्यादास्ते सर्वे तामसाः स्मृताः॥<br><br>975: तेषां योनीः प्रवक्ष्यामि नियताः पापकर्मिणाम्। अवानिरयभावा ये तिर्यनिरयगामिनः॥<br><br>976: स्थावराणि च भूतानि पशवो वाहनानि च। क्रव्यादा दन्दशूकाश्च कृमिकीटविहंगमाः॥<br><br>977: अण्डजा जन्तवश्चैव सर्वे चापि चतुष्पदाः। उन्मत्ता बधिरा मूका ये चान्ये पापरोगिणः॥<br><br>978: मग्नास्तमसि दुर्वृत्ताः स्वकर्म कृतलक्षणाः। अवाक्स्रोतस इत्येते मग्नास्तमसि तामसाः॥<br><br>979: तेषामुत्कर्षमुद्रेकं वक्ष्याम्यहमत: परम्। यथा ते सुकृताँल्लोकाँल्लभन्ते पुण्यकर्मिणः॥<br><br>980: अन्यथा प्रतिपन्नास्तु विवृद्धा ये च कर्मणः। स्वकर्मनिरतानां च ब्राह्मणानां शुभैषिणाम्॥<br><br>981: संस्कारेणोर्ध्वमायान्ति यतमाना: सलोकताम्। स्वर्गे गच्छन्ति देवानामित्येषा वैदिकी श्रुतिः॥<br><br>982: अन्यथा प्रतिपन्नास्ते विबुद्धाः स्वेष कर्मसु। पुनरावृत्तिधर्माणस्ते भवन्तीह मानुषा:॥<br><br>983: पापयोनिं समापन्नाश्चण्डाला मूकचूचुकाः। वर्णान् पर्यायशश्चापि प्राप्नुवन्त्युत्तरोत्तरम्॥<br><br>984: शूद्रयोनिमतिक्रम्य ये चान्ये तामसा गुणाः। स्रोतोमध्ये समागम्य वर्तन्ते तामसे गुणे॥<br><br>985: अभिष्वङ्गस्तु कामेषु महामोह इति स्मृतः। ऋषयो मुनयो देवा मुह्यन्त्यत्र सुखेप्सवः॥<br><br>986: तमो मोहो महामोहस्तामिस्रः क्रोधसंज्ञितः। मरणं त्वन्धतामिस्रस्तामिस्रः क्रोध उच्यते॥<br><br>987: वर्णतो गुणतश्चैव योनितश्चैव तत्त्वतः। सर्वमेतत्तमो विप्राः कीर्तितं वो यथाविधि॥<br><br>988: कोन्वेतद् बुध्यते साधु कोन्वेतत् साधु पश्यति। अतत्त्वे तत्त्वदर्शी यस्तमसस्तत्त्वलक्षणम्॥<br><br>989: तमोगुणा बहुविधाः प्रकीर्तिता यथावदुक्तं च तमः परावरम्। नरो हि यो वेद गुणानिमान् सदा स तामसैः सर्वगुणैः प्रमुच्यते॥<br><br>990: ब्राह्मण उवाच रजोऽहं वः प्रवक्ष्यामि याथातथ्येन सत्तमाः। निबोधत महाभागा गुणवृत्तं च राजसम्॥<br><br>991: सन्तापो रूपमायास: सुखदुःखे हिमातपौ। ऐश्वर्ये विग्रहः संधिर्हेतुवादोऽरतिः क्षमा॥<br><br>992: बलं शौर्यं मदो रोषो व्यायामकलहावपि। ईयेप्सा पिशुनं युद्धं ममत्वं परिपालनम्॥<br><br>993: वधबन्धपरिक्लेशाः क्रयो विक्रय एव च। निकृन्त छिन्धि भिन्धीति परवर्मावकर्तनम्॥<br><br>994: उग्रं दारुणमाक्रोशः परच्छिद्रानुशासनम्। लोकचिन्तानुचिन्ता च मत्सरः परिपालनम्॥<br><br>995: मृषा वादो मृषा दानं विकल्पः परिभाषणम्। निन्दा स्तुतिः प्रशंसा च प्रतापः परिधर्षणम्॥<br><br>996: परिचर्यानुशुश्रूषा सेवा तृष्णा व्यापाश्रयः। व्यूहो नयः प्रमादश्च परिवादः परिग्रहः॥<br><br>997: संस्कारा ये च लोकेषु प्रवर्तन्ते पृथक्पृथक्। नृषु नारीषु भूतेषु द्रव्येषु शरणेषु च। ॥<br><br>998: संतापोऽप्रत्ययश्चैव व्रतानि नियमाश्च ये। आशीर्युक्तानि कर्माणि पौर्तानि विविधानि च॥<br><br>999: स्वाहाकारो नमस्कारः स्वधाकारो वषक्रिया। याजनाध्य.पने चोभे यजनाध्ययने अपि॥<br><br>1000: दानं प्रतिग्रहश्चैव प्रायश्चित्तानि मङ्गलम्। इदं मे स्यादिदं मे स्यात्स्नेहो गुणसमुद्भवः॥<br><br>1001: अभिद्रोहस्तथा माया निकृतिर्मान एव च। स्तैन्यं हिंसा जुगुप्सा च परितापः प्रजागरः॥<br><br>1002: दम्भो दर्पोऽथ रागश्च भक्तिः प्रीतिः प्रमोदनम्। द्यूतं च जनवादश्च सम्बन्धाः स्त्रीकृताश्च ये॥<br><br>1003: ये च च केचन। नृत्यवादित्रगीतानां प्रसङ्गा सर्व एते गुणा विप्रा राजसाः सम्प्रकीर्तिताः॥<br><br>1004: भूतभव्यभविष्याणां भावानां भुवि भावनाः। त्रिवर्गनिरता नित्यं धर्मोऽर्थः काम इत्यपि॥<br><br>1005: कामवृत्ताः प्रमोदन्ते सर्वकामसमृद्धिभिः। अर्वाक्स्रोतस इत्येते मनुष्या रजसा वृताः॥<br><br>1006: अस्मिँल्लोके प्रमोदन्ते जायमानाः पुनः पुनः। प्रेत्य भाविकमीहन्ते ऐहलौकिकमेव च। ददति प्रतिगृह्णन्ति तर्पयन्त्यथ जुह्वति॥<br><br>1007: रजोगुणा वो बहुधानुकीर्तिता यथावदुक्तं गुणवृत्तमेव च। नरोऽपि यो वेद गुणानिमान् सदा स राजसैः सर्वगुणर्विमुच्यते॥<br><br>1008: ब्राह्मण उवाच अतः परं प्रवक्ष्यामि तृतीयं गुणमुत्तमम्। सर्वभूतहितं लोके सतां धर्ममनिन्दितम्॥<br><br>1009: आनन्दः प्रीतिरुद्रेक: प्रकाश्यं सुखमेव च। अकार्पण्यमसंरम्भः सन्तोष: श्रद्दधानता॥<br><br>1010: क्षमा धृतिरहिंसा च समता सत्यमार्जवम्। अक्रोधश्चानसूया च शौचं दाक्ष्यं पराक्रमः॥<br><br>1011: मुधा ज्ञानं मुधा वृत्तं मुधा सेवा मुधा श्रमः। एवं यो युक्तधर्मः स्यात् सोऽमुत्रात्यन्तमश्नुते॥<br><br>1012: निर्ममो निरहङ्कारो निराशी: सर्वतः समः। अकामभूत इत्येव सतां धर्मः सनातनः॥<br><br>1013: विश्राभो हीस्तितिक्षा च त्याग शौचमतन्द्रिता। आनृशंस्यमसम्मोहो दया भूतेष्वपैशुनम्॥<br><br>1014: हर्षस्तुष्टिविस्मयश्च विनयः साधुवृत्तिता। शान्तिकी शुद्धिश्च शुभा बुद्धिर्विमोचनम्॥<br><br>1015: उपेक्षा ब्रह्मचर्ये च परित्यागश्च सर्वशः। निर्ममत्वमनाशीष्ट्वमपरिक्षतधर्मता॥<br><br>1016: मुधा दानं मुधा यज्ञो मुधाऽधीतं मुधा व्रतम्। मुधा प्रतिग्रहश्चैव मुधा धर्मो मुधा तपः॥<br><br>1017: एवंवृत्तास्तु ये केचिल्लोकेऽस्मिन् सत्त्वसंश्रयाः। ब्राह्मणा ब्रह्मयोनिस्थास्ते धीराः साधुदर्शिनः॥<br><br>1018: हित्वा सर्वाणि पापानि निःशोका ह्यथ मानवाः। दिवं प्राप्य तु ते धीराः कुर्वते वै ततस्तनूः॥<br><br>1019: ईशित्वं च वशित्वं च लघुत्वं मनसश्च ते। विकुर्वते महात्मानो देवास्त्रिदिवगा इव॥<br><br>1020: अर्ध्वस्रोतस इत्येते देवा वैकारिकाः स्मृताः। विकुर्वन्तः प्रकृत्या वै दिवं प्राप्तास्ततस्ततः॥<br><br>1021: यद् यदिच्छन्ति तत् सर्व भजन्ते विभजन्ति च। इत्येतत् सात्त्विकं वृत्तं कथितं वो द्विजर्षभाः। एतद् विज्ञाय लभते विधिवद् यद् यदिच्छति॥<br><br>1022: प्रकीर्तिताः सत्त्वगुणा विशेषतो यथावदुक्त गुणवृत्तमेव च। नरस्तु यो वेद गुणानिमान् सदा गुणान् स भुङ्क्ते न गुणैः स युज्यते। नरस्तु यो वेद गुणानिमान् सदा गुणान् स भुङ्क्ते न गुणैः स युज्यते। नैव शक्या गुणा वक्तुं पृथक्त्वेनैव सर्वशः। अविच्छिन्नानि दृश्यन्ते रजः सत्त्वं तमस्तथा॥<br><br>1023: अन्योन्यमथ रज्यन्ते ह्यन्योन्यं चार्थजीविनः। अन्योन्यमाश्रयाः सर्वे तथान्योन्यानुवर्तिनः॥<br><br>1024: यावत्सत्त्वं रजस्तावद् वर्तते नात्र संशयः। यावत्तमश्च सत्त्वं च रजस्तावदिहोच्यते॥<br><br>1025: संहत्य कुर्वते यात्रां सहिताः संघचारिणः। संघातवृत्तयो ह्येते वर्तन्ते हेत्वहेतुभिः॥<br><br>1026: उद्रेकव्यतिरिक्तानां तेषामन्योन्यवर्तिनाम्। वक्ष्यते तद् यथा न्यूनं व्यतिरिक्तं च सर्वशः॥<br><br>1027: व्यतिरिक्तं तमो यत्र तिर्यग् भावगतं भवेत्। अल्पं तत्र रजो ज्ञेयं सत्त्वमल्पतरं तथा॥<br><br>1028: उद्रिक्त च रजो यत्र मध्यस्रोतोगतं भवेत्। अल्पं तत्र तमो ज्ञेयं सत्त्वमल्पतरं तथा॥<br><br>1029: उद्रिक्तं च यदा सत्त्वमूर्ध्वस्रोतोगतं भवेत्। अल्पं तत्र तमो ज्ञेयं रजश्चाल्पतरं तथा॥<br><br>1030: सत्त्वं वैकारिकी योनिरिन्द्रियाणां प्रकाशिका। न हि सत्त्वात् परो धर्मः कश्चिदन्यो विधीयते॥<br><br>1031: ऊर्ध्व गच्छन्ति सत्त्वस्था मध्ये तिष्ठन्ति राजसाः। जघन्यगुणसंयुक्ता यान्त्यधस्तामसा जनाः॥<br><br>1032: तमः शूद्रे रजः क्षत्रे ब्राह्मणे सत्त्वमुत्तमम्। इत्येवं त्रिषु वर्णेषु विवर्तन्ते गुणास्त्रयः॥<br><br>1033: दूरादपि हि दृश्यन्ते सहिताः संघचारिणः। तमः सत्त्वं रजश्चैव पृथक्त्वे नानुशुश्रुम॥<br><br>1034: उच्यते॥<br><br>1035: दृष्ट्वा त्वादित्यमुद्यन्तं कुचराणां भयं भवेत्। अध्वगाः परितप्येयुरुष्णतो दुःखभागिनः॥<br><br>1036: आदित्यः सत्त्वमुद्रिक्तं कुचरास्तु तथा तमः। प्रकाश्यं सत्त्वमादित्यः संतापो रजसो गुणः। उपप्लवस्तु विज्ञेयस्तामसस्तस्य पर्वसु॥<br><br>1037: एवं ज्योतिष्षु सर्वेषु निवर्तन्ते गुणास्त्रयः। पर्यायेण च वर्तन्ते तत्र तत्र तथा तथा॥<br><br>1038: स्थावरेषु तु भावेषु तिर्यग्भावगतं तमः। राजसास्तु विवर्तन्ते स्नेहभावस्तु सात्त्विकः॥<br><br>1039: अहस्त्रिधा तु विज्ञेयं त्रिधा रात्रिविधीयते। मासार्धमासवर्षाणि ऋतवः संधयस्तथा॥<br><br>1040: त्रिधा दानानि दीयन्ते त्रिधा यज्ञः प्रवर्तते। त्रिधा लोकास्त्रिधा देवास्त्रिधा विद्यास्त्रिधा गतिः। । भूतं भव्यं भविष्यं च धर्मोऽर्थः काम एव च। प्राणापानावुदाश्चाप्येत एव त्रयो गुणाः॥<br><br>1041: पर्यायेण प्रवर्तन्ते तत्र तत्र तथा तथा। यत्किंचिदिह लोकेऽस्मिन् सर्वमेते त्रयो गुणाः॥<br><br>1042: त्रयो गुणाः प्रवर्तन्ते ह्यव्यक्ता नित्यमेव तु। सत्त्वं रजस्तमश्चैव गुणसर्ग: सनातनः॥<br><br>1043: तमो व्यक्तं शिवं धाम रजो योनिः सनातनः। प्रकृतिर्विकारः प्रायः प्रधानं प्रभवाप्ययौ॥<br><br>1044: अनुद्रिक्तमनूनं वाप्यकम्पमचलं ध्रुवम्। सदसच्चैव तत् सर्वमव्यक्तं त्रिगुणं स्मृतम्। ज्ञेयानि नामधेयानि नरैरध्यात्मचिन्तकैः॥<br><br>1045: अव्यक्तनामानि गुणांश्च तत्त्वतो यो वेद सर्वाणि गतीश्च केवलाः। विमुक्तदेहः प्रविभागतत्त्ववित् स मुच्यते सर्वगुणैर्निरामयः॥<br><br>1046: अव्यक्तात् पूर्वमुत्पन्नो महानात्मा महामतिः। आदिर्गुणानां सर्वेषां प्रथमः सर्ग उच्यते॥<br><br>1047: महानात्मा मतिर्विष्णुर्जिष्णुः शम्भुश्च वीर्यवान्। बुद्धिः प्रज्ञोपलब्धिश्च तथा ख्यातिधृतिः स्मृतिः॥<br><br>1048: पर्यायवाचकैः शब्दैर्महानात्मा विभाव्यते। तं जानन् ब्राह्मणो विद्वान् प्रमोहं नाधिगच्छति॥<br><br>1049: सर्वत:पाणिपादश्च सर्वतोऽक्षिशिरोमुखः। सर्वत:श्रुतिमाँल्लोके सर्वं व्याप्य स तिष्ठति॥<br><br>1050: महाप्रभावः पुरुषः सर्वस्य हृदि निश्चितः। अणिमा लघिमा प्राप्तिरीशानो ज्योतिरव्ययः॥<br><br>1051: तत्र बुद्धिविदो लोकाः सद्भावनिरताश्च ये। ध्यानिनो नित्ययोगाश्च सत्वसंधा जितेन्द्रियाः॥<br><br>1052: ज्ञानवन्तश्च ये केचिदलुब्धा जितमन्यवः। प्रसन्नमनसो धीरा निर्ममा निरहंकृताः॥<br><br>1053: विमुक्ताः सर्व एवैते महत्त्वमुपयान्त्युत। आत्मनो महतो वेद यः पुण्यां गतिमुत्तमाम्॥<br><br>1054: अहंकारात् प्रसूतानि पहाभूतानि पञ्च वै। पृथिवी वायुराकाशमायो ज्योतिश्च पञ्चमम्॥<br><br>1055: तेषु भूतानि युज्यन्ते महाभूतेषु पञ्चसु। ते शब्दस्पर्शरूपेषु रसगन्धक्रियासु च॥<br><br>1056: महाभूतविनाशान्ते प्रलये प्रत्युपस्थिते। सर्वप्राणभृतां धीरा महदुत्पद्यते भयम्॥<br><br>1057: स धीरः सर्वलोकेषु न मोहमधिगच्छति। विष्णुरेवादिसर्गेषु स्वयम्भूर्भवति प्रभुः॥<br><br>1058: एवं हि यो वेद गुहाशय प्रभु परं पुराणं पुरुष विश्वरूपम्। हिरण्मयं बुद्धिमतां परां गतिं स बुद्धिमान् बुद्धिमतीत्य तिष्ठति॥<br><br>1059: हिरण्मयं बुद्धिमतां परां गतिं स बुद्धिमान् बुद्धिमतीत्य तिष्ठति॥<br><br>1060: ब्रह्मोवाच य उत्पन्नो महान् पूर्वमहंकारः स उच्यते। अहमित्येव सम्भूतो द्वितीयः सर्ग उच्यते॥<br><br>1061: अहंकारश्च भूतादिकारिक इति स्मृतः। तेजश्चेतना धातुः प्रजासर्गः प्रजापतिः॥<br><br>1062: देवानां प्रभवो देवो मनसश्च त्रिलोककृत्। अहमित्येव तत्सर्वमभिमन्ता स उच्यते॥<br><br>1063: अध्यात्मज्ञानतृप्तानां मुनीनां भावितानाम्। स्वाध्यायक्रतुसिद्धानामेष लोकः सनातनः॥<br><br>1064: अहंकारेणाहरतो गुणानिमान् भूतादिरेवं सृजते स भूतकृत्। वैकारिकः सर्वमिदं विचेष्टते स्वतेजसा रञ्जयते जगत् तथा॥<br><br>1065: ब्रह्मोवाच अहंकारात् प्रसूतानि महाभूतानि पञ्च वै। पृथिवी वायुराकाशमापो ज्योतिश्च पञ्चमम्॥<br><br>1066: तेषु भूतानि मुह्यन्ति महाभूतेषु पञ्चसु। शब्दस्पर्शनरूपेषु रसगन्धक्रियासु च॥<br><br>1067: महाभूतविनाशान्ते प्रलये प्रत्युपस्थिते। सर्वप्राणभृतां धीरा महदभ्युद्यते भयम्॥<br><br>1068: यद् यस्माज्जायते भूतं तत्र तत् प्रविलीयते। लीयन्ते प्रतिलोमानि जायन्ते चोत्तरोत्तरम्॥<br><br>1069: ततः प्रलीने सर्वस्मिन् भूते स्थावरजङ्गमे। स्मृतिमन्तस्तदा धीरा न लीयन्ते कदाचन॥<br><br>1070: शब्दः स्पर्शस्तथा रूपं रसो गन्धश्च पञ्चमः। क्रियाः करणनित्याः स्युरनित्या मोहसंज्ञिताः॥<br><br>1071: लोभप्रजनसम्भूता निर्विशेषा ह्यकिंचनाः। मांसशोणितसंघाता अन्योन्यस्पोपजीविनः॥<br><br>1072: बहिरात्मान इत्येते दीनाः कृपणजीवनः। प्राणापानावुदानश्च समानो व्यान एव च॥<br><br>1073: अन्तरात्मनि चाप्येते नियताः पञ्च वायवः। वाड्मनोबुद्धिभिः सार्द्धमिदमष्टात्मकं जगत्॥<br><br>1074: त्वध्राणश्रोत्रचढूंषि रसना वाक् च संयताः। विशुद्धं च मनो यस्य बुद्धिश्चाव्यभिचारिणी॥<br><br>1075: अष्टौ यस्याग्नयो ह्येते न दहन्ते मनः सदा। स तद् ब्रह्म शुभं याति तस्माद् भूयो न विद्यते॥<br><br>1076: एकादश च यान्याहुरिन्द्रियाणि विशेषतः। अहंकारात् प्रसूतानि तानि वक्ष्याम्यहं द्विजाः॥<br><br>1077: श्रोत्रं त्वक्चक्षुषी जिह्वा नासिका चैव पञ्चमी। पादौ पायुरुपस्थश्च हस्तौ वाग् दशमी भवेत्॥<br><br>1078: इन्द्रियग्राम इत्येष मन एकादशं भवेत्। एतं ग्रामं जयेत् पूर्वं ततो ब्रह्म प्रकाशते॥<br><br>1079: बुद्धीन्द्रियाणि पञ्चाहुः पञ्चकर्मेन्द्रियाणि च। श्रोत्रादीन्यपि पञ्चाहुद्धियुक्तानि तत्त्वतः॥<br><br>1080: अविशेषाणि चान्यानि कर्मयुक्तानि यानि तु। उभयत्र मनो ज्ञेयं बुद्धिस्तु द्वादशी भवेत्॥<br><br>1081: इत्युक्तानीन्द्रियाण्येतान्येकादश यथाक्रमम्। मन्यन्ते कृतमित्येवं विदित्वा तानि पण्डिताः॥<br><br>1082: अतः परं प्रवक्ष्यामि सर्वं विविधमिन्द्रियम्। आकाशं प्रथमं भूतं श्रोत्रमध्यात्ममुच्यते॥<br><br>1083: अधिभूतं तथा शब्दो दिशस्तत्राधिदैवतम्। द्वितीयं मारुतो भूतं त्वगध्यात्म च विश्रुता॥<br><br>1084: स्पष्टव्यमधिभूतं च विद्युत् तत्राधिदैवतम्। तृतीयं ज्योतिरित्याहुश्चक्षुरध्यात्ममुच्यते॥<br><br>1085: अधिभूतं ततो रूपं सूर्यस्तत्राधिदैवतम्। चतुर्थमापो विज्ञेयं जिह्वा चाध्यात्ममुच्यते॥<br><br>1086: अधिभूतं रसश्चात्र सोमस्तत्राधिदैवतम्। पृथिवी पञ्चमं भूतं घ्राणश्चाध्यात्ममुच्यते॥<br><br>1087: अधिभूतं तथा गन्धो वायुस्तत्राधिदैवतम्। एषु पञ्चसु भूतेषु त्रिषु यश्च विधिः स्मृतः॥<br><br>1088: अतः परं प्रवक्ष्यामि सर्वं विविधमिन्द्रियम्। पादावध्यात्ममित्याहुर्ब्राह्मणास्तत्त्वदर्शिनः॥<br><br>1089: अधिभूतं तु गन्तव्यं विष्णुस्तत्राधिदैवतम्। अवाग्गतिरपानश्च पायुरध्यात्ममुच्यते॥<br><br>1090: अधिभूतं विसर्गश्च मित्रस्तत्राधिदैवतम्। प्रजनः सर्वभूतानामुपस्थोऽध्यात्ममुच्यते॥<br><br>1091: अधिभूतं तथा शुक्र दैवतं च प्रजापतिः। हस्तावध्यात्ममित्याहुरध्यात्मविदुषो जनाः॥<br><br>1092: अधिभूतं च कर्माणि शक्रस्तत्राधिदैवतम्। वैश्वदेवी तत: पूर्वा वागध्यात्ममिहोच्यते॥<br><br>1093: वक्तव्यमधिभूतं च बह्विस्तत्राधिदैवतम्। अध्यात्मं मन इत्याहुः पञ्चभूतात्मचारकम्॥<br><br>1094: अधिभूतं च संकल्पश्चन्द्रमाश्चाधिदैवतम्। अहंकारस्तथाध्यात्म सर्वसंसारकारकम्॥<br><br>1095: अभिमानोऽधिभूतं च रुद्रस्तत्राधिदैवतम्। अध्यात्मं बुद्धिरित्याहुः घडिन्द्रियविचारिणी॥<br><br>1096: अधिभूतं तु मन्तव्यं ब्रह्मा तत्राधिदैवतम्। त्रीणि स्थानानि भूतानां चतुर्थं नोपपद्यते॥<br><br>1097: स्थलमास्तथाऽऽकाशं जन्म चापि चतुर्विधम्। अण्डजोद्भिज्जसंस्वेदजरायुजमथापि च॥<br><br>1098: चतुर्धा जन्म इत्येतद् भूतग्रामस्य लक्ष्यते। अपराण्यथ भूतानि खेचराणि तथैव च॥<br><br>1099: अण्डजानि विजानीयात् सर्वाश्चैव सरीसृपान्। स्वदेजाः कृमयः प्रोक्ता जन्तवश्च यथाक्रमम्॥<br><br>1100: जन्म द्वितीयमित्येजज्जघन्यतरमुच्यते। भित्त्वा तु पृथिवीं यानि जायन्ते कालपर्ययात्॥<br><br>1101: उद्भिज्जानि च तान्याहुर्भूतानि द्विजसत्तमाः। द्विपादबहुपादानि तिर्यग्गतिमतीनि च॥<br><br>1102: जरायुजानि भूतानि विकृतान्यपि सत्तमाः। द्विविधा खलु विज्ञेया ब्रह्मयोनिः सनातनी॥<br><br>1103: तपः कर्म च यत्पुण्यमित्येष विदुषां नयः। विविधं कर्म विज्ञेयमिज्या दानं च तन्मखे॥<br><br>1104: जातस्याध्ययनं पुण्यमिति वृद्धानुशासनम्। एतद् यो वेत्ति विधिवद् युक्तः स स्याद् द्विजर्षभाः। । विमुक्तः सर्वपापेभ्य इति चैव निवोधता यथावदध्यात्मविधिरेष वः कीर्तितो मया॥<br><br>1105: ज्ञानमस्य हि धर्मज्ञाः प्राप्तं ज्ञानवतामिह। इन्द्रियाणीन्द्रियार्थाश्च महाभूतानि पञ्च च। सर्वाण्येतानि संधाय मनसा सम्प्रधारयेत्॥<br><br>1106: क्षीणे मनसि सर्वस्मिन् च जन्मसुखमिष्यते। ज्ञानसम्पन्नसत्त्वानां तत् सुखं विदुषां मतम्॥<br><br>1107: अतः परं प्रवक्ष्यामि सूक्ष्मभावकरीं शिवाम्। निवृत्तिं सर्वभूतेषु मृदुना दारुणेन च॥<br><br>1108: गुणागुणमनासङ्गमेकचर्यमनन्तरम्। एतद् ब्रह्ममयं वृत्तमाहुरेकपदं सुखम्॥<br><br>1109: विद्वान् कूर्म इवाङ्गानि कामान् संहत्य सर्वशः। विरजाः सर्वतो मुक्तो यो नरः स सुखी सदा॥<br><br>1110: कामानात्मनि संयम्य क्षीणतृष्णः समाहितः। सर्वभूतसुहृन्मित्रो ब्रह्मभूयाय कल्पते॥<br><br>1111: इन्द्रियाणां निरोधेन सर्वेषां विषयैषिणाम्। मुनेर्जनपदत्यागादध्यात्माग्निः समिध्यते॥<br><br>1112: यथाग्निरिन्धनैरिद्धो महाज्योतिः प्रकाशते। तथेन्द्रियनिरोधेन महानात्मा प्रकाशते॥<br><br>1113: यदा पश्यति भूतानि प्रसन्नात्माऽऽत्मनो हृदि। स्वयंज्योतिस्तदा सूक्ष्मात् सूक्ष्मं प्रन्पोत्यनुत्तमम्॥<br><br>1114: अग्नी रूपं पयः स्रोतो वायुः स्पर्शनपेव च। मही पङ्कधरं घोरमाकाशश्रवणं तथा॥<br><br>1115: रोगशोकसमाविष्टं पञ्चस्रोतःसमावृतम्। पञ्चभूतसमायुक्तं नवद्वारं द्विदैवतम्॥<br><br>1116: रजस्वलमथादृश्यं त्रिगुणं च त्रिधातुकम्। संसर्गाभिरतं मूढं शरीरमिति धारणा॥<br><br>1117: दुश्चरं सर्वलोकेऽस्मिन् सत्त्वं प्रति समाश्रितम्! एतदेव हि लोकेऽस्मिन् कालचक्र प्रवर्तते॥<br><br>1118: एतन्महार्णवं घोरमगाधं मोहसंज्ञितम्। विक्षिपेत् संक्षिपेच्चैव बोधयेत् सामरं जगत्॥<br><br>1119: कामं क्रोध भयं लोभमभिद्रोहमथानृतम्। इन्द्रियाणां निरोधेन सतस्त्यजति दुस्त्यजान्॥<br><br>1120: यस्यैते निर्जिता लोके त्रिगुणाः पञ्चधातवः। व्योमि तस्य परं स्थानमानन्त्यमथ लभ्यते॥<br><br>1121: पञ्चेन्द्रियमहाकूलां मनोवेगमहोदकाम्। नदीं मोहह्रदां तीर्खा कामक्रोधावुभौ जयेत्॥<br><br>1122: स सर्वदोषनिर्मुक्तस्ततः पश्यति तत्परम्। मनो मनसि संधाय पश्यन्नात्मानमात्मनि॥<br><br>1123: सर्ववित् सर्वभूतेषु विन्दत्यात्मानमात्मनि। एकधा बहुधा चैव विकुर्वाणस्ततस्ततः॥<br><br>1124: ध्रुवं पश्यति रूपाणि दीपाद् दीपशतं यथा। स वै विष्णुश्च वरुणोऽग्निः प्रजापतिः॥<br><br>1125: स हि धाता विधाता च स प्रभुः सर्वतोमुखः। हृदयं सर्वभूतानां महानात्मा प्रकाशते॥<br><br>1126: तं विप्रसंघाश्च सुरासुराश्च यक्षाः पिशाचाः पितरो वयांसि। रक्षोगणा भूतगणाश्च सर्वे महर्षयश्चैव सदा स्तुवन्ति॥<br><br>1127: मनुष्याणां तु राजन्यः क्षत्रियो मध्यमो गुणः। कुञ्जरो वाहनानां च सिंहचारण्यवासिनाम्॥<br><br>1128: अविः पशूनां सर्वेषामहिस्तु बिलवासिनाम्। गवां गोवृषभश्चैव स्त्रीणां पुरुष एव च॥<br><br>1129: न्यग्रोधे जम्बुवृक्षश्च पिप्पल: शाल्मलिस्तथा। शिंशपा मेषशृश्च तथा कीचकवेणवः॥<br><br>1130: एते दुमाणां राजानो लोकेऽस्मिन् नात्र संशयः। हिमवान् पारियात्रश्च सह्यो विन्ध्यस्त्रिकूटवान्॥<br><br>1131: श्वेतो नीलश्च भासश्च कोष्ठवांश्चैव पर्वतः। गुरुस्कन्धो महेन्द्रश्च माल्यवान् पर्वतस्तथा॥<br><br>1132: एते पर्वतराजानो गणानां मरुतस्तथा। सूर्यो ग्रहाणामधिपो नक्षत्राणां च चन्द्रमाः॥<br><br>1133: यमः पितॄणामधिपः सरितामथ सागरः। अम्भसां वरुणो राजा मरुतामिन्द्र उच्यते॥<br><br>1134: अर्कोऽधिपतिरुष्णानां ज्योतिषामिन्दुरुच्यते। अग्निभूतपतिर्नित्यं ब्राह्मणानां बृहस्पतिः॥<br><br>1135: ओषधीनां पतिः सोमो विष्णुर्बलवतां वरः। त्वष्टाधिराजो रूपाणां पशूनामीश्वरः शिवः॥<br><br>1136: दीक्षितानां तथा यज्ञो दैवानां मघवा तथा। दिशामुदीची विप्राणां सोमो राजा प्रतापवान्॥<br><br>1137: कुबेरः सर्वरत्नानां देवतानां पुरंदरः। एष भूताधिपः सर्गः प्रजानां च प्रजापतिः॥<br><br>1138: सर्वेषामेव भूतानामहं ब्रह्ममयो महान्। भूतं परतरं मत्तो विष्णोर्वाऽपि न विद्यते॥<br><br>1139: राजाधिराजः सर्वेषां विष्णुर्ब्रह्ममयो महान्। ईश्वरत्वं विजानीध्वं कर्तारमकृतं हरिम्॥<br><br>1140: नरकिन्नरयक्षाणां गन्धर्वोरगरक्षसाम्। देवदानवनागानां सर्वेषामीश्वरो हि सः॥<br><br>1141: भगदेवानुयातानां सर्वासा वामलोचना। माहेश्वरी महादेवी प्रोच्यते पार्वती हि सा॥<br><br>1142: उमां देवीं विजानीध्वं नारीणामुत्तमां शुभाम्। रतीनां वसुमत्यस्तु स्त्रीणामप्सरसस्तथा॥<br><br>1143: राजानो ब्राह्मणा धर्मसेतवः। तस्माद् राजा द्विजातीनां प्रयतेत स्म रक्षणे॥<br><br>1144: धर्मकामाश्च राज्ञां हि विषये येषामवसीदन्ति साधवः। हीनास्ते स्वगुणैः सर्वैः प्रेत्य चोन्मार्गगामिनः॥<br><br>1145: राज्ञां हि विषये येषां साधवः परिरक्षिताः। तेऽस्मिँल्लोके प्रमोदन्ते सुखं प्रेत्य च भुञ्जते॥<br><br>1146: प्राप्नुवन्ति महात्मान इति वित्त द्विजर्षभाः। अत ऊर्ध्वं प्रवक्ष्यामि नियतं धर्मलक्षणम्॥<br><br>1147: अहिंसा परमो धर्मो हिंसा चाधर्मलक्षणा। प्रकाशलक्षणा देवा मनुष्याः कर्मलक्षणाः॥<br><br>1148: शब्दलक्षणमाकाशं वायुस्तु स्पर्शलक्षणः। ज्योतिषां लक्षणं रूपमापश्च रसलक्षणाः॥<br><br>1149: धारिणी सर्वभूतानां पृथिवी गन्धलक्षणा। स्वरव्यञ्जनसंस्कारा भारती शब्दलक्षणा॥<br><br>1150: मनसो लक्षणं चिन्ता चिन्तोक्ता बुद्धिलक्षणा। मनसा चिन्तितानर्थान् बुद्ध्या चेह व्यवस्यति॥<br><br>1151: बुद्धिर्हि व्यवसायेन लक्ष्यते नात्र संशयः। लक्षणं मनसो ध्यानमव्यक्तं साधुलक्षणम्॥<br><br>1152: प्रवृत्तिलक्षणो योगो ज्ञानं संन्यासलक्षणम्। तस्माज्ज्ञानं पुरस्कृत्य संन्यसेदिह बुद्धिमान्॥<br><br>1153: संन्यासी ज्ञानसंयुक्तः प्राप्नोति परमां गतिम्। अतीतो द्वन्द्वमभ्येति तमोमृत्युजरातिगः॥<br><br>1154: धर्मलक्षणसंयुक्तमुक्तं वो विधिवन्मया। गुणानां ग्रहणं सम्यग् वक्ष्याम्यहमतः परम्॥<br><br>1155: पार्थिवो यस्तु गन्धो वै घ्राणेन हि स गृह्यते। घ्राणस्थश्च तथा वायुर्गन्धज्ञाने विधीयते॥<br><br>1156: अपां धातू रसो नित्यं जिह्वया स तु गृह्यते। जिह्वास्थश्च तथा सोमो रसज्ञाने विधीयते॥<br><br>1157: ज्योतिषश्च गुणो रूपं चक्षुषा तच्च गृह्यते। चक्षुःस्थश्च सदाऽऽदित्यो रूपज्ञाने विधीयते। । वायव्यस्तु सदा स्पर्शस्त्वचा प्रज्ञायते च सः। त्वक्स्थश्चैव सदा वायुः स्पर्शने स विधीयते॥<br><br>1158: आकाशस्य गुणो ह्येष श्रोत्रेण च स गृह्यते। श्रोत्रस्थाश्च दिशः सर्वाः शब्दज्ञाने प्रकीर्तिताः॥<br><br>1159: मनसश्च गुणश्चिन्ता प्रज्ञया स तु गृह्यते। हृदिस्थश्चेतनो धातुर्मनोज्ञाने विधीयते॥<br><br>1160: बुद्धिरध्यवसायेन ज्ञानेन च महांस्तथा। निश्चित्य ग्रहणाद् व्यक्तमव्यक्तं नात्र संशयः॥<br><br>1161: अलिग्रहणो नित्यः क्षेत्रज्ञे निर्गुणात्मकः। तस्मादलिङ्गः क्षेत्रज्ञः केवलं ज्ञानलक्षणः॥<br><br>1162: अव्यक्तं क्षेत्रमुद्दिष्टं गुणानां प्रभवाप्ययम्। सदा पश्याम्यहं लीनो विजानामि शृणोमि च॥<br><br>1163: पुरुषस्तद् विजानीते तस्मात् क्षेत्रज्ञ उच्यते। गुणवृत्तं तथा वृत्तं क्षेत्रज्ञः परिपश्यति॥<br><br>1164: आदिमध्यावसानान्तं सृज्यमानमचेतनम्। न गुणा विदुरात्मानं सृज्यमानाः पुनः पुनः॥<br><br>1165: न सत्यं विन्दते कश्चित् क्षेत्रज्ञस्त्वेव विन्दति। गुणानां गुणभूतानां यत् परं परमं महत्॥<br><br>1166: तस्माद् गुणांश्च सत्त्वं च परित्यज्येह धर्मवित्। क्षीणदोषो गुणातीतः क्षेत्रमं प्रविशत्यथ॥<br><br>1167: निर्द्वन्द्वो निमस्कारो नि:स्वाहाकार एव च। अचलश्चानिकेतश्च क्षेत्रज्ञः स परो विभुः॥<br><br>1168: यदादिमध्यपर्यन्तं ग्रहणोपायमेव च। नामलक्षणसंयुक्तं सर्वं वक्ष्यामि तत्त्वतः॥<br><br>1169: अहः पूर्वं ततो रात्रिर्मासाः शुक्लादयः स्मृताः। श्रवणादीनि ऋक्षाणि ऋतवः शिशिरादयः॥<br><br>1170: भूमिरादिस्तु गन्धानां रसानामाप एव च। रूपाणां ज्योतिरादित्यः स्पर्शानां वायुरुच्यते॥<br><br>1171: शब्दस्यादिस्तथाऽऽकाशमेष भूतकृतो गुणः। अतः परं प्रवक्ष्यामि भूतानामादिमुत्तमम्॥<br><br>1172: आदित्यो ज्योतिषामादिरग्निर्भूतादिरुच्यते। सावित्री सर्वविद्यानां देवतानां प्रजापतिः॥<br><br>1173: ओङ्कारः सर्ववेदानां वचसां प्राण एव च। यदस्मिन् नियतं लोके सर्वं सावित्रिरुच्यते॥<br><br>1174: गायत्री च्छन्दसामादिः प्रजानां सर्ग उच्यते। गावश्चतुष्पदामादिर्मनुष्याणां द्विजातयः॥<br><br>1175: श्येनः पतत्रिणामादिर्यज्ञानां हुतमुत्तमम्। सरीसृपाणां सर्वेषां ज्येष्ठः सर्पो द्विजोत्तमाः॥<br><br>1176: कृतमादिर्युगानां च सर्वेषां नात्र संशयः। हिरण्यं सर्वरत्नामोषधीनां यवास्तथा॥<br><br>1177: सर्वेषां भक्ष्यभोज्यानामन्नं परममुच्यते। द्रवाणां चैव सर्वेषां पेयानामाप उत्तमाः॥<br><br>1178: स्थावराणां तु भूतानां सर्वेषामविशेषतः। ब्रह्मक्षेत्रं सदा पुण्यं प्लक्षः प्रथमतः स्मृतः॥<br><br>1179: अहं प्रजापतीनां च सर्वेषां नात्र संशयः। मम विष्णुरचिन्त्यात्मा स्वयम्भूरिति स स्मृतः॥<br><br>1180: पर्वतानां महामेरुः सर्वेषामग्रजः स्मृतः। दिशां च प्रदिशां चोर्ध्वं दिक्पूर्वा प्रथमा तथा॥<br><br>1181: तथा त्रिपथगा गङ्गा नदीनामग्रजा स्मृता। तथा सरोदपानानां सर्वेषां सागरोऽग्रजः॥<br><br>1182: देवदानवभूतानां पिशाचोरगरक्षसाम्। नरकिन्नरयक्षाणां सर्वेषामीश्वरः प्रभुः॥<br><br>1183: आदिर्विश्वस्य जगतो विष्णुर्ब्रह्ममयो महान्। भूतं परतरं यस्मात् त्रैलोक्ये नेह विद्यते॥<br><br>1184: आश्रमाणां च सर्वेषां गार्हस्थ्यं नात्र संशयः। लोकानामादिरव्यक्तं सर्वस्यान्तस्तदेव च॥<br><br>1185: अहान्यस्तमयान्तानि उदयान्ता च शर्वरी। सुखस्यान्तं सदा दुःखं दुःखस्यान्तं सदा सुखम्॥<br><br>1186: सर्वं क्षयान्ता निचयाः पतनान्ताः समुच्छ्रयाः। संयोगाश्च वियोगान्ता मरणान्तं च जीवितम्॥<br><br>1187: सर्वं कृतं विनाशान्तं जातस्य मरणं ध्रुवम्। अशाश्वतं हि लोकेऽस्मिन् सदा स्थावरजङ्गमम्॥<br><br>1188: इष्टं दत्तं तपोऽधीतं व्रतानि नियमाश्च ये। सर्वमेतद् विनाशान्तं ज्ञानस्यान्तो न विद्यते॥<br><br>1189: तस्माज्ज्ञानेन शुद्धेन प्रशान्तात्मा जितेन्द्रियः। निर्ममो निरहङ्कारो मुच्यते सर्वपाप्मभिः॥<br><br>1190: बुद्धिसारं मनःस्तम्भमिन्द्रियग्रामबन्धनम्। महाभूतपरिस्कन्धं निवेशपरिवेशनम्॥<br><br>1191: जराशोकसमाविष्टं व्याधिव्यसनसम्भवम्। देशकालविचारीदं श्रमव्यायामनिःस्वनम्॥<br><br>1192: अहोरात्रपरिक्षेपं शीतोष्णपरिमण्डलम्। सुखदुःखान्तसंश्लेषं क्षुत्पिपासावकीलकम्॥<br><br>1193: छायातपविलेखं च निमेषोन्मेषविह्वलम्। घोरमोहजलाकीर्णं वर्तमानमचेतनम्॥<br><br>1194: मासार्धमासगणितं विषमं लोकसंचरम्। तमोनियमपङ्कं च रजोवेगप्रवर्तकम्॥<br><br>1195: महाहंकारदीप्तं च गुणसंजातवर्तनम्। अरतिग्रहणानीकं शोकसंहारवर्तनम्॥<br><br>1196: क्रियाकारणसंयुक्तं रागविस्तारमायतम्। लोभेप्सापरिविक्षोभं विचित्राज्ञानसम्भवम्॥<br><br>1197: भयमोहपरीवारं भूतसम्मोहकारकम्। आनन्दप्रीतिचारं च कामक्रोधपरिग्रहम्॥<br><br>1198: महदादिविशेषान्तमसक्तं प्रभवाव्ययम्। मनोजवं मनःकान्तं कालचक्र प्रवर्तते॥<br><br>1199: एतद् द्वन्द्वसमायुक्तं कालचक्रमचेतनम्। विसृजेत् संक्षिपेच्चापि बोधयेत् सामरं जगत्॥<br><br>1200: कालचक्रप्रवत्तिं च निवृत्तिं चैव तत्त्वतः। यस्तु वेद नरो नित्यं न स भूतेषु मुह्यति॥<br><br>1201: विमुक्तः सर्वसंस्कारैः सर्वद्वन्द्वविवर्जितः। विमुक्तः सर्वपापेभ्यः प्राप्नोति परमां गतिम्॥<br><br>1202: गृहस्थो ब्रह्मचारी च वानप्रस्थोऽथ भिक्षुकः। चत्वार आश्रमाः प्रोक्ताः सर्वे गार्हस्थ्यमूलकाः॥<br><br>1203: यः कश्चिदिह लोकेऽस्मिन्नागमः परिकीर्तितः। तस्यान्तगमनं श्रेयः कीर्तिरेषा सनातनी॥<br><br>1204: संस्कारैः संस्कृतः पूर्वं यथावच्चरितव्रतः। जातौ गुणविशिष्टायां समावर्तेत तत्त्ववित्॥<br><br>1205: स्वदारनिरतो नित्यं शिष्टाचारो जितेन्द्रियः। पञ्चभिश्च महायज्ञैः श्रद्दधानो यजेदिह॥<br><br>1206: देवतातिथिशिष्टाशी निरतो वेदकर्मसु। इज्याप्रदानयुक्तश्च यथाशक्ति यथासुखम्॥<br><br>1207: न पाणिपादचपलो न नेत्रचपलो मुनिः। न च वागङ्गचपल इति शिष्टस्य गोचरः॥<br><br>1208: नित्यं यज्ञोपवीती स्याच्छुक्लवासाः शुचिव्रतः। नियतो यमदानाभ्यां सदा शिष्टैश्च संविशेत्॥<br><br>1209: जितशिश्नोदरो मैत्रः शिष्टाचारसमन्वितः। वैणवीं धारयेद् यष्टिं सोदकं च कमण्डलुम्॥<br><br>1210: अधीत्याध्यापनं कुर्यात् तथा यजनयाजने। दानं प्रतिग्रहं वापि षड्गुणां वृत्तिमाचरेत्॥<br><br>1211: त्रीणि कर्माणि जानीत ब्राह्मणानां तु जीविका। याजनाध्यापने चोभे शुद्धाच्चापि प्रतिग्रहः॥<br><br>1212: अथ शेषाणि चान्यानि त्रीणि कर्माणि यानि तु। दानमध्ययनं यज्ञो धर्मयुक्तानि तानि तु॥<br><br>1213: तेष्वप्रमादं कुर्वीत त्रिषु कर्मसु धर्मवित्। दान्तो मैत्रः क्षमायुक्तः सर्वभूतसमो मुनिः॥<br><br>1214: सर्वमेतद् यथाशक्ति विप्रो निर्वर्तयशुचिः। एवं युक्तो जयेत् स्वर्ग गृहस्थः संशितव्रतः॥<br><br>1215: एवमेतेन मार्गेण पूर्वोक्तेन यथाविधि। अधीतवान् यथाशक्ति तथैव ब्रह्मचर्यवान्॥<br><br>1216: स्वधर्मनिरतो विद्वान् सर्वेन्द्रिययतो मुनिः। गुरोः प्रियहिते युक्तः सत्यधर्मपरः शुचिः॥<br><br>1217: गुरुणा समनुज्ञातो भुञ्जीतान्नमकुत्सयन्। हविष्यभैक्ष्यभुक् चापि स्थानासनविहारवान्॥<br><br>1218: द्विकालमग्निं जुह्वानः शुचिर्भूत्वा समाहितः। धारयीत सदा दण्डं बैल्वं पालाशमेव वा॥<br><br>1219: क्षौमं कार्पासिकं चापि मृगाजिनमथापि वा। सर्वं काषायरक्तं वा वासो वापि द्विजस्य ह॥<br><br>1220: मेखला च भवेन्मौजी जटी नित्योदकस्तथा। यज्ञोपवीती स्वाध्यायी अलुब्धो नियतव्रतः॥<br><br>1221: पूताभिश्च तथैवाद्भिः सदा दैवततर्पणम्। भावेन नियतः कुर्वन् ब्रह्मचारी प्रशस्यते॥<br><br>1222: एवं युक्तो जयेल्लोकान् वानप्रस्थो जितेन्द्रियः। न संसरति जातीषु परमं स्थानमाश्रितः॥<br><br>1223: संस्कृत: सर्वसंस्कारैस्तथैव ब्रह्मचर्यवान्। ग्रामान्निष्क्रम्य चारण्ये मुनिः प्रव्रजितो वसेत्॥<br><br>1224: चर्मवल्कलसंवासी सायं प्रातरुपस्पृशेत्। अरण्यगोचरो नित्यं न ग्रामं प्रविशेत् पुनः॥<br><br>1225: अर्चयन्नतिथीन् काले दद्याच्चापि प्रतिश्रयम्। फलपत्रावरैर्मूलैः श्यामाकेन च वर्तयन्॥<br><br>1226: प्रवृत्तमुदकं वायुं सर्वं वानेयमाश्रयेत्। प्राश्चीयादानुपूर्वेण यथादीक्षमतन्द्रितः॥<br><br>1227: समूलफलभिक्षाभिरर्चेदतिथिमागतम्। यद्भक्ष्यं स्यात्ततो दद्याद्भिक्षां नित्यमतन्द्रितः॥<br><br>1228: देवतातिथिपूर्वं च सदा प्राश्नीत वाग्यतः। अस्पर्धितमनाश्चैव लघ्वाशी देवताश्रयः॥<br><br>1229: दान्तो मैत्रः क्षमायुक्तः केशाश्मश्रु च धारयन्। जुह्वन् स्वाध्यायशीलश्च सत्यधर्मपरायणः॥<br><br>1230: शुचिदेहः सदा दक्षो वननित्यः समाहितः। एवं युक्तो जयेत् स्वर्ग वानप्रस्थो जितेन्द्रियः॥<br><br>1231: गृहस्थो ब्रह्मचारी च वानप्रस्थोऽथ वा पुनः। च इच्छेन्मोक्षमास्थातुमुत्तमा वृत्तिमाश्रयेत्॥<br><br>1232: अभयं सर्वभूतेभ्यो दत्त्वा नैष्कर्म्यमाचरेत्। सर्वभूतसुखो मैत्र: सर्वेन्द्रिययतो मुनिः॥<br><br>1233: अयाचितमसंक्लृप्तमुपपन्नं यदृच्छया। कृत्वा प्राढे चरेद् भैक्ष्यं विधूमे भुक्तवज्जने॥<br><br>1234: वृत्ते शरावसम्पाते भक्ष्यं लिप्सेत मोक्षवित्। लाभेन च न हृष्येत नालाभे विमना भवेत्। न चातिभिक्षां भिक्षेत केवलं प्राणयात्रिकः॥<br><br>1235: यात्रार्थी कालपाकाङ्क्षश्चरेद् भैक्ष्यं समाहितः। लाभं साधारणं नेच्छेन्न भुञ्जीताभिपूजितः॥<br><br>1236: अभिपूजितलाभाद्धि विजुगुप्सेत भिक्षुकः। भुक्तान्यन्नानि तिक्तानि कषायकटुकानि च॥<br><br>1237: नास्वादयीत भुञ्जानो रसांश्च मधुरांस्तथा। यात्रामात्रं च भुञ्जीत केवलं प्राणधारणम्॥<br><br>1238: असंरोधेन भूतानां वृत्तिं लिप्सेत मोक्षवित्। न चान्यमन्नं लिप्सेत भिक्षमाणः कथंचन॥<br><br>1239: न संनिकाशयेद् धर्म विविक्ते चारजाश्चरेत्। शून्यागारमरण्यं वा वृक्षमूलं नदी तथा॥<br><br>1240: प्रतिश्रयार्थ सेवेत पार्वती वा पुनर्गुहाम्। ग्रामैकरात्रिको ग्रीष्मे वर्षास्वेकत्र वा वसेत्॥<br><br>1241: अध्वा सूर्येण निर्दिष्टः कीटवच्च चरेन्महीम्। दयार्थं चैव भूतानां समीक्ष्य पृथिवीं चरेत्॥<br><br>1242: संचयांश्च न कुर्वीत स्नेहवासं च वर्जयेत्। पूताभिरद्भिर्नित्यं वै कार्यं कुर्वीत मोक्षवित्॥<br><br>1243: उपस्पृशेदुद्भूताभिरद्धिश्च पुरुषः सदा। अहिंसा ब्रह्मचर्यं च सत्यमार्जवमेव च॥<br><br>1244: अक्रोधश्चानसूया च दमो नित्यमपैशुनम्। अष्टस्वेतेषु युक्तः स्याद् व्रतेषु नियतेन्द्रियः॥<br><br>1245: अपापमशठं वृत्तमजिह्यं नित्यमाचरेत्। जोषयेत सदा भोज्यं ग्रासमागतमस्पृहः॥<br><br>1246: यात्रामात्रं च भुञ्जीत केवलं प्राणयात्रिकम्। धर्मलब्धमथाश्नीयान्न काममनुवर्तयेत्॥<br><br>1247: ग्रासादाच्छादनादन्यन्न गृह्णीयात् कथंचन। यावदाहारयेत् तावत् प्रतिगृह्णीत नाधिकम्॥<br><br>1248: परेभ्यो न प्रतिग्राह्यं न च देयं कदाचन। दैन्यभावाच्च भूतानां संविभज्य सदा बुधः॥<br><br>1249: नाददीत परस्वानि न गृह्णीयादयाचितः। न किंचिद्विविषयं भुक्त्वा स्पृहयेत्तस्य वै पुनः॥<br><br>1250: मृदमापस्तथान्नानि पत्रपुष्पफलानि च। असंवृतानि गृह्णीयात् प्रवृत्तानि च कार्यवान्॥<br><br>1251: न शिल्पजीविकां जीवेद्धिरण्यं नोत कामयेत्। न द्वेष्टा नोपदेष्टा च भवेच्च निरुपस्कृतः॥<br><br>1252: श्रद्धापूतानि भुञ्जीत निमित्तानि च वर्जयेत्। सुधावृत्तिरसक्तश्च सर्वभूतैरसंविदम्॥<br><br>1253: आशीर्युक्तानि सर्वाणि हिंसायुक्तानि यानि च। लोकसंग्रहधर्मं च नैव कुर्यान्न कारयेत्॥<br><br>1254: सर्वभावानतिक्रम्य लघुमात्रः परिव्रजेत्। समः सर्वेषु भूतेषु स्थावरेषु चरेषु च॥<br><br>1255: परं नोद्वजयेत् काचिन्न च कस्यचिदुद्विजेत्। विश्वास्यः सर्वभूतानामग्र्यो मोक्षविदुच्यते॥<br><br>1256: अनागतं च न ध्यायेन्नातीतमनुचिन्तयेत्। वर्तमानमुपेक्षेत कालाकाक्षी समाहितः॥<br><br>1257: न चक्षुषा न मनसा न वाचा दूषयेत् क्वचित्। न प्रत्यक्षं परोक्षं वा किंचिद् दुष्टं समाचरेत्॥<br><br>1258: इन्द्रियाण्युपसंहृत्य कूर्मोऽङ्गानीव सर्वशः। क्षीणेन्द्रियमनोबुद्धिर्निरीहः सर्वतत्त्ववित्॥<br><br>1259: निर्द्वन्द्वो निर्नमस्कारो निःस्वाहाकार एव च। निर्ममो निरहङ्कारो निर्योगक्षेम आत्मवान्॥<br><br>1260: निराशीर्निर्गुणः शान्तो निरासक्तो निराश्रयः। आत्मसङ्गी च तत्त्वज्ञो मुच्यते नात्र संशयः॥<br><br>1261: अपादपाणिपृष्ठं तदशिरस्कमनूदरम्। प्रहीणगुणकर्माणं केवलं विमलं स्थिरम्॥<br><br>1262: अगन्धमरसस्पर्शमरूपाशब्दमेव च। अनुगम्यमनासक्तममांसमपि चैव यत्॥<br><br>1263: निश्चिन्तमव्ययं दिव्यं गृहस्थमपि सर्वदा। सर्वभूतस्थमात्मानं ये पश्यन्ति न ते मृताः॥<br><br>1264: न तत्र क्रमते बुद्धिर्नेन्द्रियाणि न देवताः। वेदा यज्ञाच लोकाश्च न तपो न व्रतानि च। ॥<br><br>1265: यत्र ज्ञानवतां प्राप्तिरलिङ्गग्रहणा स्मृता। तस्मादलिधर्मज्ञो धर्मतत्त्वमुपाचरेत्॥<br><br>1266: गूढधर्माश्रितो विद्वान् विज्ञानचरितं चरेत्। अमूढो मूढरूपेण चरेद् धर्ममदूषयन्॥<br><br>1267: यथैनमवमन्येरन् परे सततमेव हि। यथावृत्तश्चरेच्छान्तः सतां धर्मानकुत्सयन्॥<br><br>1268: य एवं वृत्तसम्पन्नः स मुनिः श्रेष्ठ उच्यते। इन्द्रियाणीन्द्रियार्थांश्च महाभूतानि पञ्च च॥<br><br>1269: मनो बुद्धिरहंकारमव्यक्तं पुरुषं तथा। एतत् सर्वं प्रसंख्याय यथावत् तत्त्वनिश्चयात्॥<br><br>1270: ततः स्वर्गमवाप्नोति विमुक्तः सर्वबन्धनैः। एतावदन्तवेलायां परिसंख्याय तत्त्ववित्॥<br><br>1271: ध्यायेदेकान्तमास्थाय मुच्यतेऽथ निराश्रयः। निर्मुक्तः सर्वसङ्गेभ्यो वायुराकाशगो यथा॥<br><br>1272: क्षीणकेशो निरातङ्गस्तथेदं प्राप्नुयात् परम्॥<br><br>1273: ब्रह्मोवाच संन्यासं तप इत्याहुवृद्धा निश्चितवादिनः। ब्राह्मणा ब्रह्मयोनिस्था ज्ञानं ब्रह्म परं विदुः॥<br><br>1274: अतिदूरात्मकं ब्रह्म वेदविद्याव्यपाश्रयम्। निर्द्वन्द्व निर्गुणं नित्यमचिन्त्यगुणमुत्तमम्॥<br><br>1275: ज्ञानेन तपसा चैव धीराः पश्यन्ति तत् परम्। निर्णिक्तमनसः पूता व्युत्क्रान्तरजसोऽमला:॥<br><br>1276: तपसा क्षेममध्वानं गच्छन्ति परमेश्वरम्। संन्यासनिरता नित्यं ये च ब्रह्मविदो जनाः॥<br><br>1277: तपः प्रदीप इत्याहुराचारो धर्मसाधकः। ज्ञानं वै परमं विद्यात् संन्यासं नृप उत्तमम्॥<br><br>1278: यस्तु वेद निराधारं ज्ञानं नत्त्वविनिश्चयात्। सर्वभूनस्थमात्मानं स सर्वगतिरिष्यते॥<br><br>1279: यो विद्वान् सहवासं च विवासं चैव पश्यति। तथैवैकत्वनानात्वे स दुःखात् प्रतिमुच्यते॥<br><br>1280: यो न कामयते किंचिन्न किंचिदवमन्यते। इहलोकस्थ एवैष ब्रह्मभूयाय कल्पते॥<br><br>1281: प्रधानगुणतत्त्वज्ञः सर्वभूतप्रधानवित्। निर्ममो निरहङ्कारो मुच्यते नात्र संशयः॥<br><br>1282: निर्द्वन्द्वो निर्नमस्कारो नि:स्वधाकार एव च। निर्गुणं नित्यमद्वन्द्वं प्रशमेनैव गच्छति॥<br><br>1283: हित्वा गुणमयं सर्वं कर्म जन्तुः शुभाशुभम्। उभे सत्यानृते हित्वा मुच्यते नात्र संशयः॥<br><br>1284: अव्यक्तयोनिप्रभवो बुद्धिस्कन्धमयो महान्। महाहंकारविटप इन्द्रियाङ्करकोटरः॥<br><br>1285: महाभूतविशालश्च विशेषयति शाखिनः। सदापत्रः सदापुष्पः शुभाशुभफलोदयः॥<br><br>1286: आजीव्यः सर्वभूतानां ब्रह्मवृक्षः सनातनः। एनं छित्त्वा च भित्त्वा च तत्त्वज्ञानासिना बुधः॥<br><br>1287: हित्वा सङ्गमयान् पाशान् मृत्युजन्मजरोदयान्। निर्ममो निरहङ्कारो मुच्यते नात्र संशयः॥<br><br>1288: द्वाविमौ पक्षिणौ नित्यौ संक्षेपौ चाप्यचेतनी। एताभ्यां तु परो योऽयश्चेतनावान् स उच्यते॥<br><br>1289: अचेतनः सत्त्वसंख्याविमुक्तः सत्त्वात् परं चेतयतेऽन्तरात्मा। र्गुणातिगो मुच्यते सर्वपापैः॥<br><br>1290: केचिद् ब्रह्ममयं वृक्षं केचिद् ब्रह्मवनं महत्। केचित्तु ब्रह्म चाव्यक्त केचित् परमनामयम्। मन्यन्ते सर्वमप्येतदव्यक्तप्रभवाव्ययम्॥<br><br>1291: उच्छ्वासमात्रमपि चेद् योऽन्तकाले समो भवेत्। आत्मानमुपसङ्गम्य सोऽमृतत्वाय कल्पते॥<br><br>1292: निमेषमात्रमपि चेत् संयम्यात्मानमात्मनि। गच्छत्यात्मप्रसादेन विदुषां प्राप्तिमव्ययाम्॥<br><br>1293: प्राणायामैरथ प्राणान् संयम्य स पुनः पुनः। दशद्वादशभिर्वापि चतुर्विंशात् परं ततः॥<br><br>1294: एवं पूर्वं प्रसन्नात्मा लभते यद् यदिच्छति। अव्यक्तात् सत्त्वमुद्रिक्तममृतत्वाय कल्पते॥<br><br>1295: सत्त्वात् परतरं नान्यत् प्रशंसन्तीह तद्विदः। अनुमानाद् विजानीमः पुरुषं सत्त्वसंश्रयम्। न शक्यमन्यथा गन्तुं पुरुषं द्विजसत्तमाः॥<br><br>1296: क्षमा धृतिरहिंसा च समता सत्यमार्जवम्। ज्ञानं त्यागोऽथ संन्यासः सात्त्विकं वृत्तमिष्यते॥<br><br>1297: एतेनैवानुमानेन मन्यन्ते वै मनीषिणः। सत्त्वं च पुरुषश्चैव तत्र नास्ति विचारणा॥<br><br>1298: आहुरेके च विद्वांसो ये ज्ञानपरिनिष्ठिताः। क्षेत्रज्ञसत्त्वयोरैक्यमित्येतन्नोपपद्यते॥<br><br>1299: पृथग्भूतं ततः सत्त्वमित्येतदविचारितम्। पृथग्भावश्च विज्ञेयः सहजश्चापि तत्त्वतः॥<br><br>1300: तथैवैकत्वनानात्वमिष्यते विदुषां नयः। मशकोदुम्बरे चैक्यं पृथक्त्वमपि दृश्यते॥<br><br>1301: मत्स्यो यथान्यः स्यादप्सु सम्प्रयोगस्तथा तयोः। सम्बन्धस्तोयबिन्दूनां पण कोकनदस्य च॥<br><br>1302: गुरुरुवाच इत्युक्तवन्तस्ते विप्रास्तदा लोकपितामहम्। पुनः संशयमापना: पप्रच्छुर्मुनिसत्तमाः॥<br><br>1303: गुरुरुवाच इत्युक्तवन्तस्ते विप्रास्तदा लोकपितामहम्। पुनः संशयमापना: पप्रच्छुर्मुनिसत्तमाः॥<br><br>1304: ऋषय ऊचुः को वा स्विदिह धर्माणामनुष्ठेयतमो मतः। व्याहतामिव पश्यामो धर्मस्य विविधां गतिम्॥<br><br>1305: ऊर्ध्वं देहाद् वदन्त्येके नैतदस्तीति चापरे। केचित् संशयितं सर्वं नि:संशयमथापरे॥<br><br>1306: अनित्यं नित्यमित्येके नास्त्यस्तीत्यपि चापरे। एकरूपं द्विधेत्येके व्यामिश्रमिति चापरे॥<br><br>1307: मन्यन्ते ब्राह्मणा एव ब्रह्मज्ञास्तत्त्वदर्शिनः। एकमेके पृथक् चान्ये बहुत्वमिति चापरे॥<br><br>1308: देशकालावुभौ केचिन्नैतदस्तीति चापरे। जटाजिनधराश्चान्ये मुण्डा केचिदसंवृताः॥<br><br>1309: अस्नानं केचिदिच्छन्ति स्नानमप्यपरे जनाः। मन्यन्ते ब्राह्मणा देवा ब्रह्मज्ञास्तत्त्वदर्शिनः॥<br><br>1310: आहारं केचिदिच्छन्ति केचिच्चानशने रताः। कर्म केचित् प्रशंसन्ति प्रशान्तिं चापरे जनाः॥<br><br>1311: केचिन्मोक्षं प्रशंसन्ति केचिद् भोगान् पृथग्विधान्। धनानि केचिदिच्छन्ति निर्धनत्वमथापरे। उपास्यसाधनं साधनं त्वेके नैतदस्तीति चापरे॥<br><br>1312: अहिंसानिरताश्चान्ये केचिद्धिंसापरायणाः। पुण्येन यशसा चान्ये नैतदस्तीति चापरे॥<br><br>1313: सद्भावनिरताश्चान्ये केचित् संशयिते स्थिताः। दुःखादन्ये सुखादन्ये ध्यानमित्यपरे जनाः॥<br><br>1314: यज्ञमित्यपरे विप्राः प्रदानमिति चापरे। तपस्त्वन्ये प्रशंसन्ति स्वाध्यायमपरे जनाः॥<br><br>1315: एवं व्युत्थापिते धर्मे ज्ञानं संन्यासमित्येके स्वभावं भूतचिन्तकाः। सर्वमेके प्रशंसन्ति न सर्वमिति चापरे। ॥<br><br>1316: बहुधा विप्रबोधिते। निश्चयं नाधिगच्छामः सम्मूढाः सुरसत्तम॥<br><br>1317: इदं श्रेय इदं श्रेय इत्येवं व्युस्थितो जनः। यो हि यस्मिन् रतो धर्मे स तं पूजयते सदा॥<br><br>1318: तेन नोऽविहिता प्रज्ञा मनश्च बहुलीकृतम्। एतदाख्यातमिच्छामः श्रेयः किमिति सत्तम॥<br><br>1319: अतः परं तु यद् गुह्यं तद् भवान् वक्तुमर्हति। सत्त्वक्षेत्रज्ञयोश्चापि सम्बन्धः केन हेतुना॥<br><br>1320: एवमुक्तः स तैर्विप्रैर्भगवाँलोकभावनः। तेभ्यः शशंस धर्मात्मा याथातथ्येन बुद्धिमान्॥<br><br>1321: ब्रह्मोवाच हन्त वः संप्रवक्ष्यामि यन्मां पृच्छथ सत्तमाः। गुरुणा शिष्यमासाद्य यदुक्तं तन्निबोधत॥<br><br>1322: समस्तमिह तच्छ्रुत्वा सम्यगेवावधार्यताम्। अहिंसा सर्वभूतानामेतत् कृत्यतमं मतम्॥<br><br>1323: एतत् पदमनुद्विग्नं वरिष्ठं धर्मलक्षणम्। ज्ञानं निःश्रेय इत्याहुवृद्धा निश्चितदर्शिनः॥<br><br>1324: तस्माज्ज्ञानेन शुद्धेन मुच्यते सर्वकिल्बिषैः। हिंसापराश्च ये केचिद् ये च नास्तिकवृत्तयः। लोभमोहसमायुक्तास्ते वै निरयगामिनः॥<br><br>1325: आशीर्युक्तानि कर्माणि कुर्वते ये त्वतन्द्रिताः। तेऽस्मिल्लोके प्रमोदन्ते जायमानाः पुनः पुनः॥<br><br>1326: कुर्वते ये तु कर्माणि श्रद्दधाना विपश्चितः। अनाशीर्योगसंयुक्तास्ते धीराः साघुदर्शिनः॥<br><br>1327: अतः परं प्रवक्ष्यामि सत्त्वक्षेत्रज्ञयोर्यथा। संयोगो विप्रयोगश्च तन्निबोधत सत्तमाः॥<br><br>1328: विषयो विषयित्वं च सम्बन्धोऽयमिहोच्यते। विषयी पुरुषो नित्यं सत्त्वं च विषयः स्मृतः॥<br><br>1329: व्याख्यातं पूर्वकल्पेन मशकोदुम्बरं यथा। भुज्यमानं न जानीते नित्यं सत्त्वमचेतनम्। यस्त्वेवं तं विजानीते यो भुङ्क्ते यश्च भुज्यते॥<br><br>1330: नित्यं द्वन्द्वसमायुक्तं सत्त्वमाहुर्मनीषिणः। निर्द्वन्द्वो निष्कलो नित्यः क्षेत्रज्ञो निर्गुणात्मकः॥<br><br>1331: समं संज्ञानुगश्चैव स सर्वत्र व्यवस्थितः। उपभुङ्क्ते सदा सत्त्वमप: पुष्करपर्णवत्॥<br><br>1332: सर्वैरपि गुणैर्विद्वान् व्यतिषक्तो न लिप्यते। जलबिन्दुर्यथा लोलः पद्मिनीपत्रसंस्थितः॥<br><br>1333: एवमेवाप्यसंयुक्तः पुरुषः स्यान्न संशयः। द्रव्यमात्रमभूत् सत्त्वं पुरुषस्येति निश्चयः॥<br><br>1334: यथा द्रव्यं च कर्ता च संयोगोऽप्यनयोस्तथा। यथा प्रदीपमादाय कश्चित् तमसि गच्छति। तथा सत्त्वप्रदीपेन गच्छन्ति परमैषिणः॥<br><br>1335: यावद् द्रव्यं गुणस्तावत् प्रदीपः सम्प्रकाशते। क्षीणे द्रव्ये गुणे ज्योतिरन्तर्धानाय गच्छति॥<br><br>1336: व्यक्तः सत्त्वगुणस्त्वेवं पुरुषोऽव्यक्त इष्यते। एतद् विप्रा विजानीत हन्त भूयो ब्रवीमि वः॥<br><br>1337: सहस्रेणापि दुर्मेधा न बुद्धिमधिगच्छति। चतुर्थेनाप्यथांशेन बुद्धिमान् सुखमेधते॥<br><br>1338: एवं धर्मस्य विज्ञेयं संसाधनमुपायतः। उपायज्ञो हि मेधावी सुखमत्यन्तमश्नुते॥<br><br>1339: यथाध्वानमपाथेयः प्रपन्नो मनुजः क्वचित्। क्लेशेन याति महता विनश्येदन्तरापि च॥<br><br>1340: तथा कर्मसु विज्ञेयं फलं भवति वा न वा। पुरुषस्यात्मनिःश्रेयः शुभाशुभनिदर्शनम्॥<br><br>1341: यथा च दीर्घमध्वानं पद्भ्यामेव प्रपद्यते। अदृष्टपूर्वं सहसा तत्त्वदर्शनवर्जितः॥<br><br>1342: तमेव च यथाध्वानं रथेनेहाशुगामिना। गच्छत्यश्वप्रयुक्तेन तथा बुद्धिमतां गतिः॥<br><br>1343: ऊर्ध्वं पर्वतमारुह्य नान्ववेक्षेत भूतलम्। रथेन रथिनं पश्य क्लिश्यमानमचेतनम्॥<br><br>1344: यावद् रथपथस्तावद् रथेन स तु गच्छति। क्षीणे रथपदे विद्वान् रथमुत्सृज्य गच्छति॥<br><br>1345: एवं गच्छति मेधावी तत्त्वयोगविधानवित्। परिज्ञाय गुणज्ञश्च उत्तरादुत्तरोत्तरम्॥<br><br>1346: यथार्णवं महाघोरमप्लवः सम्प्रगाहते। बाहुभ्यामेव सम्मोहाद् वधं वाञ्छत्यसंशयम्॥<br><br>1347: नावा चापि यथा प्राज्ञो विभागज्ञः स्वरित्रया। अश्रान्तः सलिले गच्छेच्छीघ्रं संतरते ह्रदम्॥<br><br>1348: तीर्णो गच्छेत् परं पारं नावमुत्सृज्य निर्ममः। व्याख्यातं पूर्वकल्पेन यथा रथपदातिनोः॥<br><br>1349: स्नेहात् सम्मोहमापन्नो नावि दाशो यथा तथा। ममन्वेनाभिभूत: संस्तत्रैव परिवर्तते॥<br><br>1350: नावं न शक्यपारुह्य स्थले विपरिवर्तितुम्। तथैव रथमारुह्य नाप्सु चर्या विधीयते॥<br><br>1351: एवं कर्म कृतं चित्रं विषयस्थं पृथक् पृथक्। यथा कर्म कृतं लोके तथैतानुपद्यते॥<br><br>1352: यनैव गन्धिनो रस्यं न रूपस्पर्शशब्दवत्। मन्यन्ते मुनयो बुद्ध्या तत् प्रधानं प्रचक्षते॥<br><br>1353: तत्र प्रधानमव्यक्तमव्यक्तस्य गुणो महान्। महत्प्रधानभूतस्य गुणोऽहंकार एव च॥<br><br>1354: अहंकारात् तु सम्भूतो महाभूतकृतो गुणः। पृथक्त्वेन हि भूतानां विषया वै गुणाः स्मृताः॥<br><br>1355: बीजधर्मं तथाव्यक्तं प्रसवात्मकमेव च। बीजधर्मो महानात्मा प्रसवश्चेति नः श्रुतम्॥<br><br>1356: बीजधर्मस्त्वहंकारः प्रसवश्च पुनः पुनः। बीजप्रसवधर्माणि महाभूतानि पञ्च वै॥<br><br>1357: बीजधर्मिण इत्याहुः प्रसवं च प्रकुर्वते। विशेषाः पञ्चभूतानां तेषां चित्तं विशेषणम्॥<br><br>1358: तत्रैकगुणमाकाशं द्विगुणो वायुरुच्यते। त्रिगुणं ज्यातिरित्याहुरामश्चपि चतुर्गुणाः॥<br><br>1359: पृथ्वी पञ्चगुणा ज्ञेया चरस्थावरसंकुला। सर्वभूतकरी देवी शुभाशुभनिदर्शिनी॥<br><br>1360: शब्दः स्पर्शस्तथा रूपं रसो गन्धश्च पञ्चमः। एते पञ्च गुणा भूमेर्विज्ञेया द्विजसत्तमाः॥<br><br>1361: पार्थिवश्च सदा गन्धो गन्धश्च बहुधा स्मृतः। तस्य गन्धस्य वक्ष्यामि विस्तरेण बहून् गुणान्॥<br><br>1362: इष्टश्चानिष्टगन्धश्च मधुरोऽम्लः कटुस्तथा। निर्हारी संहतः स्निग्धो रूक्षो विशद एव च॥<br><br>1363: एवं दशविधो ज्ञेयः पार्थिवो गन्ध इत्युत। शब्दः स्पर्शस्तथा रूपं द्रवश्चापां गुणाः स्मृताः॥<br><br>1364: रसज्ञानं तु वक्ष्यामि रसस्तु बहुधा स्मृतः। मधुरोऽम्लः कटुस्तिक्तः कषायो लवणस्तथा॥<br><br>1365: एवं षड्विधविस्तारो रसो वारिमयः स्मृतः। शब्दः स्पर्शस्तथा रूपं त्रिगुणं ज्योतिरुच्यते॥<br><br>1366: ज्योतिषश्च गुणो रूपं रूपं च बहुधा स्मृतम्। शुक्लं कृष्णं तथा रक्तं नीलं पीतारुणं तथा॥<br><br>1367: ह्रस्वं दीर्घ कृशं स्थूलं चतुरस्रं तु वृत्तवत्। एवं द्वादशविस्तार तेजसो रूपमुच्यते॥<br><br>1368: विज्ञेयं ब्राह्मणैवृद्धर्धमेज्ञैः सत्यवादिभिः। शब्दस्पर्शी च विज्ञेयौ द्विगुणो वायुरुच्यते॥<br><br>1369: वायोश्चापि गुणः स्पर्शः स्पर्शश्च बहुधा स्मृतः। रूक्षः शीतस्तथैवोष्णः स्निग्धो विशद एव च। ॥<br><br>1370: कठिनश्चिक्कण: श्लक्ष्णः पिच्छिलो दारुणो मृदुः। एवं द्वादशविस्तारो वायव्यो गुण उच्यते॥<br><br>1371: विधिवद् ब्राह्मणैः सिद्धधर्मस्तित्त्वदर्शिभिः॥<br><br>1372: तत्रैकगुणमाकाशं शब्द इत्येव च स्मृतः। तस्य शब्दस्य वक्ष्यामि विस्तरेण बहून् गुणान्॥<br><br>1373: घडजर्षभः स गान्धारो मध्यमः पञ्चमस्तथा। अतः परं तु विज्ञेयो निषादो धैवतस्तथा। अष्टश्चानिष्टशब्दश्च संहतः प्रविभागवान्॥<br><br>1374: एवं दशविधो ज्ञेयः शब्द आकाशसम्भवः। आकाशमुत्तमं भूतमहंकारस्ततः परः॥<br><br>1375: अहंकारात् परा बुद्धिर्बुद्धेरात्मा ततः परः। तस्मात् तु परमव्यक्तमव्यक्तात् पुरुषः परः॥<br><br>1376: परापरज्ञो भूतानां विधिज्ञः सर्वकर्मणाम्। सर्वभूतात्मभूतात्मा गच्छत्यात्मानमव्ययम्॥<br><br>1377: ब्रह्मोवाच भूनानामथ पञ्चानां यथैषामीश्वरं मनः। नियमे च विसर्गे च भूतात्मा मन एव च॥<br><br>1378: अधिष्ठाता मनो नित्यं भूतानां महतां तथा। बुद्धिरैश्चर्यमाचष्टे क्षेत्रज्ञश्च स उच्यते॥<br><br>1379: इन्द्रियाणि मनो युङ्क्ते सदश्वानिव सारथिः। इन्द्रियाणि मनो बुद्धिः क्षेत्रज्ञे युज्यते सदा॥<br><br>1380: महदश्वसमायुक्तं बुद्धिसंयमनं रथम्। समारुह्य स भूतात्मा समन्तात् परिधावति॥<br><br>1381: इन्द्रियग्रामसंयुक्तो मन:सारथिरेव च। बुद्धिसंयमनो नित्यं महान् ब्रह्ममयो स्थः॥<br><br>1382: एवं यो वेत्ति विद्वान् वै सदा ब्रह्ममयं रथम्। स धीरः सर्वभूतेषु न मोहमधिगच्छति॥<br><br>1383: अव्यक्तादि विशेषान्तं सहस्थावरजङ्गमम्। सूर्यचन्द्रप्रभालोकं ग्रहनक्षत्रमण्डितम्॥<br><br>1384: नदीपर्वतजालैश्च सर्वतः परिभूषितम्। विविधाभिस्तथा चाद्भिः सततं समलंकृतम्॥<br><br>1385: आजीवं सर्वभूतानां सर्वप्राणभृतां गतिः। एतद् ब्रह्मवनं नित्यं तस्मिंश्चरति क्षेत्रवित्॥<br><br>1386: लोकेऽस्मिन् यानि सत्त्वानि सानि स्थावराणि च। तान्येवाग्रे प्रलीयन्ते पश्चाद् भूतकृता गुणाः। गुणेभ्यः पञ्चभूतानि एष भूतसमुच्छ्रय:॥<br><br>1387: देवा मनुष्या गन्धर्वाः पिशाचासुरराक्षसाः। सर्वे स्वभावतः सृष्टा न क्रियाभ्यो न कारणात्॥<br><br>1388: एते विश्वसृजो विप्रा जायन्तीह पुनः पुनः। तेभ्यः प्रसूतास्तेष्वेव महाभूतेषु पञ्चसु। प्रलीयन्ते यथाकालमूर्मयः सागरे यथा॥<br><br>1389: विश्वसृग्भ्यस्तु भूतेभ्यो महाभूतास्तु सर्वशः। भूतेभ्यश्चापि पञ्चभ्यो मुक्तो गच्छेत् परां गतिम्॥<br><br>1390: प्रजापतिरिदं सर्वं मनसैवासृजत् प्रभुः। तथैव देवानृषयस्तपसा प्रतिपेदिरे॥<br><br>1391: तपसश्चानुपूर्येण फलमूलाशिनस्तथा। त्रैलोक्यं तपसा सिद्धाः पश्यन्तीह समाहिताः॥<br><br>1392: औषधान्यगदादीनि नानाविद्याश्च सर्वशः। तयसैव प्रसिद्ध्यन्ति तपोमूलं हि साधनम्॥<br><br>1393: यदुरापं दुराम्नायं दुराधर्षं दुरन्वयम्। तत् सर्वं तपसा साध्यं तपो हि दुरतिक्रमम्॥<br><br>1394: सुरापो ब्रह्महा स्तेयी भ्रूणहा गुरुतल्पगः। तयसैव सुतप्तेन मुच्यते किल्बिषात् ततः॥<br><br>1395: मनुष्याः पितरो देवाः पशवो मृगपक्षिणः। यानि चान्यानि भूतानि सानि स्थावराणि च॥<br><br>1396: तपः परायणा नित्यं सिद्ध्यन्ते तपसा सदा। तथैव तपसा देवा महामाया दिवं गताः॥<br><br>1397: आशीर्युक्तानि कर्माणि कुर्वते ये त्वतन्द्रिताः। अहंकारसमायुक्तास्ते सकाशे प्रजापतेः॥<br><br>1398: ध्यानयोगेन शुद्धेन निर्ममा निरहंकृताः। आप्नुवन्ति महात्मानो महान्तं लोकमुत्तमम्॥<br><br>1399: ध्यानयोगमुपागम्य प्रसन्नमतयः सदा। सुखोपचयमव्यक्तं प्रविशन्त्यात्मवित्तमाः॥<br><br>1400: ध्यानयोगादुपागम्य निर्ममा निरहंकृताः। अव्यक्तं प्रविशन्तीह महतां लोकमुत्तमम्॥<br><br>1401: अव्यक्तादेव सम्भूतः समसंज्ञां गतः पुनः। तमोरजोभ्यां निर्मुक्तः सत्त्वमास्थाय केवलम्॥<br><br>1402: निर्मुक्तः सर्वपापेभ्यः सर्वं सृजति निष्कलम्। क्षेत्रज्ञ इति तं विद्याद् यस्तं वेद स वेदवित्॥<br><br>1403: चित्तं चित्तादुपागम्य मुनिरासीत संयतः। याच्चित्तं तन्मयो वश्यं गुह्यमेतत् सनातनम्॥<br><br>1404: अव्यक्तादिविशेषान्तमविद्यालक्षणं स्मृतम्। निबोधत तथा हीदं गुणैर्लक्षणमित्युत॥<br><br>1405: व्यक्षरस्तु भवेन्मृत्युस्त्र्यक्षरं ब्रह्म शाश्वतम्। ममेति च भवेन्मृत्युन ममेति च शाश्वतम्॥<br><br>1406: कर्म केचित् प्रशंसन्ति मन्दबुद्धिरता नराः। ये तु वृद्धा महात्मानो न प्रशंसन्ति कर्म ते॥<br><br>1407: कर्मणा जायते जन्तुर्मूर्तिमान् षोडशात्मकः। पुरुषं प्रसतेऽविद्या तद् ग्राह्यममृताशिनाम्॥<br><br>1408: तस्मात् कर्मसु नि:स्नेहा ये केचित् पारदर्शिनः। विद्यामयोऽयं पुरुषो न तु कर्ममयः स्मृतः॥<br><br>1409: य एवममृतं नित्यमग्राह्यं शश्वदक्षरम्। वश्यात्मानमसंश्लिष्टं यो वेद न मृतो भवेत्॥<br><br>1410: अपूर्वमकृतं नित्यं य एनमविचारिणम्। य एवं विन्देदात्मानमग्राह्यममृताशनम्। अग्राह्योऽमृतो भवति स एभिः कारणैर्भुवः॥<br><br>1411: आयोज्य सर्वसंस्कारान् संयम्यात्मानमात्मनि। स तद् ब्रह्म शुभं वेत्ति यस्माद् भूयो न विद्यते॥<br><br>1412: प्रसादे चैव सत्त्वस्य प्रसादं समवाप्नुयात्। लक्षणं हि प्रसादस्य यथा स्यात् स्वप्नदर्शनम्॥<br><br>1413: गतिरेषा तु मुक्तानां ये ज्ञानपरिनिष्ठिताः। प्रवृत्तयश्च याः सर्वाः पश्यन्ति परिणामजाः॥<br><br>1414: एषा गतिर्विरक्तानामेष धर्मः सनातनः। एषा ज्ञानवतां प्राप्तिरेतद् वृत्तमनिन्दितम्॥<br><br>1415: समेन सर्वभूतेषु निःस्पृहेण निराशिषा। शक्या गतिरियं गन्तुं सर्वत्र समदर्शिना॥<br><br>1416: एतद् वः सर्वमाख्यातं मया विप्रर्षिसत्तमाः। एवमाचरत क्षिप्रं ततः सिद्धिमवाप्स्यथ॥<br><br>1417: गुरुरुवाच इत्युक्तास्ते तु मुनयो गुरुणा ब्रह्मणा तथा। कृतवन्तो महात्मानस्ततो लोकमवाप्नुवन्॥<br><br>1418: त्वमप्येतन्महाभाग मयोक्तं ब्रह्मणो वचः। सम्यगााचर शुद्धात्मंस्ततः सिद्धिमवाप्स्यसि॥<br><br>1419: वासुदेव उवाच इत्युक्तः स तदा शिष्यो गुरुणा धर्ममुत्तमम्। चकार सर्वं कौन्तेय ततो मोक्षमवाप्तवान्॥<br><br>1420: कृतकृत्यश्च स तदा शिष्यः कुरुकुलोद्वह। तत् पदं समनुप्राप्तो यत्र गत्वा न शोचति॥<br><br>1421: अर्जुन उवाच को न्वसौ ब्राह्मणः कृष्ण कश्च शिष्योजनार्दन। श्रोतव्यं चेन्मयैतद् वै तत्त्वमाचक्ष्व मे विभो॥<br><br>1422: वासुदेव उवाच अहं गुरुर्महाबाहो मनः शिष्यं च विद्धि मे। त्वत्प्रीत्या गुह्यमेतच्च कथितं ते धनंजय॥<br><br>1423: मयि चेदस्ति ते प्रीतिर्नित्यं कुरुकुलोद्वह। अध्यात्ममेतच्छ्रुत्वा त्वं सम्यगाचर सुव्रत॥<br><br>1424: ततस्त्वं सम्यगाचीर्णं धर्मेऽस्मिन्नरिकर्षण। सर्वपापविनिर्मुक्तो मोक्षं प्राप्स्यसि केवलम्॥<br><br>1425: पूर्वमप्येतदेवोक्तं युद्धकाल उपस्थिते। मया तव महाबाहो तस्मादत्र मनः कुरु॥<br><br>1426: मया तु भरतश्रेष्ठ चिरदृष्टः पिता प्रभुः। तमहं द्रष्टुमिच्छामि सम्मते तव फाल्गुन॥<br><br>1427: वैशम्पायन उवाच इत्युक्तवचनं कृष्णं प्रत्युवाच धनंजयः। गच्छावो नगरं कृष्ण गजसाह्वयमद्य वै॥<br><br>1428: समेत्य तत्र राजानं धर्मात्मानं युधिष्ठिरम्। समनुज्ञाप्य राजानं स्वां पुरीं यातुमर्हसि॥<br><br>1429: ततोऽभ्यनोदयत् कृष्णो युज्यतामिति दारुकम्। मुहूर्तादिव चाचष्ट युक्तमित्येव दारुकः॥<br><br>1430: तथैव चानुयात्रादि चोदयामास पाण्डवः। सज्जयध्वं प्रयास्यामो नगरं गजसाह्वयम्॥<br><br>1431: इत्युक्ताः सैनिकास्ते तु सज्जीभूता विशाम्पते। आचख्युः सज्जमित्येवं पार्थायामिततेजसे॥<br><br>1432: ततस्तौ रथमास्थाय प्रयातौ कृष्णपाण्डवौ। विकुर्वाणौ कथाश्चित्राः प्रीयमाणौ विशाम्पते॥<br><br>1433: रथस्थं तु महातेजा वासुदेवं धनंजयः। पुनरेवाव्रवीद् वाक्यमिदं भरतसत्तम॥<br><br>1434: त्वत्प्रसादाज्जयः प्राप्तो राज्ञा वृष्णिकुलोद्वह। नियताः शत्रवश्चापि प्राप्त राज्यमकण्टकम्॥<br><br>1435: नाथवन्तश्च भवता पाण्डवा मधुसूदन। भवन्तं प्लमासाद्य तीर्णाः स्म कुरुसागरम्॥<br><br>1436: विश्वकर्मन् नमस्तेऽस्तु विश्वात्मन् विश्वसत्तम। तथ त्वामभिजानामि यथा चाहं भवन्मतः॥<br><br>1437: त्वत्तेजःसम्भवो नित्यं भूतात्मा मधुसूदन। रतिः क्रीडामयी तुभ्यं माया ते रोदसी विभो॥<br><br>1438: त्वयि सर्वमिदं विश्वं यदिदं स्थाणु जङ्गमम्। त्वं हि सर्वं विकुरुषे भूतग्रामं चतुर्विधम्॥<br><br>1439: पृथिवीं चान्तरिक्षं च द्यां चैव मधुसूदन। हसितं तेऽमला ज्योत्स्रा ऋतवश्चेन्द्रियाणि ते॥<br><br>1440: प्राणो वायुः सततगः क्रोधो मृत्युः सनातनः। प्रसादे चापि पद्मा श्रीनित्यं त्वयि महामते॥<br><br>1441: रतिस्तुष्टि तिः क्षान्तिर्मतिः कान्तिश्चराचरम्। त्वमेवेह युगसन्तेषु निधनं प्रोच्यसेऽनध॥<br><br>1442: सुदीर्घेणापि कालेन न ते शक्या गुंणा मया। आत्मा च परमात्मा च नमस्ते नलिनेक्षण॥<br><br>1443: विदितो मे सुदुर्धर्ष नारदाद् देवलात् तथा। कृष्णद्वैपायताच्चैव तथा कुरुपितामहात्॥<br><br>1444: त्वयि सर्वे समासक्तं त्वमेवैको जनेश्वरः। यच्चानुग्रहसंयुक्तमेतदुक्तं त्वयानध॥<br><br>1445: एतत् सर्वमहं सम्यगाचरिष्ये जनार्दन। इदं चाद्भुतमत्यन्तं कृतमस्मत्प्रियेप्सया॥<br><br>1446: यत्पापो निहतः संख्ये कौरव्यो धृतराष्ट्रजः। त्वया दग्धं हि तत्सैन्यं मया विजितमाहवे॥<br><br>1447: भवता तत्कृतं कर्म येनावाप्तो जयो मया। दुर्योधनस्य संग्रामे तव बुद्धिपराक्रमैः॥<br><br>1448: कर्णस्य च वधोपायो यथावत् सम्प्रदर्शितः। सैन्धवस्य च पापस्य भूरिश्रवस एव च॥<br><br>1449: अहं च प्रीयमाणेन त्वया देवकिनन्दन। यदुक्तस्तत् करिष्यामि न हि मेऽत्र विचारणा॥<br><br>1450: राजानं च समासाद्य धर्मात्मानं युधिष्ठिरम्। चोदयिष्यामि धर्मज्ञ गमनार्थं तवानघ। ॥<br><br>1451: रुचितं हि ममैतत्ते द्वारकागमनं प्रभो। अचिरादेव द्रष्टा त्वं मातुलं मे जनार्दन॥<br><br>1452: बलदेवं च दुर्धर्षं तथान्यान् वृष्णिपुङ्गवान्। एवं सम्भाषमाणौ तौ प्राप्तौ वारणसाह्वयम्॥<br><br>1453: तथा विविशतुश्चोभौ सम्प्रहृष्टनराकुलम्। तौ गत्वा धृतराष्ट्रस्य गृहं शक्रगृहोपमम्॥<br><br>1454: ददृशाते महाराज धृतराष्ट्रं जनेश्वरम्। विदुरं च महाबुद्धि राजानं च युधिष्ठिरम्॥<br><br>1455: भीमसेनं च दुर्धर्षं माद्रीपुत्रौ च पाण्डवौ। धृतराष्ट्रमुपासीनं युयुत्सु चापराजितम्॥<br><br>1456: गान्धारी च महाप्रज्ञां पृथां कृष्णां च भामिनीम्। सुभद्राद्याश्च ताः सर्वा भरतानां स्त्रियस्तथा॥<br><br>1457: ददृशाते स्त्रियः सर्वा गान्धारीपरिचारिकाः। ततः समेत्य राजानं धृतराष्ट्रमरिंदमौ॥<br><br>1458: निवद्य नामधेये स्वे तस्य पादावगृह्णताम्। गान्धार्याश्च पृथायाश्च धर्मराजस्य चैव हि॥<br><br>1459: भीमस्य च महात्मानौ तथा पादावगृह्णताम्। क्षत्तारं चापि संगृह्य पृष्ट्वा कुशलमव्ययम्॥<br><br>1460: तैः सार्धं नृपतिं वृद्धं ततस्तौ पर्युपासताम्। ततो निशि महाराजो धृतराष्ट्र: कुरूद्वहान्॥<br><br>1461: जनार्दनं च मेधावी व्यसर्जयत वै गृहान्। तेऽनुज्ञाता नृपतिना ययुः स्वं स्वं निवेशनम्॥<br><br>1462: धनंजयगृहानेव ययौ कृष्णस्तु वीर्यवान्। तत्रार्चितो यथान्यायं सर्वकामरूपस्थितः॥<br><br>1463: कृष्णः सुष्वाप मेधावी धनंजयसहायवान्। प्रभातायां तु शर्वर्यां कृत्वा पौर्वाह्निकी क्रियाम्॥<br><br>1464: धर्मराजस्य भवनं जग्मतुः परमार्चितौ। यत्रास्ते स सहामात्यो धर्मराजो महाबलः॥<br><br>1465: तौ प्रविश्य महात्मानौ तद् गृहं परमार्चितम्। धर्मराजं ददृशतुर्देवराजमिवाश्विनौ॥<br><br>1466: समासाद्य तु राजानं वार्ष्णेयकुरुपुङ्गवौ। निषीदतुरनुज्ञातौ प्रीयमाणेन तेन तौ॥<br><br>1467: ततः स राजा मेधावी विवक्षू प्रेक्ष्य तावुभौ। प्रोवाच वदतां श्रेष्ठो वचनं राजसत्तमः॥<br><br>1468: युधिष्ठिर उवाच विवक्षू हि युवां मन्ये वीरौ यदुकुरुद्वहौ। बूतं कर्तास्मि सर्वे वां नचिरान्मा विचार्यताम्॥<br><br>1469: इत्युक्तः फाल्गुनस्तत्र धर्मराजानमब्रवीत्। विनीतवदुपागम्य वाक्यं वाक्यविशारदः॥<br><br>1470: अयं चिरोषितो राजन् वासुदेवः प्रतापवान्। भवन्तं समनुज्ञाप्य पितरं द्रष्टुमिच्छति॥<br><br>1471: स गच्छेदभ्यनुज्ञातो भवता यदि मन्यसे। आनर्तनगरी वीरस्तदनुज्ञातुमर्हसि॥<br><br>1472: पुण्डरीकाक्ष भद्रं ते गच्छ त्वं मधुसूदन। पुरी द्वारवतीमद्य द्रष्टुं शूरसुतं प्रभो॥<br><br>1473: रोचते मे महाबाहो गमनं तव केशव। मातुलश्चिरदृष्टो मे त्वया देवी च देवकी॥<br><br>1474: समेत्य मातुलं गत्वा बलदेवं च मानद। पूजयेथा महाप्राज्ञ मद्वाक्येन यथार्हतः॥<br><br>1475: स्मरेथाश्चापि मां नित्यं भीमं च बलिना वरम्। फाल्गुनं सहदेवं च नकुलं चैव मानद॥<br><br>1476: आनर्तानवलोक्य त्वं पितरं च महाभुज। वृष्णीश्च पुनरागच्छेर्हयमेधे ममानघ॥<br><br>1477: स गच्छ रत्नान्यादाय विविधानि वसूनि च। यच्चाप्यन्यन्मनोज्ञं ते तदप्यादत्स्व सात्वत॥<br><br>1478: इयं च वसुधा कृत्स्ना प्रसादात् तव केशव। अस्मानुपगता वीर निहताश्चापि शत्रवः॥<br><br>1479: एवं ब्रुवति कौरव्ये धर्मराजे युधिष्ठिरे। वासुदेवो वरः पुंसामिदं वचनमब्रवीत्॥<br><br>1480: तवैव रत्नानि धनं च केवलं धरा तु कृत्स्ना तु महाभुजाद्य वै। यदस्ति चान्यद् द्रविणं गृहे मम त्वमेव तस्येश्वर नित्यमीश्वरः॥<br><br>1481: तथेत्यथोक्तः प्रतिपूजितस्तदा गदाग्रजो धर्मसुतेन वीर्यवान्। पितृष्वसारं त्ववदद् यथाविधि सम्पूजितश्चाप्यगमत् प्रदक्षिणम्॥<br><br>1482: तया स सम्यक् प्रतिनन्दितस्तत स्तथैव सर्वैर्विदुरादिभिस्तथा। विनिर्ययौ नागपुराद् गदाग्रजो रथेन दिव्येन चतुर्भुजः स्वयम्॥<br><br>1483: रथे सुभद्रामधिरोप्य भाविनी युधिष्ठिरस्यानुमते जनार्दनः। पितृष्वसुश्चापि तथा महाभुजो विनिर्ययौ पौरजनाभिसंवृतः॥<br><br>1484: तमन्वयाद् वानरवर्यकेतनः ससात्यकिर्माद्रवतीसुतावपि। अगाधबुद्धिर्विदुरश्च माधवं स्वयं च भीमो गजराजविक्रमः॥<br><br>1485: निवर्तयित्वा कुरुराष्ट्रवर्धनां स्ततः स सर्वान् विदुरं च वीर्यवान्। जनार्दनो दारुकमाह सत्वरः प्रचोदयाश्वानिति सात्यकिं तथा॥<br><br>1486: ततो ययौ शत्रुगणप्रमर्दनः शिनिप्रवीरानुगतो जनार्दनः। दिवं तथाऽऽनर्तपुरी प्रतापवान्॥<br><br>1487: तथा प्रयान्तं वार्ष्णेयं द्वारकां भरतर्षभाः। परिष्वज्य न्यवर्तन्त सानुयात्रा परंतपाः॥<br><br>1488: पुनः पुनश्च वार्ष्णेयं पर्यष्वजत फाल्गुनः। आ चक्षुर्विषयाच्चैनं स ददर्श पुनः पुनः॥<br><br>1489: कृच्छ्रेणैव तु तां पार्थो गोविन्दे विनिवेशिताम्। संजहार ततो दृष्टि कृष्णश्चाप्यपराजितः॥<br><br>1490: तस्य प्रयाणे यान्यासन् निमित्तानि महात्मनः। बहून्यद्भुतरूपाणि तानि मे गदतः शृणु॥<br><br>1491: वायुर्वेगेन महता रथस्य पुरतो ववौ। कुर्वत्रिःशर्करं मागं विरजस्कमकण्टकम्॥<br><br>1492: ववर्षं वासवश्चैव तोयं शुचि सुगन्धि च। दिव्यानि चैव पुष्पाणि पुरतः शार्ङ्गधन्वनः॥<br><br>1493: स प्रयातो महाबाहुः समेषु मरुधन्वसु। ददर्शाथ मुनिश्रेष्ठमुत्तङ्कममितौजसम्॥<br><br>1494: स तं सम्पूज्य तेजस्वी मुनि पृथुललोचनः। पूजितस्तेन च तदा पर्यपृच्छदनामय॥<br><br>1495: स पृष्टः कुशलं तेन सम्पूज्य मधुसूदनम्। उत्तङ्को ब्राह्मणश्रेष्ठस्तत: पप्रच्छ माधवम्॥<br><br>1496: कच्चिच्छौरे त्वया गत्वा कुरुपाण्डवसद्म तत्। कृतं सौभ्रात्रमचलं तन्मे व्याख्यातुमर्हसि॥<br><br>1497: अपि संधाय तान् वीरानुपावृत्तोऽसि केशव। सम्बन्धिनः स्वदयितान् सततं वृष्णिपुङ्गव॥<br><br>1498: कच्चित् पाण्डुसुताः पच्च धृतराष्ट्रस्य चात्मजाः। लोकेषु विहरिष्यन्ति त्वया सह परंतप॥<br><br>1499: स्वराष्ट्रे ते च राजानः कच्चित् प्राप्स्यन्ति वै सुखम्। कौरवेषु प्रशान्तेषु त्वया नाथेन केशव॥<br><br>1500: या मे सम्भावना तात त्वयि नित्यमवर्तत। अपि सा सफला तात कृता ते भरतान् प्रति॥<br><br>1501: श्रीभगवानुवाच कृतो यत्नो मया पूर्वे सौम्ये कौवान् प्रति। नाशक्यन्त यदा साम्ये ते स्थापयितुमञ्जसा॥<br><br>1502: ततस्ते निधनं प्राप्ताः सर्वे ससुतबान्धवाः। न दिष्टमप्यतिक्रान्तुं शक्यं बुद्ध्या बलेन वा॥<br><br>1503: महर्षे विदितं भूयः सर्वमेतत् तवानघ। तेऽत्यक्रामन् मतिं मह्यं भीष्मस्य विदुरस्य च॥<br><br>1504: ततो यमक्षयं जग्मुः समासाद्येतरेतरम्। पञ्चैव पाण्डवाः शिष्टा हतामित्रा हतात्मजाः। धार्तराष्ट्राश्च निहताः सर्वे ससुतबान्धवाः॥<br><br>1505: इत्युक्तवचने कृष्णे भृशं क्रोधसमन्वितः। उत्तङ्क इत्युवाचैनं रोषादुत्फुल्ललोचनः॥<br><br>1506: यस्माच्छक्तेन ते कृष्ण न त्राताः कुरुपुङ्गवाः। सम्बन्धिनः प्रियास्तस्माच्छप्स्येऽहं त्वामसंशयम्॥<br><br>1507: न च ते प्रसभं यस्मात् ते निगृह्य निवारिताः। तस्मान्मन्युपरीतस्त्वां शप्स्यामि मधुसूदन॥<br><br>1508: त्वया शक्तेन हि सता मिथ्याचारेण माधव। ते परीताः कुरुश्रेष्ठा नश्यन्तः स्म ह्यपेक्षिताः॥<br><br>1509: वासुदेव उवाच शृणु मे विस्तरेणेदं यद् वक्ष्ये भृगुनन्दन। गृहाणानुनयं चापि तपस्वी ह्यसि भार्गव॥<br><br>1510: श्रुत्वा च मे तदध्यात्म मुञ्चेथाः शापमद्य वै। न च मां तपसाऽल्पेन शक्तोऽभिभवितुं पुमान्॥<br><br>1511: न च ते तपसो नाशमिच्छामि तपतां वर। तपस्ते सुमहद्दीप्तं गुरवश्चापि तोषिताः॥<br><br>1512: कौमारं ब्रह्मचर्यं ते जानामि द्विजसत्तम। दुःखार्जितस्य तपसस्तस्मन्निच्छामि ते व्ययम्॥<br><br>1513: उत्तङ्क उवाच ब्रूहि केशव तत्वेन त्वमध्यात्ममनिन्दितम्। श्रुत्वा श्रेयोऽभिधास्यामि शापं वा ते जनार्दन॥<br><br>1514: वासुदेव उवाच तमो रजश्च सत्वं च विद्धि भावान् मदाश्रयान्। तथा रुदान् वसून् वापि विद्धि मत्प्रभवान् द्विज॥<br><br>1515: मयि सर्वाणि भूतानि सर्वभूतेषु चाप्यहम्। स्थित इत्यभिजानीहि मा तेऽभूदत्र संशयः॥<br><br>1516: तथा दैत्यगणान् सर्वान् यक्षगन्धर्वराक्षसान्। नागानप्सरसश्चैव विद्धि मत्प्रभवान् द्विज॥<br><br>1517: सदसच्चैव यत् प्राहुरव्यक्तं व्यक्तमेव च। अक्षरं च क्षरं चैव सर्वमेतन्मदात्मकम्॥<br><br>1518: ये चाश्रमेषु वै धर्माश्चतुर्धा विदिता मुने। वैदिकानि च सर्वाणि विद्धि सर्वं मदात्मकम्॥<br><br>1519: असच्च सदसच्चैव यद् विश्वं सदसत् परम्। मत्तः परतरं नास्ति देवदेवात् सनातनात्॥<br><br>1520: ओङ्कारप्रमुखान् वेदान् विद्धि मां त्वं भृगूद्वह। यूपं सोमं चरुं होमं त्रिदशाप्यायनं मखे॥<br><br>1521: होतारमपि हव्यं च विद्धि मां भृगुनन्दन। अध्वर्युः कल्पकश्चापि हविः परमसंस्कृतम्॥<br><br>1522: उद्गाता चापि मां स्तौति गीतघोषैर्महाध्वरे। प्रायश्चित्तेषु मां ब्रह्मशान्तिमङ्गलवाचकाः॥<br><br>1523: स्तुवन्ति विश्वकर्माणं सततं द्विजसत्तम। मम विद्धि सुतं धर्ममग्रजं द्विजसत्तम॥<br><br>1524: मानसं दयितं विप्र सर्वभूतदयात्मकम्। तत्राहं वर्तमानैश्च निवृत्तैश्चैव मानवैः॥<br><br>1525: बह्वीः संसरमाणो वै योनीर्वामि सत्तम। धर्मसंरक्षणार्थाय धर्मसंस्थापनाय च॥<br><br>1526: तैस्तैर्वेषैश्च रूपैश्च त्रिषु लोकेषु भार्गव। अहं विष्णुरहं ब्रह्मा शक्रोऽथ प्रभवाप्ययः॥<br><br>1527: भूतग्रामस्य सर्वस्य स्रष्टा संहार एव च। अधर्मे वर्तमानानां सर्वेषामहमच्युतः॥<br><br>1528: धर्मस्य सेतुं बनामि चलिते चलिते युगे। तास्ता योनीः प्रविश्याहं प्रजानां हितकाम्यया। ॥<br><br>1529: यदा त्वहं देवयोनौ वर्तामि भृगुनन्दना तदाहं देववत् सर्वमाचरामि न संशयः॥<br><br>1530: यदा गन्धर्वयोनौ वा वर्तामि भृगुनन्दना तदा गन्धर्ववत् सर्वमाचरामि न संशयः॥<br><br>1531: नागयोनौ यदा चैव तथा वर्तामि नागवत्। यक्षराक्षसयोन्योस्तु यथावद् विचराम्यहम्॥<br><br>1532: । मानुष्ये वर्तमाने तु कृपणं याचिता मया। न च ते जानसम्मोहा वचोऽगृहन्त मे हितम्॥<br><br>1533: भयं च महदुद्दिश्य त्रासिताः कुरवो मया। क्रुद्धेन भूत्वा तु पुनर्यथावदनुदर्शिताः॥<br><br>1534: तेऽधर्मेणेहं संयुक्ताः परीताः कालधर्मणा। धर्मेण निहता युद्धे गताः स्वर्गं न संशयः॥<br><br>1535: लोकेषु पाण्डवाश्चैव गताः ख्याति द्विजोत्तम। एतत् ते सर्वमाख्यातं यन्मां त्वं परिपृच्छसि॥<br><br>1536: उत्तङ्क उवाच अभिजानामि जगतः कर्तारं त्वां जनार्दन। नूनं भवत्प्रसादोऽयमिति मे नास्ति संशयः॥<br><br>1537: चित्तं च सुप्रसन्नं मे त्वद्भावगतमच्युत। विपिवृत्तं च मे शापादिति विद्धि परंतप॥<br><br>1538: यदि त्वनुग्रहं कंचित् त्वत्तोऽर्हामि जनार्दन। द्रष्टुमिच्छामि ते रूपमैश्वरं तन्निदर्शय॥<br><br>1539: वैशम्पायन उवाच ततः स तस्मै प्रीतात्मा दर्शयामास तद् वपुः। शाश्वतं वैष्णवं धीमान् ददृशे यद् धनंजयः॥<br><br>1540: स ददर्श महात्मानं विश्वरूपं महाभुजम्। सहस्रसूर्यप्रतिमं दीप्तिमत् पावकोपमम्॥<br><br>1541: सर्वमाकाशमावृत्य तिष्ठन्तं सर्वतोमुखम्। तद् दृष्ट्वा परमं रूपं विष्णोर्वैष्णवमद्भुतम्। विस्मयं च ययौ विप्रस्तं दृष्ट्वा परमेश्वरम्॥<br><br>1542: उत्तङ्क उवाच विश्वकर्मन् नमस्तेऽस्तु विश्वात्मन् विश्वसम्भव। पद्भ्यां ते पृथिवी व्याप्ता शिरसा चावृतं नभः॥<br><br>1543: द्यावापृथिव्योर्यन्मध्यं जठरेण तवावृतम्। भुजाभ्यामावृताश्चाशास्त्वमिदं सर्वमच्युत॥<br><br>1544: संहरस्व पुनर्देव रूपमक्षय्यमुत्तमम्। पुनस्त्वां स्वेन रूपेण द्रष्टुमिच्छामि शाश्वतम्॥<br><br>1545: तमुवाच प्रसन्नात्मा गोविन्दो जनमेजय। वरं वृणीष्वेति तदा तमुत्तङ्कोऽब्रवीदिदम्॥<br><br>1546: पर्याप्त एष एवाद्य परस्त्वत्तो महाद्युते। यत् ते रूपमिदं कृष्णं पश्यामि पुरुषोत्तम॥<br><br>1547: तमब्रवीत् पुनः कुष्णो मा त्वमत्र विचारय। अवश्यमेतत् कर्तव्यममोघं दर्शनं मम॥<br><br>1548: अवश्यं करणीयं च यद्येतन्मन्यसे विभो। तोयमिच्छामि यत्रेष्टं मरुष्वेतद्धि दुर्लभम्॥<br><br>1549: ततः संहृत्य तत् तेजः प्रोवाचोत्तङ्कमीश्वरः। एष्टव्ये सति चिन्त्योऽहमित्युक्त्वा द्वारकां ययौ॥<br><br>1550: ततः कदाचिद् भगवानुत्तङ्गस्तोयकांक्षया। तृषितः परिचक्राम मरौ सस्मार चाच्युतम्॥<br><br>1551: ततो दिग्वाससं धीमान् मातङ्ग मलपङ्किनम्। अपश्यत मरौ तस्मिश्वयूथपरिवारितम्॥<br><br>1552: भीषणं बद्धनिस्त्रिंशं बाणकार्मुकधारिणम्। तस्याधः स्रोतसोऽपश्यद् वारि भूरिद्विजोत्तमः॥<br><br>1553: स्मरन्नेव च तं प्राह मातङ्गः प्रहसन्निव! एहुनङ्क प्रतीच्छस्व मनो वारि भृगूद्वह॥<br><br>1554: कृपा हि पे सुमहती त्वां दृष्ट्वा तृट्समाश्रितम्। इत्युक्तस्तेन स मुनिस्तत् तोयं नाभ्यनन्दत॥<br><br>1555: चिक्षेप च स तं धीमान् वाग्भिरुयाभिरच्युतम्। पुनः पुनश्च मानङ्गः पिबस्वेति तमब्रवीत्॥<br><br>1556: न चापिबत् स सक्रोधः क्षुभितेनानन्तरात्मना। ते स तथा निश्चयात् तेन प्रत्याख्यातो महात्मना॥<br><br>1557: श्वभिः सह महाराज नत्रैवान्तरधीयता उत्तङ्कस्तं तथा दृष्ट्वा ततो वोडितमानस:॥<br><br>1558: मेने प्रलब्धमात्मानं कृष्णेनामित्रघातिना। अथ तेनैव मार्गेण शङ्खचक्रगदाधरः॥<br><br>1559: आजगाम महाबुद्धिरुत्तङ्कश्चैनमब्रवीत्। न युक्तं तादृशं दातुं त्वया पुरुषसत्तमा॥<br><br>1560: सलिलं विप्रमुख्येभ्यो मातङ्गस्रोतसा विभो। इत्युक्तवचनं तं तु महाबुद्धिर्जनार्दनः॥<br><br>1561: उत्तङ्क श्लक्ष्णया वाचा सान्त्वयनिदमब्रवीत्। यादृशेनेह रूपेण योग्यं दातुं धृतेन वै॥<br><br>1562: तादृशं खलु दत्तं यच्च त्वं नावबुध्यथा:। मया त्वदर्थमुक्तो वै वज्रपाणिः पुरंदरः॥<br><br>1563: उत्तङ्कायामृतं देहि तोयरूपमिति प्रभुः। स मामुवाच देवेन्द्रो न मोऽमर्त्यतां व्रजेत्॥<br><br>1564: अन्यमस्मै वरं देहीत्यसकृद् भृगुनन्दन। अमृतं देयमित्येव मयोक्तः स शचीपतिः॥<br><br>1565: स मां प्रसाद्य देवेन्द्रः पुनरेवेदमब्रवीत्। यदि देरमवश्यं वै मातङ्गोऽहं महामते॥<br><br>1566: भूत्वामृतं प्रदास्यामि भार्गवाय महात्मने। यद्येवं प्रतिगृह्णाति भार्गवोऽमृतमद्य वै॥<br><br>1567: प्रदातुमेष गच्छामि भार्गवोऽस्यामृतं विभो। प्रत्याख्यातस्त्वहं तेन दास्यामि न कथंचन॥<br><br>1568: स तथा समयं कृत्वा तेन रूपेण वासवः। उपस्थितस्त्वया चापि प्रत्याख्यातोऽमृतं ददत्॥<br><br>1569: चाण्डालरूपी भगवान् सुमहांस्ते व्यतिक्रमः। यत् तु शक्यं मया कर्तुं भूय एव तवेप्सितम्॥<br><br>1570: तोयेप्सा तव दुर्धर्षां करिष्ये सफलामहम्। येष्वहःसु च ते ब्रह्मन् सलिलेप्सा भविष्यति॥<br><br>1571: तदा मरौ भविष्यन्ति जलपूर्णाः पयोधराः। रसवच्च प्रदास्यन्ति तोयं ते भृगुनन्दन॥<br><br>1572: उत्तङ्कमेघा इत्युक्ताः ख्याति यास्यन्ति चापि ते॥<br><br>1573: इत्युक्तः प्रीतिमान् विप्रः कृष्णेन स बभूव ह। अद्याप्युत्तङ्कमेघाच मरौ वर्षन्ति भारत॥<br><br>1574: जनमेजय उवाच उत्तङ्कः केन तपसा संयुक्तो वै महामनाः। यः शापं दातुकामोऽभूद् विष्णवे प्रभविष्णवे॥<br><br>1575: वैशम्पायन उवाच उत्तको महता युक्तस्तपसा जनमेजय। गुरुभक्तः स तेजस्वी नान्यत् किंचिदपूजयत्॥<br><br>1576: सर्वेषामृषिपुत्राणामेष आसीन्मनीरथः। औत्तङ्की गुरुवृत्तिं वै प्राप्नुयामेति भारत॥<br><br>1577: गौतमस्य तु शिष्याणां बहूनां जनमेजय। उत्तङ्केऽभ्यधिका प्रीतिः स्नेहश्चैवाभवत् तदा॥<br><br>1578: स तस्य दमशौचाभ्यां विक्रान्तेन च कर्मणा। सम्यक् चैवोपचारेण गौतमः प्रीतिमानभूत्॥<br><br>1579: अथ शिष्यसहस्राणि समनुज्ञातवानृषिः। नं क्रमेण जरा तात प्रतिपेदे महामुनिम्॥<br><br>1580: न चान्वबुध्यत तदा स मुनिर्गुरुवत्सलः। ततः कदाचिद् राजेन्द्र काष्ठान्यानयितुं ययौ॥<br><br>1581: उत्तङ्कः काष्ठभारं च महान्तं समुपानयत्। स नद्भाराभिभूतात्मा काष्ठभारमरिंदम॥<br><br>1582: निचिक्षेप क्षितौ राजन् परिश्रान्तो बुभुक्षितः। तस्य काष्ठे विलग्नाभूज्जटा रूप्यसमप्रभा। ॥<br><br>1583: ततः काष्ठैः सह तदा पपात धरणीतले। ततः स भारनिष्पिष्टः क्षुधाविष्टश्च भारत॥<br><br>1584: दृष्ट्वा तां वयसोऽवस्थां रुरोदार्तस्वरस्तदा। ततो गुरुसुता तस्य पद्मपत्रनिभानना॥<br><br>1585: जग्राहाश्रूणि सुश्रोणी करेण पृथुलोचना। पितुर्नियोगाद् धर्मज्ञा शिरसाऽवनता तदा॥<br><br>1586: तस्या निपेततुर्दग्धौ करौ तैरश्रुबिन्दुभिः। न हि तानश्रुपातांस्तु शक्ता धारयितुं मही॥<br><br>1587: गौतमस्त्वव्रवीद् विप्रमुत्तङ्क प्रीतमानसः। कस्मात् तात तवाद्येह शोकोत्तरमिदं मनः। स स्वैरं ब्रूहि विप्रर्षे श्रोतुमिच्छामि तत्त्वतः॥<br><br>1588: उत्तङ्क उवाच भवद्गतेन मनसा भवन्त्रियचिकीर्षया। भवद्भक्तिगतेनेह भवद्भावानुगेन च॥<br><br>1589: जरेय नावबुद्धा मे नाभिज्ञातं सुखं च मे। शतवर्षोषितं मां हि न त्वमभ्यनुजानिथा:॥<br><br>1590: भवता त्वभ्यनुज्ञाताः शिष्याः प्रत्यवरा मम। अपपन्ना द्विजश्रेष्ठ शतशोऽथ सहस्रशः॥<br><br>1591: गौतम उवाच त्वत्प्रीतियुक्तेन मया गुरुशुश्रूषया तव। व्यतिक्रामन्महाकालो नावबुद्धो द्विजर्षभ॥<br><br>1592: किं त्वद्य यदि ते श्रद्धा गमनं प्रति भार्गव। अनुज्ञा प्रतिगृह्य त्वं स्वगृहान् गच्छ मा चिरम्॥<br><br>1593: उत्तङ्क उवाच गुर्वर्थं कं प्रयच्छामि ब्रूहि त्वं द्विजसत्तम। तमुपाहृत्य गच्छेयमनुज्ञातस्त्वया विभो॥<br><br>1594: गौतम उवाच दक्षिणा परितोषो वै गुरुणां सद्धिरुच्यते। तव ह्याचरतो ब्रह्मस्तुष्टोऽहं वै न संशयः॥<br><br>1595: इत्थं च परितुष्टं मां विजानीहि भृगूद्वह। युवा षोडशवर्षो हि यद्यद्य भविता भवान्॥<br><br>1596: ददानि पत्नी कन्यां च स्वां ते दुहितरं द्विजा एतामृतेऽङ्गना नान्या त्वत्तेऽर्हति सेवितुम्॥<br><br>1597: ततस्तां प्रतिजग्राह युवा भूत्वा यशस्विनीम्। गुरुणा चाभ्यनुज्ञातो गुरुपत्नीमथाब्रवीत्॥<br><br>1598: कं भवेत्य प्रयच्छामि गुर्वर्थे विनियुक्ष्व माम्। प्रियं हितं च काङ्क्षामि प्राणैरपि धनैरपि। ॥<br><br>1599: यद् दुर्लभं हि लोकेऽस्मिन् रत्नमत्यातं महत्। तदानयेयं तपसा न हि मेऽत्रास्ति संशयः॥<br><br>1600: अहल्योवाच परितुष्टास्मि ते विप्र नित्यं भक्त्या तवानघ। पर्याप्तमेतद् भद्रं ते गच्छ तात यथेप्सितम्॥<br><br>1601: उत्तङ्कस्तु महाराज पुनरेवाब्रवीद् वचः। आज्ञापयस्व मां मातः कर्तव्यं च तव प्रियम्॥<br><br>1602: सौदासपल्या विधृते दिव्ये मणिकुण्डले। ते समानय भद्रं ते गुर्वर्थः सुकृतो भवेत्॥<br><br>1603: स तथेति प्रतिश्रुत्य जगाम जनमेजय। गुरुपत्नीप्रियार्थं वै ते समानयितुं तदा॥<br><br>1604: स जगाम ततः शीघ्रमुत्तङ्कणे ब्राह्मणर्षभः। सौदास पुरुषादं वै भिक्षितुं मणिकुण्डले॥<br><br>1605: गौतमस्त्वब्रवीत् पत्नीमुत्तको नाद्य दृश्यते। इति पृष्टा तमाचष्ट कुण्डलार्थे गतं च सा॥<br><br>1606: ततः प्रोवाच पत्नीं स न ते सम्यगिदं कृतम्। शप्तः स पार्थिवो नूनं ब्राह्मणं तं वधिष्यति॥<br><br>1607: अजानन्त्या नियुक्तः स भगवन् ब्राह्मणो मया। भवत्प्रसादान्न भयं किंचित् तस्य भविष्यति॥<br><br>1608: इत्युक्तः प्राह तां पत्नीमेवमस्त्विति गौतमः। उत्तोऽपि वने शून्ये राजानं तं ददर्श ह॥<br><br>1609: वैशम्पायन उवाच स नं दृष्ट्वा तथाभूतं राजानं घोरदर्शनम्। दीर्घश्मश्रुधरं नृणां शोणितेन समुक्षितम्॥<br><br>1610: चकार न व्यथां विप्रो राजा त्वेनमथाब्रवीत्। प्रत्युत्थाय महातेजा भयकर्ता यमोपमः॥<br><br>1611: दिष्ट्या त्वमसि कल्याण षष्ठे काले ममान्तिकम्। भक्ष्यं मृगयमाणस्य सम्प्राप्तो द्विजसत्तम॥<br><br>1612: राजन् गुर्वर्थिनं विद्धि चरन्तं मामिहागतम्। न च गुर्वर्थमुद्युक्तं हिंस्यमाहुर्मनीषिणः॥<br><br>1613: षष्ठे काले ममाहारो विहितो द्विजसत्तम। न शक्यस्त्वं समुत्स्रष्टुं क्षुधितेन मयाद्य वै॥<br><br>1614: एवमस्तु महाराज समयः क्रियतां त मे। गुर्वर्थमभिनिवर्त्य पुनरेष्यामि ने वशम्॥<br><br>1615: संश्रुतश्च मया योऽर्थो गुरवे राजसत्तम। त्वदधीनः स राजेन्द्र तं त्वां भिक्षे नरेश्वर॥<br><br>1616: ददासि विप्रमुख्येभ्यस्त्वं हि रत्नानि नित्यदा। दाता च त्वं नरव्याघ्र पात्रभूतः क्षिताविह। पात्रं प्रतिग्रहे चापि विद्धि मां नृपसत्तम॥<br><br>1617: उपाहृत्य गुरारर्थं त्वदायत्तमरिंदम। समयेनेह राजेन्द्र पुनरेष्यामि ते वशम्॥<br><br>1618: सत्यं ते प्रतिजानामि नात्र मिथ्या कथंचन। अनृतं नोक्तपूर्वं मे स्वैरेष्वपि कुतोऽन्यथा। ॥<br><br>1619: सौदास उवाच यदि मत्तस्तवायत्तो गुर्वथैः कृत एव सः। यदि चास्मि प्रतिग्राह्यः साम्प्रतं तद् वदस्व मे॥<br><br>1620: उत्तङ्क उवाच प्रतिग्राह्यो मतो मे त्वं सदैव पुरुषर्षभ। सोऽहं त्वामनुसम्प्राप्तो भिक्षितुं मणिकुण्डले॥<br><br>1621: पत्न्यास्ते मम विप्रर्षे उचिते मणिकुण्डले। वरयार्थं त्वमन्यं वै तं ते दास्यामि सुव्रत॥<br><br>1622: अलं ते व्यपदेशेन प्रमाणा यदि ते वयम्। प्रयच्छ कुण्डले मह्यं सत्यवाग् भव पार्थिव॥<br><br>1623: इत्युक्तस्त्वब्रवीद् राजा तमुत्तकं पुनर्वचः। गच्छ मद्वचनाद् देवीं ब्रूहि देहीति सत्तम॥<br><br>1624: सैवमुक्ता त्वया नूनं मद्वाक्येन शुचिव्रता। प्रदास्यति द्विजश्रेष्ठ कुण्डले ते न संशयः॥<br><br>1625: उत्तङ्क उवाच क्व पत्नी भवतः शक्या मया द्रष्टुं नरेश्वर। स्वयं वापि भवान् पत्नी किमर्थं नोपसर्पति॥<br><br>1626: सौदास उवाच तां द्रक्ष्यति भवानद्य कस्मिंश्चिद् वननिर्झरे। षष्ठे काले न हि मया सा शक्या द्रष्टुमद्य वै॥<br><br>1627: वैशम्पायन उवाच उत्तङ्कस्तु तथोक्तः स जगाम भरतर्षभ। मदयन्तीं च दृष्ट्वा स ज्ञापयत् स्वप्रयोजनम्॥<br><br>1628: सौदासवचनं श्रुत्वा ततः सा पृथुलोचना। प्रत्युवाच महाबुद्धिमुत्तकं जनमेजय॥<br><br>1629: एवमेतद् वद ब्रह्मन् नानृतं वदसेऽनघ। अभिज्ञानं तु किंचित् त्वं समानयितुपर्हसि॥<br><br>1630: इमे हि दिव्ये मणिकुण्डले मे देवाश्च यक्षाश्च महर्षयश्च। तैस्तैरुपायैरमहर्तुकामा श्छिद्रेषु नित्यं परितर्कयन्ति॥<br><br>1631: निक्षिप्तमेतद् भुवि पन्नगास्तु रत्नं समासाद्य परामशेयुः। यक्षास्तेथोच्छिष्टधृतं सुराश्च निद्रावशाद् वा परिधर्षयेयुः॥<br><br>1632: छिद्रेष्वेतेष्विमे नित्यं ह्वियेते द्विजसत्तम। देवराक्षसनागानामप्रमत्तेन धार्यते॥<br><br>1633: स्यन्देते हि दिवा रुक्मं रात्रौ च द्विजसत्तम। नक्तं नक्षत्रताराणां प्रभामाक्षिप्य वर्ततः॥<br><br>1634: एते ह्यमुच्य भगवन् क्षुत्पिपासाभयं कुतः। विषाग्निश्वापदेभ्यश्च भयं जातु न विद्यते॥<br><br>1635: ह्रस्वेन चैते आमुक्ते भवतो ह्रस्वके तदा। अनुरूपेण चामुक्ते जायेते तत्प्रमाणके॥<br><br>1636: एवंविधे ममैते वै कुण्डले परमार्चित। त्रिषु लोकेषु विज्ञाते तदभिज्ञानमानय॥<br><br>1637: वैशम्पायन उवाच स मित्रसहमासाद्य अभिज्ञानमयाचत। तस्मै ददावभिज्ञानं स चेक्ष्वाकुवरस्तदा॥<br><br>1638: सौदास उवाच न चैवैषा गतिः क्षेम्या न चान्या विद्यते गतिः। एतन्मे मतमाज्ञाय प्रयच्छ मणिकुण्डले॥<br><br>1639: इत्युक्तस्तामुत्तङ्कस्तु भर्तुर्वाक्यमथाब्रवीत्। श्रुत्वा च सा तदा प्रादात् ततस्ते मणिकुण्डले॥<br><br>1640: अवाप्य कुण्डले ते तु राजानं पुनरब्रवीत्। किमेतद् गुह्यवचनं श्रोतुमिच्छामि पार्थिव॥<br><br>1641: सौदास उवाच प्रजानिसर्गाद् विप्रान् वै क्षत्रियाः पूजयन्ति ह। विप्रेभ्यश्चापि बहवो दोषाः प्रादुर्भवन्ति वै॥<br><br>1642: सोऽहं द्विजेभ्यः प्रणतो विप्राद् दोषमवाप्तवान्। गतिमन्यां न पश्यामि मदयन्तीसहायवान्॥<br><br>1643: न चान्यामपि पश्यामि गतिं गतिमतां वर। स्वर्गद्वारस्य गमने स्थाने चेह द्विजोत्तम॥<br><br>1644: न हि राज्ञा विशेषेण विरुद्धेन द्विजातिभिः। शक्यं हि लोके स्थातुं वै प्रेत्य वा सुखमेधितुम्॥<br><br>1645: तदिष्टे ते मया दत्ते एते स्वे मणिकुण्डले। यः कृतस्तेऽद्य समय: सफलं तं कुरुध्व मे॥<br><br>1646: उत्तङ्क उवाच राजस्तथेह कर्तास्मि पुनरेष्यामि ते वशम्। प्रश्नं च कंचित् प्रष्टु त्वां निवृत्तेऽस्मि परंतप॥<br><br>1647: ब्रूहि विप्र यथाकामं प्रतिवक्तास्मि ते वचः। छेत्तास्मि सशयं तेऽद्य न मेऽत्रास्ति विचारणा॥<br><br>1648: प्राहुर्वाक्संयतं विप्रं धर्मनैपुणदर्शिनः। मित्रेषु यश्च विषमः स्तेन इत्येव तं विदुः॥<br><br>1649: स भवान् मित्रतामद्य सम्प्राप्तो मम पार्थिव। स मे बुद्धिं प्रयच्छस्व सम्मतां पुरुषर्षभ॥<br><br>1650: अवाप्तार्थोऽहमद्येह भवांश्च पुरुषादकः। भवत्सकाशमागन्तुं क्षमं मम न वेति वै॥<br><br>1651: सौदास उवाच क्षमं चेदिह वक्तव्यं तव द्विजवरोत्तम। मत्समीपं द्विजश्रेष्ठ नागन्तव्यं कथंचन॥<br><br>1652: एवं तव प्रपश्यामि श्रेयो भृगुकुलोद्वह। आगच्छतो हि ते विप्र भवेन्मृत्युर्न संशयः॥<br><br>1653: वैशम्पायन उवाच इत्युक्तः स तदा राज्ञा क्षमं बुद्धिमतां हितम्। अनुज्ञाप्य स राजानमहल्यां प्रतिजग्मिवान्॥<br><br>1654: गृहीत्वा कुण्डले दिव्ये गुरुपल्याः प्रियंकरः। जवेन महता प्रायाद् गौतमस्याश्रमं प्रति॥<br><br>1655: यथा तयो रक्षणं च मदयन्त्यभिभाषितम्। तथा ते कुण्डले बद्ध्वा तदा कृष्णाजिनेऽनयत्॥<br><br>1656: स कस्मिंश्चित् क्षुधाविष्टः फलभारसमन्वितम्। बिल्वं ददर्श विप्रर्षिरारुरोह च तं ततः॥<br><br>1657: शाखामासज्य तस्यैव कृष्णाजिनमरिंदम। पातयामास बिल्वानि तदा स द्विजपुङ्गवः॥<br><br>1658: अथ पातयमानस्य बिल्वापहृतचक्षुषः। न्यपतंस्तानि बिल्वानि तस्मिन्नेवाजिने प्रभो॥<br><br>1659: यस्मिंस्ते कुण्डले बद्धे तदा द्विजवरेण वै। बिल्वप्रहारैस्तस्याथ व्यशीर्यद् बन्धनं ततः॥<br><br>1660: सकुण्डलं तदजिनं पपात सहसा तरोः। विशीर्णबन्धने तस्मिन् गते कृष्णाजिने महीम्॥<br><br>1661: अपश्यद् भुजगः कश्चित् ते तत्र मणिकुण्डले। ऐरावतकुलोद्भूतः शीघ्रो भूत्वा तदा हि सः॥<br><br>1662: विदश्यास्येन वल्मीकं विवेशाथ स कुण्डले। ह्रियमाणे तु दृष्ट्वा स कुण्डले भुजगेन ह॥<br><br>1663: पपात वृक्षात् सोद्वेगो दुःखात् परमकोपनः। स दण्डकाष्ठमादाय वल्मीकमखनत् तदा॥<br><br>1664: अहानि त्रिंशदव्यग्रः पञ्च चान्यानि भारत। क्रोधामर्षाभिसतंप्तस्तदा ब्राह्मणसत्तमः॥<br><br>1665: तस्य वेगमसा तमसहन्ती वसुन्धरा। दण्डकाष्ठाभिनुन्नाङ्गी चचाल भृशमाकुला॥<br><br>1666: ततः खनत एवाथ विप्रर्धर्धरणीतलम्। नागलोकस्य पन्थानं कर्तुकामस्य निश्चयात्॥<br><br>1667: रथेन हरियुक्तेन तं देशमुपजग्मिवान्। वज्रपाणिर्महातेजास्तं ददर्श द्विजोत्तमम्॥<br><br>1668: वैशम्पायन उवाच स तु तं ब्राह्मणो भूत्वा तस्य दुःखेन दुःखितः। उत्तङ्कमब्रवीद् वाक्यं नैतच्छक्यं त्वयेति वै॥<br><br>1669: इतो हि नागलोको वै योजनानि सहस्रशः। न दण्डकाष्ठसाध्यं च मन्ये कार्यमिदं तव॥<br><br>1670: उत्तङ्क उवाच नागलोके यदि ब्रह्मन् न शक्ये कुण्डले मया। प्राप्तुं प्राणान् विमोक्ष्यामि पश्यतस्तु द्विजोत्तम॥<br><br>1671: वैशम्पायन उवाच यदा स नाशकत् तस्य निश्चयं कर्तुमन्यथा। वज्रपाणिस्तदा दण्डं वज्रास्त्रेण युयोज ह॥<br><br>1672: ततो वज्रप्रहारैस्तैर्दार्यमाणा वसुन्धरा। नागलोकस्य पन्थानमकरोज्जनमेजय॥<br><br>1673: स तेन मार्गेण तदा नागलोकं विवेश ह। ददर्श नागलोकं च योजनानि सहस्रशः॥<br><br>1674: प्राकारनिचयैर्दिव्यैर्मणिमुक्तास्वलंकृतैः। उपपन्नं महाभाग शातकुम्भमयैस्तथा॥<br><br>1675: वापी: स्फटिकसोपाना नदीश्च विमलोदकाः। ददर्श वृक्षांश्च बहून् नानाद्विजगणायुतान्॥<br><br>1676: तस्य लोकस्य च द्वारं स ददर्श भृगूद्वहः। पञ्चयोजनविस्तारमायतं शतयोजनम्॥<br><br>1677: नागलोकमुत्तङ्कस्तु प्रेक्ष्य दीनोऽभवत् तदा। निराशश्चाभवत् तत्र कुण्डलाहरणे पुनः॥<br><br>1678: तत्र प्रोवाच तुरगस्तं कृष्णश्वेतवालधिः। ताम्रास्यनेत्रः कौरव्य प्रज्वलन्निव तेजसा॥<br><br>1679: धमस्वापानमेतन्मे ततस्त्वं विप्र लप्स्यसे। ऐरावतसुतेनेह तवानीते हि कुण्डले॥<br><br>1680: मा जुगुप्सां कृथाः पुत्र त्वमत्रार्थे कथंचन। त्वयैतद्धि समाचीर्णं गौतमस्याश्रमे तदा। ॥<br><br>1681: उत्तङ्क उवाच कथं भवन्तं जानीयामुपाध्यायाश्रमं प्रति। यन्मया चीर्णपूर्वं हि श्रोतुमिच्छामि तद्ध्यहम्॥<br><br>1682: अश्व उवाच गुरोगुरुं मां जानीहि ज्वलनं जातवेदसम्। त्वया ह्यहं सदा विप्र गुरोरर्थेऽभिपूजितः॥<br><br>1683: विधिवत् सततं विप्र शुचिना भृगुनन्दन। तस्मा यो विधास्यामि तवैवं कुरु मा चिरम्॥<br><br>1684: इत्युक्तस्तु तथाकार्षीदुत्तङ्कश्चित्रभानुना। घृतार्चिः प्रीतिमांश्चापि प्रजज्वाल दिधक्षया॥<br><br>1685: ततोऽस्य रोमकूपेभ्यो धम्यतस्तत्र भारता घनः प्रादुरभूद् धूमो नागलोकभयावहः॥<br><br>1686: तेन धूमेन महता वर्धमानेन भारत। नागलोके महाराज न प्रज्ञायत किंचन॥<br><br>1687: हाहाकृतमभूत् सर्वमैरावतनिवेशनम्। वासुकिप्रमुखानां च नागानां जनमेजय॥<br><br>1688: न प्रकाशन्त वेश्मानि धूमरुद्धानि भारत। निहारसंवृतानीव वनानि गिरयस्तथा॥<br><br>1689: ते धूमरक्तनयना वह्नितेजोऽभितापिताः। आजग्मुनिश्चयं ज्ञातुं भार्गवस्य महात्मनः॥<br><br>1690: श्रुत्वा च निश्चयं तस्य महर्षेरतितेजसः। सम्भ्रान्तनयनाः सर्वे पूजां चक्रुर्यथाविधि। ॥<br><br>1691: सर्वे प्राञ्जलो नागा वृद्धबालपुरोगमाः। शिरोभिः प्रणिपत्योचुः प्रसीद भगवन्निति॥<br><br>1692: प्रसाद्य ब्राह्मणं ते तु पाद्यमर्थ्य निवेद्य च। प्रायच्छन् कुण्डले दिव्ये पन्नगाः परमार्चिते॥<br><br>1693: ततः स पूजितो नागैस्तदोत्तङ्कः प्रतापवान्। अग्निं प्रदक्षिणं कृत्वा जगाम गुरुसा तत्॥<br><br>1694: स गत्वा त्वरितो राजन् गौतमस्य निवेशनम्। प्रायच्छत् कुण्डले दिव्ये गुरुपत्न्यास्तदानघ॥<br><br>1695: वासुकिप्रमुखानां च नागानां जनमेजय। सर्वे शशंस गुरवे यथावद् द्विजसत्तमः॥<br><br>1696: एवं महात्मना तेन त्रील्लोकान् जनमेजय। परिक्रम्याहृते दिव्ये ततस्ते मणिकुण्डले॥<br><br>1697: एवंप्रभावः स मुनिरुत्तको भरतर्षभा परेण तपसा युक्तो यन्मां त्वं परिपृच्छसि॥<br><br>1698: जनमेजय उवाच उत्तङ्कस्य वरं दत्त्वा गोविन्दो द्विजसत्तम। अत ऊर्ध्वं महाबाहुः किं चकार महायशाः॥<br><br>1699: वैशम्पायन उवाच उत्तङ्कस्य वरं दत्त्वा प्रायात् सात्यकिना सह। द्वारकामेव गोविन्दः शीघ्रवेगैर्महाहयैः॥<br><br>1700: सरांसि सरितश्चैव वनानि च गिरीस्तथा। अतिक्रम्याससादाथ रम्यां द्वारवतीं पुरीम्॥<br><br>1701: वर्तमाने महाराज महे रैवतकस्य च। उपायात् पुण्डरीकाक्षो युयुधानानुपस्तदा॥<br><br>1702: अलंकृतस्तु स गिरि नारूपैर्विचित्रितैः। बभौ रत्नमयैः कोशैः संवृतः पुरुषर्षभ॥<br><br>1703: काञ्चनस्रग्भिरग्र्याभिः सुमनोभिस्तथैव च। वासोभिश्च महाशैलः कल्पवृक्षैस्तथैव च॥<br><br>1704: दीपवृक्षैश्च सौवर्णैरभीक्ष्णमुपशोभितः। गुहानिर्झरदेशेषु दिवाभूतो बभूव ह॥<br><br>1705: पताकाभिर्विचित्राभिः सघण्टाभिः समन्ततः। पुम्भिः स्त्रीभिश्च संघुष्टः प्रगीत इव चाभवत्॥<br><br>1706: अतीव प्रेक्षणीयोऽभून्मेरुर्मुनिगणैरिव। मत्तानां हृष्टरूपाणां स्त्रीणां पुंसां च भारत॥<br><br>1707: गायतां पर्वतेन्द्रस्य दिवस्पृगिव निःस्वनः। प्रमत्तमत्त सम्मत्तक्ष्वेडितोत्क्रुष्टसंकुलः॥<br><br>1708: तथा किलकिलाशब्दैर्भूधरोऽभून्मनोहरः। विपणापणवान् रम्यो भक्ष्यभोज्यविहारवान्॥<br><br>1709: वस्त्रमाल्योत्करयुतो वीणावेणुमृदङ्गवान्। सुरामैरैयमिश्रेण भक्ष्यभोज्येन चैव ह॥<br><br>1710: दीनान्धकृपणादिभ्यो दीयमानेन चानिशम्। बभौ परमकल्याणो महस्तस्य महागिरेः॥<br><br>1711: पुण्यावसथवान् वीर पुण्यकृद्भिर्निषेवितः। विहारो वृष्णिवीराणां महे रैवतकस्य ह॥<br><br>1712: स नगो वेश्मसंकीर्णो देवलोक इवाबभौ। तदा च कृष्ण सांनिध्यमासाद्य भरतर्षभ॥<br><br>1713: शक्रसद्मप्रतीकाशो बभूव स हि शैलराट्। ततः सम्पूज्यमानः स विवेश भवनं शुभम्॥<br><br>1714: गोविन्दः सात्यकिश्चैव जगाम भवनं स्वकम्। विवेश च प्रहृष्टात्मा चिरकालप्रवासतः॥<br><br>1715: कृत्वा नसुकरं कर्म दानवेष्विव वासवः। उपायान्तं तु वार्ष्णेयं भोजवृष्ण्यन्धकास्तथा। ॥<br><br>1716: अभ्यगच्छन् महात्मानं देवा इव शतक्रतुम्। स तानभ्यर्च्य मेधावी पृष्ट्वा च कुशलं तदा। अभ्यवादयत प्रीतः पितरं मातरं तदा॥<br><br>1717: ताभ्यां स सम्परिष्वक्तः सान्त्वितश्च महाभुजः। उपोपविष्टैः सर्वैस्तैर्वृष्णिभिः परिवारितः॥<br><br>1718: स विश्रान्तो महातेजाः कृतपादावनेजनः। कथयामास तत्सर्वं पृष्टः पित्रा महाहवम्॥<br><br>1719: वासुदेव उवाच श्रुतवानस्मि वार्ष्णेय संग्रामं परमाद्भुतम्। नराणां वदतां तत्र कथं वा तेषु नित्यशः॥<br><br>1720: त्वं तु प्रत्यक्षदर्शी च रूपज्ञश्च महाभुजा तस्मात् प्रब्रूहि संग्रामं याथातथ्येन मेऽनघ॥<br><br>1721: यथा तदभवद् युद्धं पाण्डवानां महात्मनाम्। भीष्मकर्णकृपद्रोणशल्यादिभिरनुत्तमम्॥<br><br>1722: अन्येषां क्षत्रियाणां च कृतास्त्राणामनेकशः। नानावेषाकृतिमतां नानादेशनिवासिनाम्॥<br><br>1723: वैशम्पायन उवाच इत्युक्तः पुण्डरीकाक्षः पित्रा मातुस्तदन्तिके। शशंस कुरुवीराणां संग्रामे निधनं यथा। ॥<br><br>1724: अत्युद्धतानि कर्माणि क्षत्रियाणां महात्मनाम्। बहुलत्वान्न संख्यातुं शक्यान्यब्दशतैरपि॥<br><br>1725: प्राधान्यतस्तु गदतः समासेनैव मे शृणु। कर्माणि पृथिवीशानां यथावदमरधुते॥<br><br>1726: भीष्मः सेनापतिरभूदेकादशचभूपतिः। कौरव्यः कौरवेन्द्राणां देवानामिव वासवः॥<br><br>1727: शिखण्डी पाण्डुपुत्राणां नेता सप्तचमूपतिः। बभूव रक्षितो धीमान् श्रीमता सत्यसाचिना॥<br><br>1728: तेषां तदभवद् युद्धं दशाहानि महात्मनाम्। कुरूणां पाण्डवानां च सुमहल्लोमहर्षणम्॥<br><br>1729: तत: शिखण्डी गाङ्गेयं युध्यमानं महाहवे। जघान बहुभिर्बाणैः सह गाण्डीवधन्वना॥<br><br>1730: अकरोत् स ततः कालं शरतल्पगतो मुनिः। अयनं दक्षिणं हित्वा सम्प्राप्ते चोत्तरायणे॥<br><br>1731: ततः सेनापतिरभूद् द्रोणोऽस्त्रविदुषां वरः। प्रवीरः कौरवेन्द्रस्य काव्यो दैत्यपतेरिव॥<br><br>1732: अक्षौहिणीभिः शिष्टाभिर्नवभिर्द्विजसत्तमः। संवृतः समरश्लाघी गुप्तः कृपवृषादिभिः॥<br><br>1733: धृष्टद्युम्नस्त्वभून्नेता पाण्डवानां महास्त्रवित्। गुप्तो भीमेन मेधावी मित्रेण वरुणो यथा॥<br><br>1734: स च सेनापरिवृतो द्रोणप्रेप्सुर्महामनाः। पितुर्निकारान् संस्मृत्य रणे कर्माकरोन्महत्॥<br><br>1735: तस्मिंस्ते पृथिवीपाला द्रोणपार्षतसंगरे। नानादिगागता वीराः प्रायशो निधनं गताः॥<br><br>1736: दिनानि पञ्च तद् युद्धमभूत् परमदारुणम् ततो द्रोणः परिश्रान्तो धृष्टद्युम्नवशं गतः॥<br><br>1737: ततः सेनापतिरभूत् कर्णो दौर्योधने बले। अक्षौहिणीभिः शिष्टाभिर्वृतः पञ्चभिराहवे॥<br><br>1738: तिस्रस्तु पाण्डुपुत्राणां चम्वो बीभत्सुपालिताः। हतप्रवीरभूयिष्ठा बभूवुः समवस्थिताः॥<br><br>1739: ततः पार्थं समासाद्य पतङ्ग इव पावकम्। पञ्चत्वमगमत् सौतिर्द्वितीयेऽहनि दारुणः॥<br><br>1740: हते कर्णे तु कौरव्या निरुत्साहा हतौजसः। अक्षौहिणीभिस्तिसृभिर्मद्रेशं पर्यवारयन्॥<br><br>1741: हतवाहनभूयिष्ठाः पाण्डवाऽपि युधिष्ठिरम्। अक्षौहिण्या निरुत्साहाः शिष्टया पर्यवारयन्॥<br><br>1742: अवधीन्मद्रराजानं कुरुराजो युधिष्ठिरः। तस्मिंस्तदादिवसे कृत्वा कर्म सुदुष्करम्॥<br><br>1743: हते शल्ये तु शकुनि सहदेवो महात्मनाः। आहर्तारं कलेस्तस्य जघानामितविक्रमः॥<br><br>1744: निहते शकुनौ राजा धार्तराष्ट्रः सुदुर्मनाः। आपाक्रामद् गदापाणिर्हतभूयिष्ठसैनिकः॥<br><br>1745: तमन्वधावत् संक्रुद्धो भीमसेनः प्रतापवान्। हृदे द्वैपायने चापि सलिलस्थं ददर्श तम्॥<br><br>1746: हतशिष्टेन सैन्येन समन्तात् पर्यवार्य तम्। अथोपविविशुर्हष्टा हृदस्थं पञ्च पाण्डवाः॥<br><br>1747: विगाह्य सलिलं त्वाशु बाग्बाणै शविक्षतः। उत्थाय स गदापाणियुद्धाय समुपस्थितः॥<br><br>1748: ततः स निहतो राजा धार्तराष्ट्रो महारणे। भीमसेनेन विक्रम्य पश्यतां पृथिवीक्षिताम्॥<br><br>1749: ततस्तत् पाण्डवं सैन्यं प्रसुप्तं शिबिरे निशि। निहतं द्रोणपुत्रेण पितुर्वधममृष्यता॥<br><br>1750: हतपुत्रा हतबला हतमित्रा मया सह। युयुधानसहायेन पञ्च शिष्टास्तु पाण्डवाः॥<br><br>1751: सहैव कृपभोजाभ्यां द्रौणियुद्धादमुच्यत। युयुत्सुश्चापि कौरव्यो मुक्तः पाण्डवसंश्रयात्॥<br><br>1752: निहते कौरवेन्द्रे तु सानुबन्धे सुयोधने। विदुरः संजयश्चैव धर्मराजमुपस्थितौ॥<br><br>1753: एवं तदभवद् युद्धमहान्यष्टादश प्रभो। यत्र ते पृथिवीपाला निहताः स्वर्गमावसन्॥<br><br>1754: वैशम्पायन उवाच शृण्वतां तु महाराज कथां तां लोमहर्षणाम्। दुःखशोकपरिक्लेशा वृष्णीनामभवंस्तदा। ॥<br><br>1755: वैशम्पायन उवाच कथयन्नेव तु सदा वासुदेवः प्रतापवान्। महाभारतयुद्धं तत्कथान्ते पितुरग्रतः॥<br><br>1756: अभिमन्योर्वधं वीरः सोऽत्यक्रामन्महामतिः। अप्रियं वसुदेवस्य मा भूदिति महामतिः॥<br><br>1757: मा दौहित्रवधं श्रुत्वा वसुदेवो महात्ययम्। दुःखशोकाभिसंतप्तो भवेदिति महामतिः॥<br><br>1758: सुभद्रा तु तमुत्क्रान्तमात्मजस्य वधं रणे। आचक्ष्व कृष्ण सौभद्रवमित्यपतद् भुवि॥<br><br>1759: तामपश्यन्निपतितां वसुदेवः क्षितौ तदा। दृष्ट्वैव च पपातोळें सोऽपि दुःखेन मूर्छितः॥<br><br>1760: ततः स दौहित्रवधदुःखशोकसमाहतः। वसुदेवो महाराज कृष्णं वाक्यमथाब्रवीत्॥<br><br>1761: ननु त्वं पुण्डरीकाक्ष सत्यवाग् भुवि विश्रुतः॥<br><br>1762: यद् दौहित्रवधं मेऽद्य न ख्यापयसि शत्रुहन्। तद् भागिनेयनिधनं तत्त्वेनाचक्ष्व मे प्रभो॥<br><br>1763: सदृशाक्षस्तव कथं शत्रुभिर्निहतो रणे। दुर्मरं बत वार्ष्णेय कालेऽप्राप्ते नृभिः सह॥<br><br>1764: यत्र मे हृदयं दुःखाच्छतधा न विदीर्यते। किमब्रवीत् त्वां संग्रामे सुभद्रां मातरं प्रति॥<br><br>1765: मां चापि पुण्डरीकाक्ष चपलाक्षः प्रिबो मम। आहवं पृष्ठतः कृत्वा कच्चिन्न निहतः परैः॥<br><br>1766: कच्चिन्मुखं न गोविन्द तेनाजौ विकृतं कृतम्। स हि कृष्ण महातेजाः श्लाघन्निव ममाग्रतः॥<br><br>1767: बालभावेन विनयमात्मनोऽकथयत् प्रभुः। कच्चिन्न निकृतो बालो द्रोणकर्णकृपादिभिः॥<br><br>1768: धरण्यां निहतः शेते तन्ममाचक्ष्व केशव। स हि द्रोणं च भीष्मं च कर्णं च बलिनां वरम्॥<br><br>1769: स्पर्धते स्म रणे नित्यं दुहितुः पुत्रको मम। एवंविधं बहु तदा विलपन्तं सुदुःखितम्॥<br><br>1770: पितरं दुःखिततरो गोविन्दो वाक्यमब्रवीत्। न तेन विकृतं वक्त्रं कृतं संग्राममूर्धनि॥<br><br>1771: न पृष्ठत: कृतश्चापि संग्रामस्तेन दुस्तरः। निहत्य पृथिवीपालान् सहस्रशतसंघशः॥<br><br>1772: खेदितो द्रोणकर्णाभ्यां दौःशासनिवशं गतः। एको होकेन सततं युध्यमाने यदि प्रभो॥<br><br>1773: न स शक्येत संग्रामे निहन्तुमपि वज्रिणा। समाहृते च संग्रामात् पार्थे संशप्तकैस्तदा॥<br><br>1774: पर्यवार्यत संक्रुद्धैः स द्रोणादिभिराहवे। ततः शत्रुवधं कृत्वा सुमहान्तं रणे पितः॥<br><br>1775: दौहित्रस्तव वार्ष्णेय दौःशासनिवशं गतः। नूनं च स गतः स्वर्गे जहि शोकं महामते॥<br><br>1776: न हि व्यसनमासाद्य सीदन्ति कृतबुद्धयः। द्रोणकर्णप्रभृतयो येन प्रतिसमासिताः॥<br><br>1777: रणे महेन्द्रप्रतिमाः स कथं नाप्नुयाद् दिवम्। स शोकं जहि दुर्धर्ष मा च मन्युवशं गमः॥<br><br>1778: शस्त्रपूतां हि स गतिं गतः परपुरंजयः। तस्मिंस्तु निहते वीरे सुभद्रेयं स्वसा मम॥<br><br>1779: दुःखार्ताधो सुतं प्राप्य कुररीव ननाद ह। द्रौपदी च समासाद्य पर्यपृच्छत दुःखिता॥<br><br>1780: आर्ये क्व दारकाः सर्वे द्रष्टुमिच्छामि तानहम्। अस्यास्तु वचनं श्रुत्वा सर्वास्ताः कुरुयोषितः॥<br><br>1781: भुजाभ्यां परिगृह्येनां चुक्रुशुः परमार्तवत्॥<br><br>1782: उत्तरां चाब्रवीद् भद्रे भर्ता स क्व नु ते गतः। क्षिप्रमागमनं मह्यं तस्य त्वं वेदयस्व ह॥<br><br>1783: ननु नामाद्य वैराटि श्रुत्वा मम गिरं सदा। भवनान्निष्पतत्याशु कस्मान्नाभ्येति ते पतिः॥<br><br>1784: अभिमन्यो कुशलिनो मातुलास्ते महारथाः। कुशलं चाब्रुवन् सर्वे त्वां युयुत्सुमिहागतम्॥<br><br>1785: आचक्ष्व मेऽद्य संग्रामं यथापूर्वमरिंदम। कस्मादेवं विलपतीं नाघेह प्रतिभाषसे॥<br><br>1786: एवमादि तु वार्ष्णेय्यास्तस्यास्तत्परिदेवितम्। श्रुत्वा पृथा सुदुःखार्ता शनैर्वाक्यमथाब्रवीत्॥<br><br>1787: सुभद्रे वासुदेवेन तथा सात्यकिना रणे। पित्रा च लालितो बालः स हतः कालधर्मणा॥<br><br>1788: ईदृशो मर्त्यधर्मोऽयं मा शुचो यदुनन्दिनि। पुत्रो हि तव दुर्घर्षः सम्प्राप्तः परमां गतिम्॥<br><br>1789: कुले महति जातासि क्षत्रियाणां महात्मनाम्। मा शुचश्चपलाक्षं त्वं पद्मपत्रनिभेक्षणे॥<br><br>1790: उत्तरां त्वमवेक्षस्व गुर्विणी मा शुचः शुभे। पुत्रमेषा हि तस्याशु जनयिष्यति भाविनी॥<br><br>1791: एवमाश्वासयित्वैनां कुन्ती यदुकुलोद्वह। विहाय शोकं दुर्धर्षे श्राद्धमस्य ह्यकल्पयत्॥<br><br>1792: समनुज्ञाप्य धर्मज्ञं राजानं भीममेव च। यमौ यमोपमौ चैव ददौ दानान्यनेकशः॥<br><br>1793: ततः प्रदाय बहीर्गा ब्राह्मणाय यदूद्वह। समाहृष्य तु वार्ष्णेयी वैराटीमब्रवीदिदम्॥<br><br>1794: वैराटि नेह संतापस्त्वया कार्यो ह्यनिन्दिते। भर्तारं प्रति सुश्रोणि गर्भस्थं रक्ष वै शिशुम्॥<br><br>1795: एवमुक्त्वा ततः कुन्ती विरराम महाद्युते। तामनुज्ञाप्य चैवेमां सुभद्रां समुपानयम्॥<br><br>1796: एवं स निधनं प्राप्तो दौहित्रस्तव मानद। संतापं त्यज दुधर्ष मा च शोके मनः कृथाः॥<br><br>1797: एतच्छुत्वा तु पुत्रस्य वचः शूरात्मजस्तदा। विहाय शोकं धर्मात्मा ददौ श्राद्धमनुत्तमम्॥<br><br>1798: तथैव वासुदेवश्च स्वस्रीयस्य महात्मनः। दयितस्य पितुर्नित्यमकरोदौर्ध्वदेहिकम्॥<br><br>1799: षष्टिं शतसहस्राणि ब्राह्मणानां महौजसाम्। विधिवद् भोजयामास भोज्यं सर्वगुणान्वितम्॥<br><br>1800: आच्छाद्य च महाबाहुर्धनतृष्णामपानुदत्। ब्राह्मणानां तदा कृष्णस्तदभूल्लोमहर्षणम्॥<br><br>1801: सुवर्णं चैव गाश्चैव शयनाच्छादनानि च। दीयमानं तदा विप्रा वर्धतामिति चाब्रुवन्॥<br><br>1802: वासुदवोऽथ दाशार्हो बलदेवः ससात्यकिः। अभिमन्योस्तदा श्राद्धमकुर्वन् सत्यकस्तदा॥<br><br>1803: अतीत दुःखसंतप्ता न शमं चोपलेभिरे। तथैव पाण्डवा वीरा नगरे नागसाह्वये॥<br><br>1804: नोपगच्छन्त वै शान्तिमभिमन्युविनाकृताः। सुबहूनि च राजेन्द्र दिवसानि विराटजा॥<br><br>1805: नाभुङ्क्त पतिदुःखार्ता तदभूत् करुणं महत्। कुक्षिस्थ एव तस्याथ गर्भो वै सम्प्रलीयत॥<br><br>1806: आजगाम ततो व्यासो ज्ञात्वा दिव्येन चक्षुषा। समागम्याब्रवीद् धीमान् पृथां पृथुललोचनाम्॥<br><br>1807: उत्तरां च महातेजाः शोकः संत्यज्यतामयम्। भविष्यति महातेजाः पुत्रस्तव यशस्विनि॥<br><br>1808: प्रभावाद् वासुदेवस्य मम व्याहरणादपि। पाण्डवानामयं चान्ते पालयिष्यति मेदिनीम्॥<br><br>1809: धनंजयं च सम्प्रेक्ष्य धर्मराजस्य शृण्वतः। व्यासो वाक्यमुवाचेदं हर्षयन्निव भारत॥<br><br>1810: पौत्रस्तव महाभागो जनिष्यति महामनाः। पृथ्वीं सागरपर्यन्तां पालयिष्यति धर्मतः॥<br><br>1811: तस्माच्छोकं कुरुश्रेष्ठ जहि त्वमरिकर्शन। विचार्यमत्र न हि ते सत्यमेतद् भविष्यति॥<br><br>1812: यच्चापि वृष्णिवीरेण कृष्णेन कुरुनन्दन। पुरोक्तं तत् तथा भावा मा तेऽत्रास्तु विचारणा॥<br><br>1813: विबुधानां गतो लोकानक्षयानात्मनिर्जितान्। न स शोच्यस्त्वया वीरो न चान्यैः कुरुभिस्तथा॥<br><br>1814: एवं पितामहेनोक्तो धर्मात्मा स धनंजयः। त्यक्त्वा शोकं महाराज हृष्टरूपोऽभवत् तदा॥<br><br>1815: पितापि तव धर्मज्ञ गर्भे तस्मिन् महामते। अवर्धत यथाकामं शुक्लपक्षे यथा शशी॥<br><br>1816: ततः संचोदयामास व्यासो धर्मात्मजं नृपम्। अश्वमेघ प्रति तदा ततः सोऽन्तर्हितोऽभवत्॥<br><br>1817: धर्मराजोऽपि मेधावी श्रुत्वा व्यासस्य तद् वचः। वित्तस्यानयने तात चकार गमने मतिम्॥<br><br>1818: जनमेजय उवाच श्रुत्वैतद् वचनं ब्रह्मन् व्यासेनोक्तं महात्मना। अश्वमेधं प्रति तदा किं भूयः प्रचकार ह॥<br><br>1819: रत्नं च यन्मरुत्तेन निहितं वसुधातले। तदवाप कथं चेति तन्मे ब्रूहि द्विजोत्तम॥<br><br>1820: वैशम्पायन उवाच श्रुत्वा द्वैपायनवचो धर्मराजो युधिष्ठिरः। भ्रातॄन् सर्वान् समानाय्य काले वचनमब्रवीत्॥<br><br>1821: अर्जुनं भीमसेनं च माद्रीपुत्रौ यमावपि। श्रुतं वो वचनं वीरा: सौहृदाद् यन्महात्मना॥<br><br>1822: कुरूणां हितकामेन प्रोक्तं कृष्णेन धीमता। तपोवृद्धेन महता सुहृदां भूतिमिच्छता॥<br><br>1823: गुरुणा धर्मशीलेन व्यासेनाद्भुतकर्मणा। भीष्मेण च महाप्राज्ञा गोविन्देन च धीमता॥<br><br>1824: संस्मृत्य तदहं सम्यक् कर्तुमिच्छामि पाण्डवाः। आयत्यां च तदात्वे च सर्वेषां तद्धि नो हितम्॥<br><br>1825: अनुबधे च कल्याणं यद् वचो ब्रह्मवादिनः। इयं हि वसुधा सर्वा क्षीणरत्ना कुरुद्वहाः॥<br><br>1826: तच्चाचष्ट तदा व्यासो मरुत्तस्य धनं नृपाः। यद्येतद् वो बहुमतं मन्यध्वं वा क्षमं यदि॥<br><br>1827: तथा यथाऽऽह धर्मेण कथं वा भीम मन्यसे। इत्युक्तवाक्ये नृपतौ तदा कुरुकुलोद्वह॥<br><br>1828: भीमसेनो नृपश्रेष्ठं प्राञ्जलिर्वाक्यमब्रवीत्। रोचते मे महाबाहो यदिदं भाषितं त्वया॥<br><br>1829: व्यासाख्यातस्य वित्तस्य समुपानयनं प्रति। यदि तत् प्राप्नुयामेह धनमाविक्षितं प्रभो॥<br><br>1830: कृतमेव महाराज भवेदिति मतिर्मम। ते वयं प्रणिपातेन गिरीशस्य महात्मनः॥<br><br>1831: तदानयाम भद्रं ते समभ्यर्च्य कपर्दिनम्। तद् वित्तं देवदेवेशं तस्यैवानुचरांश्च तान्॥<br><br>1832: प्रसाद्यार्थमवाप्स्यामो नूनं वाग्बुद्धिकर्मभिः। रक्षन्ते ये च तद् द्रव्यं किन्नरा रौद्रदर्शनाः॥<br><br>1833: ते च वश्या भविष्यन्ति प्रसन्ने वृषभध्वजे। श्रुत्वैवं वदतस्तस्य वाक्यं भीमस्य भारत॥<br><br>1834: प्रीतो धर्मात्मजो राजा बभूवातीव भारत। अर्जुनप्रमुखाश्चापि तथेत्येवाब्रुवन् वचः॥<br><br>1835: कृत्वा तु पाण्डवाः सर्वे रत्नाहरणनिश्चयम्। सेनामाज्ञापयामासुर्नक्षत्रेऽहनि च ध्रुवे॥<br><br>1836: ततो ययुः पाण्डुसुता ब्राह्मणान् स्वस्ति वाच्य च। अर्चयित्वा सुरश्रेष्ठं पूर्वमेव महेश्वरम्॥<br><br>1837: मोदकैः पायसेनाथ मांसापूपैस्तथैव च। आशास्य च महात्मानं प्रययुर्मुदिता भृशम्॥<br><br>1838: तेषां प्रयास्यतां तत्र मङ्गलानि शुभान्यथा प्राहुः प्रहष्टमनसो द्विजण्या नागराश्च ते॥<br><br>1839: ततः प्रदक्षिणीकृत्य शिरोभिः प्रणिपत्य च। ब्राह्मणानग्निसहितान् प्रययुः पाण्डुनन्दनाः॥<br><br>1840: समनुज्ञाप्य राजानं पुत्रशोकसमाहतम्। धृतराष्ट्रं सभार्यं वै पृथां च पृथुलोचनाम्॥<br><br>1841: मूले निक्षिप्य कौरव्यं युयुत्सुं धृतराष्ट्रजम्। सम्पूज्यमानाः पौरैश्च ब्राह्मणैश्च मनीषिभिः॥<br><br>1842: वैशम्पायन उवाच ततस्ते प्रययुर्हष्टा: प्रहष्टनरवाहनाः। रथघोषेण महता पूरयन्तो वसुंधराम्॥<br><br>1843: संस्तूयमानाः स्तुतिभिः सूतमागधवन्दिभिः। स्वेन सैन्येन संवीता यथादित्याः स्वरश्मिभिः॥<br><br>1844: पाण्डुरेणातपत्रेण ध्रियमाणेन मूर्धनि। बभौ युधिष्ठिरस्तत्र पौर्णमास्यामिवोडुराट्॥<br><br>1845: जयाशिषः प्रहृष्टानां नराणां पथि पाण्डवः। प्रत्यगृहाद् यथान्यायं यथावत् पुरुषर्षभः॥<br><br>1846: तथैव सैनिका राजन् राजानमनुयान्ति ये। तेषां हलहलाशब्दो दिवं स्तब्वा व्यतिष्ठत॥<br><br>1847: सरांसि सरितश्चैव वनान्युपवनानि च। अत्यक्रामन्महाराजो गिरिं चाप्यन्वपद्यत॥<br><br>1848: तस्मिन् देशे च राजेन्द्र यत्र तद् द्रव्यमुत्तमम्। चक्रे निवेशनं राजा पाण्डवः सह सैनिकैः। शिवे देशे समे चैव तदा भरतसत्तम॥<br><br>1849: अग्रतो ब्राह्मणान् कृत्वा तपोविद्यादमान्वितान्। पुरोहितं च कौरव्य वेदवेदाङ्गपारगम्। आग्निवेश्यं च राजानो ब्राह्मणा: सपुरोधसः॥<br><br>1850: कृत्वा शान्तिं यथान्यायं सर्वशः पर्यवारयन्। कृत्वा तु मध्ये राजानममात्यांश्च यथाविधि॥<br><br>1851: षट्पदं नवसंख्यानं निवेशं चक्रिरे द्विजाः। मत्तानां वारणेन्द्राणां निवेशं च यथाविधि॥<br><br>1852: कारयित्वा स राजेन्द्रो ब्राह्मणनिदमब्रवीत्। अस्मिन् कार्ये द्विजश्रेष्ठा नक्षत्रे दिवसे शुभे॥<br><br>1853: यथा भवन्तो मन्यन्ते कर्तुमर्हन्ति तत् तथा। न न: कालात्ययो वै स्यादिहैव परिलम्बताम्॥<br><br>1854: इति निश्चित्य विप्रेन्द्राः क्रियतां यदनन्तरम् श्रुत्वैतद् वचनं राज्ञो ब्राह्मणाः सपुरोधसः। इदमूचुर्वचो हृष्टा धर्मराजप्रियेप्सवः॥<br><br>1855: अद्यैव नक्षत्रमहश्च पुण्यं यतामहे श्रेष्ठतमक्रियासु। नुपोष्यतां चापि भवद्भिरद्य॥<br><br>1856: श्रुत्वा तु तेषां द्विजशत्तमानां कृतोपवासा रजनी नरेन्द्रः। ऊषुः प्रतीताः कुशसंस्तरेषु यथाध्वरे प्रज्वलिता हुताशाः॥<br><br>1857: ततो निशा सा व्यगमन्महात्मनां संशृण्वतां विप्रसमीरिता गिरः। ततः प्रभाते विमले द्विजर्षभा वचोऽब्रुवन् धर्मसुतं नराधिपम्॥<br><br>1858: ब्राह्मणः ऊचुः क्रियतामुपहारोऽद्य त्र्यम्बकस्य महात्मनः। दत्त्वापहारं नृपते ततः स्वार्थं यतामहे। । । । श्रुत्वा तु वचनं तेषां ब्राह्मणानां युधिष्ठिरः। गिरीशस्य यथान्यायमुपहार मुपाहरत्॥<br><br>1859: आज्येन तर्पयित्वाग्निं विधिवत्संस्कृतेन च। मन्त्रसिद्धं चक्रं कृत्वा पुरोधाः स ययौ तदा॥<br><br>1860: स गृहीत्वा सुमनसो मन्त्रपूता जनाधिप। मोदकैः पायसेनाथ मांसैश्चोपाहरद् बलिम्॥<br><br>1861: सुनोभिश्च चित्राभिर्लाजैरुच्चावचैरपि। सर्वे स्विष्टतमं कृत्वा विधिवद् वेदपारगः॥<br><br>1862: किंकराणां ततः पश्चाच्चकार बलिमुत्तमम्। यक्षेन्द्राय कुबेराय मणिभद्राय चैव ह॥<br><br>1863: तथान्येषां च यक्षाणां भूतानां पतयश्च ये। कृसरेण च मांसेन निवापैस्तिलसंयुतैः॥<br><br>1864: ओदनं कुम्भशः कृत्वा पुरोधाः समुपाहरत्। ब्राह्मणेभ्यः सहस्राणि गवां दत्त्वा तु भूमिपः॥<br><br>1865: नक्तंचराणां भूतानां व्यादिदेश बलि तदा। धूपगन्धनिरुद्धं तत् सुमनोभिश्च संवृतम्॥<br><br>1866: शुशुभे स्थानमत्यर्थ देवदेवस्य पार्थिव। कृत्वा पूजां तु रुद्रस्य गणानां चैव सर्वशः॥<br><br>1867: ययौ व्यासं पुरस्कृत्य नृपो रत्ननिधि प्रति। पूजयित्वा धनाध्यक्षं प्रणिपत्याभिवाद्य च॥<br><br>1868: सुमनोभिर्विचित्राभिरपूपैः कृसरेण च। शंखादींश्च निधीन् सर्वान् निधिपालांश्च सर्वशः॥<br><br>1869: अर्चयित्वा द्विजाग्र्यान् स स्वस्ति वाच्य च वीर्यवान्। तेषां पुण्याहघोषेण तेजसा समवस्थितः॥<br><br>1870: प्रीतिमान् स कुरुश्रेष्ठः खानयामास तद् धनम्। ततः पात्री: सकरका बहुरूपा मनोरमाः॥<br><br>1871: भृङ्गराणि कटाहानि कलशान् वर्धमानकान्। बहूनि च विचित्राणि भाजनानि सहस्रशः॥<br><br>1872: उद्धारयामास तदा धर्मराजो युधिष्ठिरः। तेषां रक्षणमप्यासीन्महान् करपुटस्तथा॥<br><br>1873: नद्धं च भाजनं राजंस्तुलाधर्मभवन्नृप। वाहनं पाण्डुपुत्रस्य तत्रासीत् तु विशाम्पते॥<br><br>1874: षष्टिरुष्ट्रसहस्राणि शतानि द्विगुणा हयाः। वारणाश्च महाराज सहस्रशतसम्मिताः॥<br><br>1875: शकटानि रथाश्चैव तावदेव करेणवः। खराणां पुरुषाणां च परिसंख्या न विद्यते॥<br><br>1876: एतद् वित्तं तदभवद् यदुद्दघे युधिष्ठिरः। षोडशाष्टौ चतुर्विंशत्सहस्रं भारलक्षणम्॥<br><br>1877: एतेष्वादाय तद् द्रव्यं पुनरभ्यर्च्य पाण्डवः। महादेवं प्रति ययौ पुरं नागाह्वयं प्रति॥<br><br>1878: द्वैपायनाभ्यनुज्ञातः पुरस्कृत्य पुरोहितम्। गोयुते गोयुते चैव न्यवसत् पुरुषर्षभः॥<br><br>1879: सा पुराभिमुखा राजन्नुवाह महती चमूः। कृच्छ्राद् द्रविणभारार्ता हर्षयन्ती कुरूद्वहान्॥<br><br>1880: वैशम्पायन उवाच एतस्मिन्नेव काले तु वासुदेवोऽपि वीर्यवान्। उपायाद् वृष्णिभिः सार्धं पुरं वारणसाह्वयम्॥<br><br>1881: समयं वाजिमेधस्य विदित्वा पुरुषर्षभः। यथोक्तो धर्मपुत्रेण प्रव्रजन् स्वपुरी प्रति॥<br><br>1882: रौक्मिणेयेन सहितो युयुधानेन चैव ह। चारुदेष्णेन साम्बेन गदेन कृतवर्मणा॥<br><br>1883: सारणेन च वीरेण निशठेनोल्मुकेन च। बलदेवं पुरस्कृत्य सुभद्रासहितस्तदा॥<br><br>1884: द्रौपदीमुत्तरां चैव पृथां चाप्यवलोककः। समाश्वासयितुं चापि क्षत्रिया निहतेश्वराः॥<br><br>1885: तानागतान् समीक्ष्यैव धृतराष्ट्रो महीपतिः। प्रत्यगृह्वाद् यथान्यायं विदुरश्च महामनाः॥<br><br>1886: तत्रैव न्यवसत् कृष्णः स्वर्चितः पुरुषोत्तमः। विदुरेण महातेजास्तथैव च युयुत्सुना॥<br><br>1887: वसत्सु वृष्णिवीरेषु तत्राथ जनमेजय। जज्ञे तव पिता राजन् परिक्षित् परवीरहा॥<br><br>1888: स तु राजा महाराज ब्रह्मास्त्रेणावपीडितः। शवो बभूव निश्चेष्टो हर्षशोकविवर्धनः॥<br><br>1889: हृष्टानां सिंहनादेन जनानां तत्र नि:स्वनः। प्रविश्य प्रदिशः सर्वाः पुनरेव व्युपारमत्॥<br><br>1890: ततः सोऽतित्वरः कृष्णो विवेशान्तःपुरं तदा। युयुधानद्वितीयो वै व्यथितेन्द्रियमानसः॥<br><br>1891: ततस्त्वरितमायान्तीं ददर्श स्वां पितृष्वसाम्। क्रोशन्तीमभिधावेति वासुदेवं पुनः पुनः॥<br><br>1892: पृष्ठतो द्रौपदी चैव सुभद्रां च यशस्विनीम्। सविक्रोशं सकरुणं बान्धवानां स्त्रियो नृप॥<br><br>1893: ततः कृष्णं समासाद्य कुन्तिभोजसुता तदा। प्रोवाच राजशार्दूल बाप्पगद्गदया गिरा॥<br><br>1894: वासुदेव महाबाहो सुप्रजा देवकी त्वया। त्वं नो गतिः प्रतिष्ठा च त्वदायत्तमिदं कुलम्॥<br><br>1895: यदुप्रवीर योऽयं ते स्वस्रीयस्यात्मजः प्रभो। अश्वत्थाम्ना हतो जातस्तमुज्जीवय केशव॥<br><br>1896: त्वया ह्येतत् प्रतिज्ञातमैषीके यदुनन्दन। अहं संजीवयिष्यामि मृतं जातमिति प्रभो॥<br><br>1897: सोऽयं जातो मृतस्तात पश्यैनं पुरुषर्षभ। उत्तरां च सुभद्रां च द्रौपदीं मां च माधव॥<br><br>1898: धर्मपुत्रं च भीमं च फाल्गुनं नकुलं तथा। सहदेवं च दुर्धर्ष सर्वान् नस्त्रातुमर्हसि॥<br><br>1899: अस्मिन् प्राणा: समायत्ताः पाण्डवानां ममैव च। पाण्डोश्च पिण्डो दाशार्ह तथैव श्वशुरस्य मे॥<br><br>1900: अभिमन्योश्च भद्रं ते प्रियस्य सदृशस्य च। प्रियमुत्पादयाद्य त्वं प्रेतस्यापि जनार्दन॥<br><br>1901: उत्तरा हि पुरोक्तं वै कथयत्यरिसूदन। अभिमन्योर्वचः कृष्ण प्रियत्वात् तन्न संशयः॥<br><br>1902: अब्रवीत् किल दाशार्ह वैराटीमा निस्तदा। मातुलस्य कुलं भद्रे तव पुत्रो गमिष्यति॥<br><br>1903: गत्वा वृष्ण्यन्धककुलं धनुर्वेदं ग्रहीष्यति। अस्त्राणि च विचित्राणि नीतिशास्त्रं च केवलम्। । इत्येतत् प्रणयात् तात सौभद्रः परवीरहा। कथयामास दुर्घर्षस्तथा चैतन्न संशयः॥<br><br>1904: तास्त्वां वयं प्रणम्येह याचामो मधुसूदन। कुलस्यास्य हितार्थं तं कुरु कल्याणमुत्तमम्॥<br><br>1905: एवमुक्त्वा तु वार्ष्णेयं पृथा पृथुललोचना। उच्छ्रित्य बाहू दुःखार्ता ताश्चान्याः प्रापतन् भुवि। । २७। अब्रुवश्च महाराज सर्वाः सास्राविलेक्षणाः। स्वस्रीयो वासुदेवस्य मृतो जात इति प्रभो॥<br><br>1906: एवमुक्ते ततः कुन्ती पर्यगृह्णाज्जनार्दनः। भूमौ निपतितां चैनां सान्त्वयामास भारत॥<br><br>1907: वैशम्पायन उवाच उत्थितायां पृथायां तु सुभद्रा भ्रातर तदा। दृष्ट्वा चुक्रोश दुःखार्ता वचनं चेदमब्रवीत्॥<br><br>1908: पुण्डरीकाक्ष पश्य त्वं पौत्रं पार्थस्य धीमतः। परिक्षीणेषु कुरुषु परिक्षीणं गतायुषम्॥<br><br>1909: इषीका द्रोणपुत्रेण भीमसेनार्थमुद्यता। सोत्तरायां निपतिता विजये मयि चैव ह॥<br><br>1910: सेयं विदीर्णे हृदये मयि तिष्ठति केशव। यन्न नश्यामि दुर्धर्ष सहपुत्रं तु तं प्रभो॥<br><br>1911: किं नु वक्ष्यति धर्मात्मा धर्मराजो युधिष्ठिरः। भीमसेनार्जुनौ चापि माद्रवत्याः सुतौ च तौ॥<br><br>1912: श्रुत्वाभिमन्योस्तनयं जातं च मृतमेव च। मुषिता इव वार्ष्णेय द्रोणपुत्रेण पाण्डवाः॥<br><br>1913: अभिमन्युः प्रियः कृष्ण भ्रातृणां नात्र संशयः। ते श्रुत्वा किं नु वक्ष्यन्ति द्रोणपुत्रास्त्रनिर्जिताः॥<br><br>1914: भवितातः परं दुःखं किं तदन्यज्जनार्दन। अभिमन्योः सुतात् कृष्ण मृताज्जातादरिंदम॥<br><br>1915: साहं प्रसादये कृष्ण त्वामद्य शिरसा नता। पृथेयं द्रौपदी चैव ताः पश्य पुरुषोत्तम॥<br><br>1916: यदा द्रोणसुतो गर्भान् पाण्डूनां हन्ति माधव। तदा किल त्वया द्रौणिः क्रुद्धनोक्तोऽरिमर्दन॥<br><br>1917: अकामं त्वां करिष्यामि ब्रह्मबन्धो नराधम। अहं संजीवयिष्यामि किरीटितनयात्मजम्॥<br><br>1918: इत्येतद् वचनं श्रुत्वा जानानाहं बलं तव। प्रसादये त्वां दुर्धर्ष जीवतामभिमन्युजः॥<br><br>1919: यद्येतत् त्वं प्रतिश्रुत्य न करोषि वचः शुभम्। सकलं वृष्णिशार्दूल मृतां मामवधारय॥<br><br>1920: अभिमन्योः सुतो वीर न संजीवति यद्ययम्। जीवति त्वयि दुर्धर्ष किं करिष्याम्यहं त्वया॥<br><br>1921: संजीवयैनं दुर्धर्ष मृतं त्वमभिमन्युजम्। सदृशाक्षसुतं वीर सस्यं वर्षन्निवाम्बुदः॥<br><br>1922: त्वं हि केशव धर्मात्मा सत्यवान् सत्यविक्रमः। स तां वाचमृतां कर्तुमर्हसि त्वमरिंदम॥<br><br>1923: इच्छन्नापि हि लोकांस्त्री जीवयेथा मृतानिमान्। किं पुनर्दयितं जातं स्वस्रीयस्यात्मजं मृतम्॥<br><br>1924: प्रभावशास्मि ते कृष्ण तस्मात् त्वां याचयाम्यहम्। कुरुष्व पाण्डुपुत्राणामिमं परमनुग्रहम्॥<br><br>1925: स्वसेति वा महाबाहो हतपुत्रेति वा पुनः। प्रपन्ना मामियं चेति दयां कर्तुमिहार्हसि॥<br><br>1926: वैशम्पायन उवाच एवमुक्तस्तु राजेन्द्र केशिहा दुःखमूर्छितः। तथेति व्याजहारोच्चै दयन्निव तं जनम्॥<br><br>1927: वाक्येनतेन हि तदा तं जनं पुरुषर्षभः। ह्लादयामास स विभुर्धर्मार्ते सलिलैरवि॥<br><br>1928: ततः स प्राविशत् तूर्णं जन्मवेश्म पितुस्तवा अर्चि पुरुषव्याघ्र सितैर्माल्यैर्यथाविधि॥<br><br>1929: अपां कुम्भैः सुपूर्णश्च विन्यस्तैः सर्वतोदिशम्। घृतेन तिन्दुकालातैः सर्षपैश्च महाभुज॥<br><br>1930: अस्त्रैश्च विमलैर्व्यस्तैः पावकैश्च समन्ततः। वृद्धाभिश्चापि रामाभिः परिचारार्थमावृतम्॥<br><br>1931: दक्षैश्च परितो धीर भिषग्भिः कुशलैस्तथा। ददर्श च स तेजस्वी रक्षोनान्यपि सर्वशः॥<br><br>1932: द्रव्याणि स्थापितानि स्म विधिवत् कुशलैर्जनैः। तथायुक्तं च तद् दृष्ट्वा जन्मवेश्म पितुस्तव॥<br><br>1933: हटोऽभवद्धषीकेशः साधु साध्विति चाब्रवीत्। तथा ब्रुवति वार्ष्णेये प्रहृष्टवदने तदा॥<br><br>1934: द्रौपदी त्वरिता गत्वा वैराटी वाक्यमब्रवीत्। अयमायाति ते भद्रे श्वशुरो मधुसूदनः॥<br><br>1935: पुराणर्षिरचिन्त्यात्मा समीपमपराजितः। सापि बाष्पकलां वाचं निगृहाश्रूणि चैव ह॥<br><br>1936: सुसंवीताभवद् देवी देववत् कृष्णमीयुषी। सा तथा दूयमानेन हृदयेन तपस्विनी॥<br><br>1937: दृष्ट्वा गोविन्दमायान्तं कृपणं पर्यदेवयत्। पुण्डरीकाक्ष पश्यावां बालेन हि विनाकृतौ। अभिमन्युं च मां चैव हतौ तुल्यं जनार्दन॥<br><br>1938: वार्ष्णेय मधुहन् वीर शिरसा त्वां प्रसादये। द्रोणपुत्रास्त्रनिर्दग्धं जीवयैनं ममात्मजम्॥<br><br>1939: यदि स्म धर्मराज्ञा वा भीमसेनेन वा पुनः। त्वया वा पुण्डरीकाक्ष वाक्यमुक्तमिदं भवेत्॥<br><br>1940: अजानतीमिपीकेयं जनित्री हन्त्विति प्रभो। अहमेव विनष्टा स्यां नैतदेवंगते भवेत्॥<br><br>1941: गर्भस्थस्यास्य बालस्य ब्रह्मास्त्रेण निपातनम्। कृत्वा नृशंसं दुर्बुद्धिौणिः किं फलमश्नुते॥<br><br>1942: सा त्वां प्रसाद्य शिरसा याचे शत्रुनिबर्हणम्। प्राणांस्त्यक्ष्यामि गोविन्द नायं संजीवते यदि॥<br><br>1943: अस्मिन् हि बहवः साधो ये ममासन् मनोरथाः। ते द्रोणपुत्रेण हताः किं नु जीवामि केशव॥<br><br>1944: आसीन्मम मतिः कृष्ण पुत्रोत्सङ्गा जनार्दन। अभिवादयिष्ये हृष्टेति तदिदं वितथीकृतम्॥<br><br>1945: चपलाक्षस्य दायादे मृतेऽस्मिन् पुरुषर्षभ। विफला मे कृताः कृष्ण हृदि सर्वे मनोरथाः॥<br><br>1946: चपलाक्षः किलातीव प्रियस्ते मधुसूदन। सुतं पश्य त्वमस्यैनं ब्रह्मास्त्रेण निपातितम्॥<br><br>1947: कृतघ्नोऽयं नृशंसोऽयं यथास्य जनकस्तथा। यः पाण्डवीं श्रियं त्यक्त्वा गतोऽद्य यमसादनम्॥<br><br>1948: मया चैतत् प्रतिज्ञातं रणमूर्धनि केशवा अभिमन्यौ हते वीर त्वामेष्याम्यचिरादिति। ॥<br><br>1949: तच्च नाकरवं कृष्ण नृशंसां जीवितप्रिया। इदानीं मां गतां तत्र किं नु वक्ष्यति फाल्गुनिः॥<br><br>1950: वैशम्पायन उवाच सैवं विलय करुणं सोन्मादेव तपस्विनी। उत्तरा न्यपतद् भूमौ कृपणा पुत्रगृद्धिनी॥<br><br>1951: तां तु दृष्ट्वा निपतितां हतपुत्रपरिच्छदाम्। चुक्रोश कुन्ती दुःखार्ता सर्वाश्च भरतस्त्रियः॥<br><br>1952: मुहूर्तमिव राजेन्द्र पाण्डवानां निवेशनम्। अप्रेक्षणीयमभवदार्तस्वनविनादितम्॥<br><br>1953: सा मुहूर्ते च राजेन्द्र पुत्रशोकाभिपीडिता। कश्मलाभिहता वीर वैराटी त्वभवत् तदा॥<br><br>1954: प्रतिलभ्य तु सा संज्ञामुत्तरा भरतर्षभ। अङ्कमारोष्य तं पुत्रमिदं वचनमब्रवीत्॥<br><br>1955: धर्मज्ञस्य सुतः स त्वमधर्मे नावबुध्यसे। यस्त्वं वृध्णिप्रवीरस्य कुरुषे नाभिवादनम्॥<br><br>1956: पुत्र गत्वा मम वचो ब्रूयास्त्वं पितरं त्विदम्। दुर्मरं प्राणिनां वीर कालेऽप्राप्ते कथंचन॥<br><br>1957: याहं त्वया विनायेह पत्या पुत्रेण चैव ह। मर्तव्ये सति जीवामि हतस्वस्तिरकिंचना॥<br><br>1958: अथवा धर्मराज्ञाहमनुज्ञाता महाभुज। भक्षयिष्ये विषं घोरं प्रवेक्ष्ये वा हुताशनम्॥<br><br>1959: अथवा दुर्मरं तात यदिदं मे सहस्रधा। पतिपुत्रविहीनाया हृदयं न विदीर्यते॥<br><br>1960: उत्तिष्ठ पुत्र पश्येमां दुःखिता प्रपितामहीम्। आर्तामुपप्लुतां दीनां निमग्नां शोकसागरे॥<br><br>1961: आर्यांच पश्य पाञ्चालीं सात्वती च तपस्विनीम्। मां च पश्य सुदुःखार्तो व्याधविद्धां मृगीमिव॥<br><br>1962: उत्तिष्ठ पश्य वदनं लोकनाथस्य धीमतः। पुण्डरीकपलाशाक्षं पुरेव चपलेक्षणम्॥<br><br>1963: एवं विप्रलपन्तीं तु दृष्ट्वा निपतितां पुनः। उत्तरां तां स्त्रियः सर्वाः पुनरुत्थापयंस्ततः॥<br><br>1964: उत्थाय च पुनधैर्यात् तदा मत्स्यपतेः सुता। प्राञ्जलिः पुण्डरीकाक्षं भूमावेवाभ्यवादयत्॥<br><br>1965: श्रुत्वा स तस्या विपुलं विलापं पुरुषर्षभः। उपस्पृश्य ततः कृष्णो ब्रह्मास्त्रं प्रत्यसंहरत्॥<br><br>1966: प्रतिजज्ञे च दाशार्हस्तत्य जीवितमच्युतः। अब्रवीच्च विशुद्धात्मा सर्वे विश्रावयञ्जगत्॥<br><br>1967: न ब्रवीम्युत्तरे मिथ्या सत्यमेतद् भविष्यति। एष संजीवयाम्येनं पश्यतां सर्वदेहिनाम्॥<br><br>1968: नोक्तपूर्वं मया मिथ्या स्वैरेष्वपि कदाचन। न च युद्धात् परावृत्तस्तथा संजीवतामयम्॥<br><br>1969: यथा मे दयितो धर्मो ब्राह्मणश्च विशेषतः। अभिमन्योः सुतो जातो मृतो जीवत्वयं तथा॥<br><br>1970: यथाहं नाभिजानामि विजये तु कदाचन। विराधं तेन सत्येन मृतो जीवत्वयं शिशुः॥<br><br>1971: यथा सत्यं च धर्मश्च मयि नित्यं प्रतिष्ठितौ। तथा मृतः शिशुरयं जीवतादभिमन्युजः॥<br><br>1972: यथा कंसश्च केशी च धर्मेण निहतौ मया। तेन सत्येन बालोऽयं पुनः संजीवतामयम्॥<br><br>1973: इत्युक्तो वासुदेवेन स बालो भरतर्षभ। शनैः शनैर्महाराज प्रास्पन्दत सचेतनः॥<br><br>1974: वैशम्पायन उवाच ब्रह्मास्त्रं तु यदा राजन् कुष्णेन प्रतिसंहृतम्। तदा तद् वेश्म त्वत्पित्र तेजसाभिविदीपितम्॥<br><br>1975: ततो रक्षांसि सर्वाणि नेशुस्त्यक्त्वा गुहं तु तत्। अन्तरिक्षे च वागासीत् साधु केशव साध्विति॥<br><br>1976: तदस्त्रं ज्वलितं चापि पितामहमगात् तदा। ततः प्राणान् पुनर्लेभे पिता तव नरेश्वर॥<br><br>1977: व्यचेष्टत च बालोऽसौ यथोत्साहं यथाबलम्। बभूवुर्मुदिता राजंस्ततस्ता भरतस्त्रियः॥<br><br>1978: ब्राह्मणान् वाचयामासुर्गोविन्दस्यैव शासनात्। ततस्ता मुदिताः सर्वाः प्रशाशंसुर्जनार्दनम्॥<br><br>1979: स्त्रियो भरतसिंहानां नावं लब्वेव पारगाः। कुन्ती द्रुपदपुत्री च सुभद्रा चोत्तरा तथा॥<br><br>1980: स्त्रियश्चान्या नृसिंहानां बभूवुर्हष्टमानसाः। तत्र मला नटाश्चैव ग्रन्थिकाः सौख्यशायिकाः॥<br><br>1981: सूतमागधसंघाश्चाप्यस्तुवंस्तं जनार्दनम्। कुरुवंशस्तवाख्याभिराशीर्भिर्भरतर्षभ॥<br><br>1982: उत्थाय तु यथाकालमुत्तरा यदुनन्दनम्। अभ्यवादयत प्रीता सह पुत्रेण भारत॥<br><br>1983: तस्य कृष्णो ददौ हृष्टो बहुरत्नं विशेषतः। तथान्ये वृष्णिशार्दूला नाम चास्याकरोत् प्रभुः॥<br><br>1984: पितुस्तव महाराज सत्यसंधो जनार्दनः। परिक्षीणे कुले यस्माज्जातोऽयमभिमन्युजः॥<br><br>1985: परिक्षिदिति नामास्य भवत्वित्यब्रवीत् तदा। सोऽवर्धते यथाकालं पिता तव जनाधिप॥<br><br>1986: मनःप्रह्लादनश्चासीत् सर्वलोकस्य भारत। मासजातस्तु ते वीर पिता भवति भारत॥<br><br>1987: अथाजग्मुः सुबहुलं रत्नमादाय पाण्डवाः। तान् समीपगताञ्श्रुत्वा निर्ययुर्वृष्णिपुङ्गवाः॥<br><br>1988: अलंचक्रुश्च माल्यौघैः पुरुषा नागसाह्वयम्। पताकाभिर्विचित्रार्ध्वजैश्च विविधैरपि॥<br><br>1989: वेश्मानि समलंचक्रुः पौराश्चापि जनेश्वर। देवतायतनानां च पूजाः सुविविधास्तथा॥<br><br>1990: संदिदेशाथ विदुरः पाण्डुपुत्रप्रियेप्सया। राजमार्गाश्च तत्रासन् सुमनोभिरलंकृताः॥<br><br>1991: शुशुभे तत्पुरं चापि समुद्रौघनिभस्वनम्। नर्तकैश्चापि नृत्यद्भिर्गायकानां च निःस्वनैः॥<br><br>1992: आसीद् वैश्रवणस्येव निवासस्तत्पुरं तदा। बन्दिभिश्च नरै राजन् स्त्रीसहायैश्च सर्वशः॥<br><br>1993: तत्र तत्र विविक्तेषु समन्तादुपशोभितम्। पताका धूयमानाश्च समन्तापन्मातस्श्विना॥<br><br>1994: अदर्शयन्निव तदा कुरून् वै दक्षिणोत्तरान्। अघोषयंस्तदा चापि पुरुषा राजधूर्गताः। सर्वराष्ट्रविहारोऽद्य रत्नाभरणलक्षणः॥<br><br>1995: वैशम्पायन उवाच तान् समीपगताश्रुत्वा पाण्डवान् शत्रुकर्शनः। वासुदेवः सहामात्यः प्रययौ ससुहृद्गणः॥<br><br>1996: ते समेत्य यथान्यायं प्रत्युद्याता दिदृक्षया। ते समेत्य यथाधर्मं पाण्डवा वृष्णिभिः सह॥<br><br>1997: विवुशः सहिता राजन् पुरं वारणसाह्वयम्। महतस्तस्य सैन्यस्य खुरनेमिस्वनेन ह॥<br><br>1998: द्यावापृथिव्योः खं चैव सर्वमासीत् समावृतम्। ते कोशानग्रतः कृत्वा विविशेः स्वपुरं तदा॥<br><br>1999: पाण्डवाः प्रीतमनसः सामात्याः ससुहणाः। ते समेत्य यथान्यायं धृतराष्ट्रं जनाधिपम्॥<br><br>2000: कीर्तयन्तः स्वनामानि तस्य पादौ ववन्दिरे। धृतराष्ट्रादनु च ते गान्धारी सुबलात्मजाम्॥<br><br>2001: कुन्ती च राजशार्दूल तदा भरतसत्तम। विदुरं पूजयित्वा च वैश्यापुत्रं समेत्य च॥<br><br>2002: पूज्यमानाः स्म ते वीरा व्यरोचन्त विशाम्पते। ततस्तत् परमाश्चर्यं विचित्रं महदद्भुतम्॥<br><br>2003: शुश्रुवुस्ते तदा वीराः पितुस्ते जन्म भारत। तदुपश्रुत्य तत् कर्म वासुदेवस्य धीमतः॥<br><br>2004: पूजार्ह पूजयामासुः कृष्णं देवकिनन्दनम्। ततः कतिपयाहस्य व्यास: सत्यवतीसुतः॥<br><br>2005: आजगाम महातेजा नगरं नागसाह्वयम्। तस्य सर्वे यथान्यायं पूजाचंक्रुः कुरूद्वहाः॥<br><br>2006: सह वृष्ण्यन्धकव्याघैरुपासांचक्रिरे तदा। तत्र नानाविधाकाराः कथाः समभिकीर्त्य वै॥<br><br>2007: युधिष्ठिरो धर्मसुतो व्यासं वचनमब्रवीत्। भवत्प्रसादाद् भगवन् यदिदं रत्नमाहृतम्॥<br><br>2008: उपयोक्तुं तदिच्छामि वाजिमेधे महाक्रतौ। तमनुज्ञातुमिच्छामि भवता मुनिसत्तम। त्वदधीना वयं सर्वे कृष्णस्य च महात्मनः॥<br><br>2009: व्यास उवाच अनुजानाभि राजंस्त्वां क्रियतां यदनन्तरम्। यजस्व वाजिमेधेन विधिवद् दक्षिणावता॥<br><br>2010: अश्वमेधो हि राजेन्द्र पावनः सर्वपाप्मनाम्। तेनेष्ट्वा त्वं विपाप्मा वै भविता नात्र संशयः॥<br><br>2011: इत्युक्तः स तु धर्मात्मा कुरुराजो युधिष्ठिरः। अश्वमेधस्य कौरव्य चकाराहरणे मतिम्॥<br><br>2012: समनुज्ञाप्य तत् सर्वं कृष्णद्वैपायनं नृपः। वासुदेवमथाभ्येत्य वाग्मी वचनमब्रवीत्॥<br><br>2013: देवकी सुप्रजा देवी त्वया पुरुषसत्तम। यद् ब्रूयां त्वां महाबाहो तत् कृथास्त्वमिहाच्युत॥<br><br>2014: त्वत्प्रभावार्जितान् भोगानश्नीम यदुनन्दन। पराक्रमेण बुद्ध्या च त्वयेयं निर्जिता पही। ॥<br><br>2015: दीक्षयस्व त्वमात्मानं त्वं हि नः परमो गुरुः। त्वयीष्टवति दाशार्ह विपाप्मा भविता ह्यहम्॥<br><br>2016: त्वं हि यज्ञोऽक्षरः सर्वस्त्वं धर्मस्त्वं प्रजापतिः। त्वं गतिः सर्वभूतानामिति मे निश्चिता मतिः॥<br><br>2017: वासुदेव उवाच त्वमेवैतन्महाबाहो वक्तुमर्हस्यरिंदम। त्वं गतिः सर्वभूतानामिति मे निश्चिता मतिः॥<br><br>2018: त्वं चाद्य कुरुवीराणां धर्मेण हि विराजसे। गुणीभूताः स्म ते राजंस्त्वं नो राजा गुरुर्मतः॥<br><br>2019: यजस्य मदनुज्ञातः प्राप्य एष क्रतुस्त्वया। युनक्तु नो भवान् कार्ये यत्र वाञ्छसि भारत॥<br><br>2020: सत्यं ते प्रतिजानामि सर्वे कर्तास्मि तेऽनघ। भीमसेनार्जुनौ चैव तथा माद्रवतीसुतौ। इष्टवन्तो भविष्यन्ति त्वयीष्टवति पार्थिवे॥<br><br>2021: वैशम्पायन उवाच एवमुक्तस्तु कृष्णेन धर्मपुत्रो युधिष्ठिरः। व्यासमामन्त्र्य मेधावी ततो वचनमब्रवीत्॥<br><br>2022: यदा कालं भवान् वेत्ति हयमेधस्य तत्त्वतः। दीक्षयस्व तदा मां त्वं त्वय्यायत्तो हि मे क्रतुः॥<br><br>2023: व्यास उवाच अहं पैलोऽथ कौन्तेय याज्ञवल्क्यस्तथैव च। विधानं यद् यथाकालं तत् कर्तारो न संशयः॥<br><br>2024: चैत्र्यां हि पौर्णमास्यां तु तव दीक्षा भविष्यति। सम्भाराः सम्भियन्तां च यज्ञार्थं पुरुषर्षभ॥<br><br>2025: अश्वविद्याविदश्चैव सूता विप्राश्च तद्विदः। मेध्यमश्वं परीक्षन्तां तव यज्ञार्थसिद्धये॥<br><br>2026: तमुत्सृज यथाशास्त्रं पृथिवीं सागराम्बराम्। स पर्येतु यशो दीप्तं तव पार्थिव दर्शयन्॥<br><br>2027: वैशम्पायन उवाच इत्युक्तः स तथेत्युक्त्वा पाण्डवः पृथिवीपतिः। चकार सर्वे राजेन्द्र यथोक्तं ब्रह्मवादिना॥<br><br>2028: सम्भराश्चैव राजेन्द्र सर्वे संकल्पिताऽभवन्। स सम्भारान् समाहृत्य नृपो धर्मसुतस्तदा॥<br><br>2029: न्यवेदयदमेयात्मा कृष्णद्वैपायनाय वै। ततोऽब्रवीन्महातेजा व्यासो धर्मात्मजं नृपम्॥<br><br>2030: यथाकालं यथायोगं सज्जाः स्म तव दीक्षणे। स्फ्यश्च कूर्चश्च सौवर्णो यच्चान्यदपि कौरव॥<br><br>2031: तत्र योग्यं भवेत् किंचिद् रौक्मं तत् क्रियतामिति। अश्वश्चोत्सृज्यतामद्य पृथ्व्यामथ यथाक्रमम्। सुगुप्तं चरतां चापि यथाशास्त्रं यथाविधि॥<br><br>2032: युधिष्ठिर उवाच अयमश्वो यथा ब्रह्मन्नुस्तृष्टः पृथिवीमिमाम्। चरिष्यति यथाकामं तत्र वै संविधीयताम्॥<br><br>2033: पृथिवीं पर्यटन्तं हि तुरगं कामचारिणम्। कः पालयेदिति मुने तद् भवान् वक्तुमर्हति॥<br><br>2034: वैशम्पायन उवाच इत्युक्तः स तु राजेन्द्र कृष्णद्वैपायनोऽब्रवीत्। भीमसेनादवरजः श्रेष्ठः सर्वधनुष्मताम्॥<br><br>2035: जिष्णुः सहिष्णुर्धष्णुश्च स एनं पालयिष्यति। शक्तः स हि महीं जेतुं निवातकवचान्तकः॥<br><br>2036: तस्मिन् वस्त्राणि दिव्यानि दिव्यं संहननं तथा। दिव्यं धनुश्चेषुधी च स एनमनुयास्यति॥<br><br>2037: स हि धर्मार्थकुशलः सर्वविद्याविशारदः। यथाशास्त्रं नृपश्रेष्ठ चारयिष्यति ते हयम्॥<br><br>2038: राजपुत्रो महाबाहुः श्यामो राजीवलोचनः। अभिमन्योः पिता वीरः स एनं पालयिष्यति॥<br><br>2039: भीमसेनोऽपि तेजस्वी कौन्तेयोऽमितविक्रमः। समर्थो रक्षितुं राष्ट्र नकुलश्च विशाम्पते॥<br><br>2040: सहदेवस्तु कौरव्य समाधास्यति बुद्धिमान्। कुटुम्बतन्त्रं विधिवत् सर्वमेव महायशाः॥<br><br>2041: तत् तु सर्वे यथान्यायमुक्तः कुरुकुलोद्वहः। चकार फाल्गुनं चापि संदिदेश हयं प्रति॥<br><br>2042: युधिष्ठिर उवाच एह्यर्जुन त्वया वीर हयोऽयं परिपाल्यताम्। त्वम) रक्षितुं ह्येनं नान्यः कश्चन मानवः॥<br><br>2043: ये चापि त्वं महाबाहो प्रत्युद्यान्ति नराधिपाः। तैविग्रहो यथा न स्यात् तथा कार्यं त्वयानघ॥<br><br>2044: आख्यातव्यश्च भवता यज्ञोऽयं मम सर्वशः। पार्थिवेभ्यो महाबाहो समये गम्यतामिति॥<br><br>2045: वैशम्पायन उवाच एवमुक्त्वा च धर्मात्मा भ्रातरं सव्यसाचिनम्। भीमं च नकुलं चैव पुरगुप्तौ समादधत्॥<br><br>2046: कुटुम्बतन्त्रे तदा सहदेवं युधां पतिम्। अनुमान्य महीपालं धृतराष्ट्र युधिष्ठिरः॥<br><br>2047: वैशम्प चाच दीक्षाकाले तु सम्प्राप्त सुमहर्विजः। विधिवद् दीक्षयामासुरश्वमेधाय पार्थिवम्॥<br><br>2048: कृत्वा स पशुबन्धांश्च दीक्षितः पाण्डुनन्दनः। धर्मराजो महातेजाः सहविभिळरोचत॥<br><br>2049: हयश्च हयमेधार्थं स्वयं स ब्रह्मवादिना। उत्सृष्टः शास्त्रविधिना व्यासेनामिततेजसा॥<br><br>2050: स राजा धर्मराज राजन् दीक्षितो विबभौ तदा। हेममाली रुक्मकण्ठः प्रदीप्त इव पावकः॥<br><br>2051: कृष्णाजिनी दण्डपाणिः क्षौमवासाः स धर्मजः। विवभौ द्युतिमान् भूयः प्रजापतिरिवाध्वरे॥<br><br>2052: तथैवास्यविजः सर्वे तुल्यवेषा विशाम्पते। बभूवुरर्जुनश्चापि प्रदीप्त इव पावकः॥<br><br>2053: श्वेताश्वः कृष्णसारं तं ससाराश्वं धनंजयः। विधिवत् पृथिवीपाल धर्मराजस्य शासनात्॥<br><br>2054: विक्षिपन् गाण्डिवं राजन् बद्धगे गङ्गुलित्रवान्। तमश्वं पृथवीपाल मदा युक्तः ससार च॥<br><br>2055: आकुमारं तदा राजन्नागमत् तत्पुरं विभो। द्रष्टुकामं कुरुश्रेष्ठं प्रयास्यन्तं धनंजयम्॥<br><br>2056: तेषामन्योन्यसम्मादूष्मेव समजायत। दिदृक्षूणां हयं तं च तं चैव हयसारिणम्॥<br><br>2057: ततः शब्दो महाराज दिशः खं प्रति पूरयन्। बभूव प्रेक्षतां नृणां कुन्तीपुत्रं धनंजयम्॥<br><br>2058: एष गच्छति कौन्तेय तुरगश्चैव दीप्तिमान्। यमन्वेति महाबाहुः संस्पृशन् धनुरुत्तमम्॥<br><br>2059: एवं शुश्राव वदतां गिरो जिष्णुरुदारधीः। स्वस्ति तेऽस्तु व्रजारिष्टं पुनश्चैहीति भारत॥<br><br>2060: अथापरे मनुष्येन्द्र पुरुषा वाक्यमब्रुवन्। नैनं पश्याम सम्म धनुरेतत् प्रदृश्यते॥<br><br>2061: एतद्धि भीमनिर्हादं विश्रुतं गाण्डिवं धनुः। स्वस्ति गच्छत्वरिष्टो वै पन्थानमकुतोभयम्॥<br><br>2062: निवृत्तमेनं द्रक्ष्यामः पुनरेष्यति च ध्रुवम्। एवमाद्या मनुष्याणां स्त्रीणां च भरतर्षभ। ॥<br><br>2063: शुश्राव मधुरा वाचः पुनः पुनरुदारधीः। याज्ञवल्क्यस्य शिष्यश्च कुशलो यज्ञकर्मणि॥<br><br>2064: प्रायात् पार्थेन सहितः शान्त्यर्थं वेदपारगः। ब्राह्मणाश्च महीपाल बहवो वेदपारगाः॥<br><br>2065: अनुजग्मुर्महात्मानं क्षत्रिवाश्च विशाम्पते। विधिवत् पृथिवीपाल धर्मराजस्य शासनात्॥<br><br>2066: पाण्डवैः पृथिवीमश्वो निर्जितामस्त्रतेजसा। चचार स महाराज यथादेशं च सत्तम॥<br><br>2067: तत्र युद्धानि वृत्तानि यान्यासन् पाण्डवस्य ह। तानि वक्ष्यामि ते वीर विचित्राणि महान्ति च॥<br><br>2068: स हयः पृथिवीं राजन् प्रदक्षिणमवर्तत। ससारोत्तरतः पूर्वं तन्निबोध महीपते॥<br><br>2069: अवमृद्नन् स राष्ट्राणि पार्थिवानां हयोत्तमः। शनैस्तदा परिययौ श्वेताश्वश्च महारथः॥<br><br>2070: तत्र संगणना नास्ति राज्ञामयुतशस्तदा। येऽयुध्यन्त महाराज क्षत्रिया हतबान्धवाः॥<br><br>2071: किराता यवना राजन् बहवोऽसिधनुर्धराः। म्लेच्छाश्चान्ये बहुविधाः पूर्वं ये निकृता रणे॥<br><br>2072: आर्याश्च पृथिवीपालाः प्रहृष्टनरवाहनाः। समीयुः पाण्डुपुत्रेण बहवो युद्धदुर्मदाः॥<br><br>2073: एवं वृत्तानि युद्धानि तत्र तत्र महीयते। अर्जुनस्य महीपालै नादेशसमागतैः॥<br><br>2074: यानि तूभयतो राजन् प्रतप्तानि महान्ति च। तानि युद्धानि वक्ष्यामि कौन्तेयस्य तवाऽनघ॥<br><br>2075: त्रिगतैरभवद् युद्धं कृतवैरैः किरीटिनः। महारथसमाज्ञातैर्हतानां पुत्रनप्तृभिः॥<br><br>2076: ते समाज्ञाय सम्प्राप्तं यज्ञियं तुरगोत्तमम्। विषयान्तं ततो वीरा दंशिताः पर्यवारयन्॥<br><br>2077: रथिनो बद्धतूणीराः सदश्वैः तूणीरा: सदश्वैः समलंकृतैः। परिवार्य हयं राजन् ग्रहीतुं सम्प्रचक्रमुः॥<br><br>2078: ततः किरीटी संचिन्त्य तेषां तत्र चिकीर्षितम्। वारयामास तान् वीरान् सान्त्वपूर्वमरिंदमः॥<br><br>2079: तदनादृत्य ते सर्वे शरैरभ्यहनस्तदा। तमोरजोभ्यां संछन्नांस्तान् किरीटी न्यवारयत्॥<br><br>2080: तानब्रवीत् ततो जिष्णुः प्रहसन्निव भारत। निवर्तध्वमधर्मज्ञाः श्रेयो जीवितमेव च॥<br><br>2081: स हि वीरः प्रयास्यन् वै धर्मराजेन वारितः। हतबान्धवा न ते पार्थ हन्तव्याः पार्थिवा इति॥<br><br>2082: स तदा तद् वचः श्रुत्वा धर्मराजस्य धीमतः। तान् निवर्तध्वमित्याह न न्यवर्तन्त चापि ते॥<br><br>2083: ततस्त्रिगर्तराजानं सूर्यवर्माणमाहवे। विचित्य शरजालेन प्रजहास धनंजयः॥<br><br>2084: ततस्ते रथघोषेण स्थनेमिस्वनेन च। पूरयन्तो दिशः सर्वा धनंजयमुपाद्रवन्॥<br><br>2085: सूर्यवर्मा ततः पार्थे शराणां नतपर्वणाम्। शतान्यमुञ्चद् राजेन्द्र लध्वस्त्रमभिदर्शयन्॥<br><br>2086: तथैवान्ये महेष्वासा ये च तस्यानुयायिनः। मुमुचुः शरवर्षाणि धनंजयवधैषिणः॥<br><br>2087: स तान् ज्यामुखनिर्मुक्तैर्बहुभिः सुबहूशरान्। चिच्छेद पाण्डवो राजंस्ते भूमौ न्यपतंस्तदा॥<br><br>2088: केतुवर्मा तु तेजस्वी तस्यैवावरजो युवा। युयुधे भ्रातुराय पाण्डवेन यशस्विना॥<br><br>2089: तमापतन्तं सम्प्रेक्ष्य केतुवर्माणमाहवे। अभ्यन्निशितैर्वाणैर्बीभत्सुः परवीरहा। ॥<br><br>2090: केतुवर्मण्यभिहते धृतवर्मा महारथः। रथेनाशु समुत्पत्य शरैर्जिष्णुमवाकिरत्॥<br><br>2091: तस्य तां शीघ्रतामीक्ष्य तुतोषातीव वीर्यवान्। गुडाकेशो महातेजा बालस्य धृतवर्मणः॥<br><br>2092: न संदधानं ददृशे नाददानं च तं तदा। किरन्तमेव स शरान् ददृशे पाकशासनिः॥<br><br>2093: स तु तं पूजयामास धृतवर्माणमाहवे। मनसा तु मुहूर्तं वै रणे समभिहर्षयन्॥<br><br>2094: तं पन्नगमिव क्रुद्धं कुरुवीरः स्मयन्निवा प्रीतिपूर्वं महाबाहुः प्राणैर्न व्यपरोपयत्॥<br><br>2095: स तथा रक्ष्यमाणो वै पार्थेनामिततेजसा। धृतवर्मा शरं दीप्त मुमोच विजये तदा॥<br><br>2096: स तेन विजयस्तूर्णमासीद् विद्धः करे भृशम्। मुमोच गाण्डिवं मोहात् तत् पपाताथ भूतले॥<br><br>2097: धनुषः पततस्तस्य सव्यसाचिकराद् विभो। बभूव सदृशं रूपं शक्रचापस्य भारत॥<br><br>2098: तस्मिन् विपतिते दिवये महाधनुषि पार्थिवः। जहास सस्वनं हास धृतवर्मा महाहवे॥<br><br>2099: ततो रोषार्दितो जिष्णुः प्रमृत्य रुधिरं करात्। धनुरादत्त तद् दिव्यं शरवर्ववर्ष च॥<br><br>2100: ततो हलहलाशब्दो दिवस्पृगभवत् तदा। नानाविधानां भूतानां तत्कर्माणि प्रशंसताम्॥<br><br>2101: ततः सम्प्रेक्ष्य संक्रुद्धं कालान्तकयमोपमम्। जिष्णुं त्रैगर्तका योधाः परीताः पर्यवारयन्॥<br><br>2102: अभिसृत्य परीप्सार्थं ततस्ते धृतवर्मणः। परिववर्गुडाकेशं तत्राद्ध्यद् धनंजयः॥<br><br>2103: ततो योधान् जघानाशु तेषां स दश चाष्ट च। महेन्द्रवज्रप्रतिमैरायसैर्बहुभिः शरैः॥<br><br>2104: तान् सम्प्रभग्नान् सम्प्रेक्ष्य त्वमाणो धनंजयः। शरैराशीविषाकारैर्जधान स्वनवद्धसन्॥<br><br>2105: ते भग्नमनसः सर्वे त्रैगर्तकमहारथाः। दिशोऽभिदुद्रुवू राजन् धनंजयशरार्दिताः॥<br><br>2106: तमूचुः पुरुषव्याघ्रं संशप्तकनिषूदनम्। तवास्म किंकराः सर्वे सर्वे वै वशगास्तव॥<br><br>2107: आज्ञापयस्व नः पाथै प्रह्वान् प्रेष्यानवस्थितान्। करिष्यामः प्रियं सर्वं तव कौरवनन्दन॥<br><br>2108: एतदाज्ञाय वचनं सर्वोस्तानब्रवीत् तदा। जीवितं रक्षत नृपाः शासनं प्रतिगृह्यताम्॥<br><br>2109: वैशम्पायन उवाच प्राग्ज्योतिषमथाभ्येत्य व्यचरत् स हयोत्तमः। भगदत्तात्मजस्तत्र निर्ययौ रणकर्कशः॥<br><br>2110: स हयं पाण्डुपुत्रस्य विषयान्तमुपागतम्। युयुधे भरतश्रेष्ठ वज्रदत्तो महीपतिः॥<br><br>2111: सोऽभिनिर्याय नगराद् भगदत्तसुतो नृपः। अश्वमायान्तमुन्मथ्य नगराभिमुखो ययौ॥<br><br>2112: तमालक्ष्य महाबाहुः कुरूणामृषभस्तदा। गाण्डीवं विक्षिपस्तूर्णं सहसा समुपाद्रवत्॥<br><br>2113: ततो गाण्डीवनिर्मुक्तैरिषुभिर्मोहितो नृपः। हयमुत्सृज्य तं वीरस्ततः पार्थमुपाद्रवत्॥<br><br>2114: पुनः प्रविश्य नगरं दंशितः स नृपोत्तमः। आरुह्य नागप्रवरं निर्ययौ रणकर्कशः॥<br><br>2115: पाण्डुरेणातपत्रेण ध्रियमाणेन मूर्धनि। दोधूयता चामरेण श्वेतेन च महारथः॥<br><br>2116: ततः पार्थं समासाद्य पाण्डवानां महारथम्। आह्वयामास बीभत्सुं बाल्यान्मोहाच्च संयुगे॥<br><br>2117: स वारणं नगप्रख्यं प्रभिन्नकरटामुखम्। प्रेषयामास संक्रुद्धः श्वेताश्वं प्रति पार्थिवः॥<br><br>2118: विक्षरन्तं महामेधं परवारणवारणम्। शास्त्रवत् कल्पितं संख्ये विवशं युद्धदुर्मदम्॥<br><br>2119: प्रचोद्यमानः स गजस्तेन राज्ञा महाबलः। तदाकडुशेन विबभावुत्पतिष्यन्निवाम्बरम्॥<br><br>2120: तमापतन्तं सम्प्रेक्ष्य क्रुद्धो राजन् धनंजयः। भूमिष्ठो वारणगतं योधयामास भारत॥<br><br>2121: वज्रदत्तस्ततः क्रुद्धो मुमोचाशु धनंजये। तोमरानग्निसंकाशाशलभानिव वेगितान्॥<br><br>2122: अर्जुनस्तानसम्प्राप्तान् गाण्डीवप्रभवैः शरैः। द्विधा त्रिधा च चिच्छेद ख एव खगभैस्तदा॥<br><br>2123: स तान् दृष्ट्वा तथा छिन्नांस्तोमरान् भगदत्तजः। इषूनसक्तांस्त्वरितः प्राहिणोत् पाण्डवं प्रति॥<br><br>2124: ततोऽर्जुनस्तूर्णतरं रुक्मपुवानजिह्मगान्। प्रेष्यामास संक्रुद्धो भगदत्तात्मजं प्रति॥<br><br>2125: स तैर्विद्धो महातेजा वज्रदत्तो महामृधे। भृशाहतः पपातोयॊ न त्वेनमजहात् स्मृतिः॥<br><br>2126: ततः स पुनरारुह्य वारणप्रवरं रणे। अव्यग्रः प्रेषयामास जयार्थी विजयं प्रति॥<br><br>2127: तस्मै बाणांस्ततो जिष्णुर्निर्मुक्ताशीविषोपमान्। प्रेषयामास संक्रुद्धो ज्वलितज्वलनोपमान्॥<br><br>2128: स तैर्विद्धो महानागो विस्रवन् रुधिरं बभौ। गौरिकाक्तमिवाम्भोऽद्रिर्बहुप्रस्रवणं तदा। ॥<br><br>2129: एवं त्रिरात्रमभवत् तद् युद्धं भरतर्षभ। अर्जुनस्य नरेन्द्रेण वृत्रेणेव शतक्रतोः॥<br><br>2130: ततश्चतुर्थे दिवसे वज्रदत्तो महाबलः। जाहास सस्वनं हासं वाक्यं चेदमथाब्रवीत्॥<br><br>2131: अर्जुनार्जुन तिष्ठस्व न मे जीवन् विमोक्ष्यसे। त्वां निहत्य करिष्यामि पितुस्तोयं यथाविधि॥<br><br>2132: त्वया वृद्धो मम पिता भगदत्तः पितुः सखा। हतो वृद्धो मम पिता शिशुं मामद्य योधय॥<br><br>2133: इत्येवमुक्त्वा संक्रुद्धो वज्रदत्तो नराधिपः। प्रेषयामास कौरव्य वारणं पाण्डवं प्रति॥<br><br>2134: सम्प्रेष्यमाणो नागेन्द्रो वज्रदत्तेन धीमता। उत्पतिष्यन्निवाकाशमभिदुद्राव पाण्डवम्॥<br><br>2135: अग्रहस्तसुमुक्तेन शीकरेण स नागराट्। समौक्षत गुडाकेशं शैलं नीलमिवाम्बुदः॥<br><br>2136: स तेन प्रेषितो राज्ञा मेघवद् विनदन् मुहुः। मुखाडम्बरसंहादैरभ्यद्रवत फाल्गुनम्॥<br><br>2137: स नृत्यन्निव नागेन्द्रो वज्रदत्तप्रचोदितः। आससाद द्रुतं राजन् कौरवाणां महारथम्॥<br><br>2138: तमायान्तमथालक्ष्य वज्रदत्तस्य वारणम्। गाण्डीवमाश्रित्य बली न व्यकम्पत शत्रुहा॥<br><br>2139: चुक्रोध बलवच्चापि पाण्डवस्तस्य भूपतेः। कार्यविघ्नमनुस्मृत्य पूर्ववैरं च भारत॥<br><br>2140: ततस्तं वारणं क्रुद्धः शरजालेन पाण्डवः। निवारयामास तदा बेलेव मकरालयम्॥<br><br>2141: स नागप्रवरः श्रीमानर्जुनेन निवारितः। तस्थौ शरैर्विनुन्नाङ्गः श्वाविच्छललितो यथा। ॥<br><br>2142: निवारितं गजं दृष्ट्वा भगदत्तसुतो नृपः। उत्ससर्ज शितान् बाणानर्जुनं क्रोधमूर्च्छितः॥<br><br>2143: अर्जुनस्तु महाबाहुः शरैररिनिघातिभिः। वारयामास तान् बाणांस्तदद्भुतमिवाभवत्॥<br><br>2144: ततः पुनरभिक्रुद्धो राजा प्राग्ज्योतिषाधिपः। प्रेषयामास नागेन्द्रं बलवत् पर्वतोपमम्॥<br><br>2145: तमापतन्तं सम्प्रेक्ष्य बलवत् पाकशासनिः। नाराचमग्निसंकाशं प्राहिणोद् वारणं प्रति॥<br><br>2146: स तेन वारणो राजन् मर्मस्वभिहतो भृशम्। पपात सहसा भूमौ वज्ररुग्ण इवाचलः॥<br><br>2147: स पतशुशुभे नागो धनंजयशराहतः। विशन्निव महाशैलो महीं वज्रप्रपीडितः॥<br><br>2148: तस्मिन् निपतिते नागे वज्रदत्तस्य पाण्डवः। तं न भेतव्यमित्याह ततो भूमिगतं नृपम्॥<br><br>2149: अब्रवीद्धि महातेजाः प्रस्थितं मां युधिष्ठिरः। राजानस्ते न हन्तव्या धनंजय कथंचन॥<br><br>2150: सर्वमेतन्नरव्याघ्र भवत्येतावता कृतम्। योधाश्चापि न हन्तव्या धनञ्जय रणे त्वया॥<br><br>2151: वक्तव्याश्चापि राजानः सर्वे सहसुहृज्जनैः। युधिष्ठिरस्याश्वमेधो भवद्भिरनुभूयताम्॥<br><br>2152: इति भ्रातृवचः श्रुत्वा न हन्मि त्वां नराधिप। उत्तिष्ठ न भयं तेऽस्ति स्वस्तिमान् गच्छ पार्थिव॥<br><br>2153: आगच्छेया महाराज परां चैत्रीमुपस्थिताम्। यदाश्वमेधो भविता धर्मराजस्य धीमतः॥<br><br>2154: एवमुक्तः स राजा तु भगदत्तात्मजस्तदा। तथेत्येवाब्रवीद वाक्यं पाण्डवेनाभिनिर्जितः॥<br><br>2155: एवमुक्तः स राजा तु भगदत्तात्मजस्तदा। तथेत्येवाब्रवीद वाक्यं पाण्डवेनाभिनिर्जितः॥<br><br>2156: वैशम्पायन उवाच सैन्धवैरभवद् युद्धं ततस्तस्य किरीटिनः। हतशेषैर्महाराज हतानां च सुतैरपि॥<br><br>2157: तेऽवतीर्णमुपश्रुत्य विषयं श्वेतवाहनम्। प्रत्युद्ययुरमृष्यन्तो राजानः पाण्डवर्षभम्॥<br><br>2158: अश्वं च तं परामृश्य विषयान्ते विषोपमाः। न भयं चक्रिरे पार्थाद् भीमसेनादनन्तरात्॥<br><br>2159: तेऽविदूराद् धनुष्पाणिं यज्ञियस्य हयस्य च। बीभत्सुं प्रत्यपद्यन्त पदातिनमवस्थितम्॥<br><br>2160: ततस्ते तं महावीर्या राजानः पर्यवारयन्। जिगीषन्तो नरव्याघ्र पूर्वं विनिकृता युधि॥<br><br>2161: ते नामान्यपि गोत्राणि कर्माणि विविधानि च। कीर्तयन्तस्तदा पार्थं शरवषैरवाकिरन्॥<br><br>2162: ते किरन्तः शरवातान् बारणप्रतिवारणान्। रणे जयमभीप्सन्तः कौन्तेयं पर्यवारयन्॥<br><br>2163: ते समीक्ष्य च तं कृष्णमुग्रकर्माणमाहवे। सर्वे ययुधिरे वीरा रथस्थास्तं पदातिनम्॥<br><br>2164: ते तमाजन्जिरे वीरं निवातकवचान्तकम्। संशप्तकनिहन्तारं हन्तारं सैन्धवस्य च। ॥<br><br>2165: ततो रथसहस्रेण हयानामयुतेन च। कोष्ठकीकृत्य बीभत्सुं प्रहृष्टमनसोऽभवन्॥<br><br>2166: तं स्मरन्तो वधं वीरा: सिन्धुराजस्य चाहवे। जयद्रथस्य कौरव्य समरे सव्यसाचिना॥<br><br>2167: ततः पर्जन्यवत् सर्वे शरवृष्टीरवासृजन्। तै: कीर्णः शुशुभे पार्थो रविर्मेघान्तरे यथा॥<br><br>2168: स शरैः समवच्छन्नश्चकाशे पाण्डवर्षभः। पञ्जरान्तरसंचारी शकुन्त इव भारत॥<br><br>2169: ततो हाहाकृतं सर्वं कौन्तेये शरपीडिते। त्रैलोक्यमभवद् राजन् रविरासीच्च निष्प्रभः॥<br><br>2170: ततो ववौ महाराज मारुतो लोमहर्षणः। राहुरग्रसदादित्यं युगपत् सोममेव च॥<br><br>2171: उल्काश्च जधिरे सूर्यं विकीर्यन्त्यः समन्ततः। वेपथुश्चाभवद् राजन् कैलासस्य महागिरेः॥<br><br>2172: मुमुचुः श्वासमत्युष्णं दुःखशोकसमन्विताः। सप्तर्षयो जातभयास्तथा देवर्षयोऽपि च॥<br><br>2173: शशं चाशु विनिर्भिद्य मण्डलं शशिनोऽपतत्। विपरीता दिशश्चापि सर्वा धूमाकुलास्तथा॥<br><br>2174: रासभारुणसंकाशा धनुष्मन्तः सविद्युतः। आवृत्य गगनं मेघा मुमुचुर्मोसशोणितम्॥<br><br>2175: एवमासीत् तदा वीरे शरवर्षेण संवृते। फाल्गुने भरतश्रेष्ठ तद्युतमिवाभवत्। ॥<br><br>2176: तस्य तेनावकीर्णस्य शरजालेन सर्वतः। मोहात् पपात गाण्डीवमावापश्च करादपि। ॥<br><br>2177: तस्मिन् मोहमनुप्राप्ते शरजालं महत् तदा। सैन्धवा मुमुचुस्तूर्णं गतसत्त्वे महारथे॥<br><br>2178: ततो मोहसमापन्नं ज्ञात्वा पार्थं दिवौकसः। सर्वे वित्रस्तमनसस्तस्य शान्तिकृतोऽभवन्॥<br><br>2179: ततो देवर्षयः सर्वे तथा सप्तर्षयोऽपि च। ब्रह्मर्षयश्च विजयं जेपुः पार्थस्य धीमतः॥<br><br>2180: ततः प्रदीपिते देवैः पार्थतेजसि पार्थिव। तस्थावचलवद् धीमान् संग्रामे परमास्त्रवित्॥<br><br>2181: विचकर्ष धनुर्दिव्यं ततः कौरवनन्दनः। यन्त्रस्येवेह शब्दोऽभून्महांस्तस्य पुनः पुनः॥<br><br>2182: ततः स शरवर्षाणि प्रत्यमित्रान् प्रति प्रभुः। ववर्ष धनुषा पार्थो वर्षाणीव पुरंदरः॥<br><br>2183: ततस्ते सैन्धवा योधाः सर्व एव सराजकाः। नादृश्यन्त शरैः कीर्णाः शलभैरिव पादपाः॥<br><br>2184: तस्य शब्देन वित्रेसुर्भयार्ताश्च विदुद्रुवुः । मुमुचुश्चाश्रु शोकार्ताः शुशुचुश्चापि सैन्धवाः॥<br><br>2185: तांस्तु सर्वान् नरव्याघ्रः सैन्धवान् व्यचरत् बली। अलातचक्रवद् राजशरजालैः समार्पयत्॥<br><br>2186: तदिन्द्रजालप्रतिम बाणजालममित्रहा। विसृज्य दिक्षु सर्वासु महेन्द्र इव वज्रभृत्॥<br><br>2187: मेघजालनिभं सैन्यं विदार्य शरवृष्टिभिः। विबभौ कौरवश्रेष्ठः शरदीव दिवाकरः॥<br><br>2188: वैशम्पायन उवाच ततो गाण्डीवभृच्छूरो युद्धाय समुपस्थितः। विबभौ युधि दुर्धर्षो हिमवानचलो यथा॥<br><br>2189: ततस्ते सैन्धवा योधाः पुनरेव व्यवस्थिताः। व्यमुञ्चन्त सुसंरब्धाः शरवर्षाणि भारत॥<br><br>2190: तान् प्रहस्य महाबाहुः पुनरेव व्यवस्थितान्। ततः प्रोवाच कौन्तेयो मुमूर्षुश्लक्ष्णया गिरा। युध्यध्वं परया शक्त्या यतध्वं विजये मम॥<br><br>2191: कुरुध्वं सर्वकार्याणि महद् वो भयमागतम्। एष योत्स्यामि सर्वांस्तु निवार्य शरवागुराम्॥<br><br>2192: तिष्ठध्वं युद्धमनसो दर्प शमयितास्मि वः। एतावदुक्त्वा कौरव्यो रोषाद् गाण्डीवभृत् तदा॥<br><br>2193: ततोऽथ वचनं स्मृत्वा भ्रातुर्येष्ठस्य भारत। न हन्तव्या रणे तात क्षत्रिया विजिगीषवः॥<br><br>2194: जेतव्याश्चेति यत् प्रोक्तं धर्मराज्ञा महात्मना। चिन्तयामास स तदा फाल्गुनः पुरुषर्षभः॥<br><br>2195: इत्युक्तोऽहं नरेन्द्रेण न हन्तव्या नृपा इति। कथं तन्न मृषेदं स्याद् धर्मराजवचः शुभम्॥<br><br>2196: न हन्येरंश्च राजानो राज्ञश्चाज्ञां कृता भवेत्। इति संचिन्त्य स तदा फाल्गुनः पुरुषर्षभः॥<br><br>2197: प्रोवाच वाक्यं धर्मज्ञः सैन्धवान् युद्धदुर्मदान्। श्रेयो वदामि युष्माकं न हिंसेयमवस्थितान्। यश्च वक्ष्यति संग्रामे तवास्मीति पराजितः॥<br><br>2198: एतच्छुत्वा वचो मह्यं कुरुध्वं हितमात्मनः॥<br><br>2199: ततोऽन्यथा कृच्छ्रगता भविष्यथ मयार्दिताः। एवमुक्त्वा तु तान् वीरान् युयुधे कुरुपुङ्गवः॥<br><br>2200: अर्जुनोऽतीव संऋद्धः संक्रुद्धैर्विजिगीषुभिः। शतं शतसहस्राणि शराणां नतपर्वणाम्॥<br><br>2201: मुमुचुः सैन्धवा राजस्तदा गाण्डीवधन्वनि। शरानापततः क्रूरानाशीविषविषोपमान्॥<br><br>2202: विच्छेद निशितैर्बाणैरन्तरा स धनंजयः। छित्त्वा तु तानाशु चैव कङ्कपत्रशिलाशितान्॥<br><br>2203: एकैकमेषां समरे बिभेद निशितैः शरैः। ततः प्रासांश्च शक्तीश्च पुनरेव धनंजयम्॥<br><br>2204: जयद्रथं हतं स्मृत्वा चिक्षिपुः सैन्धवा नृपाः। तेषां किरीटी संकल्पं मांघं चक्रे महाबलः॥<br><br>2205: सर्वांस्तानन्तराच्छित्त्वा तदा चुक्रोश पाण्डवः। तथैवापततां तेषां योधानां जयगृद्धिनाम्॥<br><br>2206: शिरांसि पातयामास भल्लैः संनतपर्वभिः। तेषां प्रद्रवतां चापि पुनरेवाभिधावताम्॥<br><br>2207: निवर्ततां च शब्दोऽभूत् पूर्णस्येव महोदधेः। ते वध्यमानास्तु तदा पार्थेनामिततेजसा॥<br><br>2208: यथाप्राणं यथोत्साहं योधयामासुरर्जुनम्। ततस्ते फाल्गुनेनाजौ शरैः संनतपर्वभिः॥<br><br>2209: कृता विसंज्ञा भूयिष्ठाः क्लान्तवाहनसैनिकाः। तांस्तु सर्वान् परिग्लानान् विदित्वा धृतराष्ट्रजा। ॥<br><br>2210: दुःशला बालमादाय नप्तारं प्रययौ तदा। सुरथस्य सुतं वीरं रथेनाथागमत् तदा॥<br><br>2211: शान्त्यर्थं सर्वयोधानामभ्यगच्छत पाण्डवम्। सा धनंजयमासाद्य सरोदार्तस्वरं तदा। ॥<br><br>2212: धनंजयोऽपि तां दृष्ट्वा धनुर्विससृजे प्रभुः। समुत्सृज्य धनुः पार्थो विधिवद् भगिनीं तदा॥<br><br>2213: प्राह किं करवाणीति सा च तं प्रत्युवाच ह। एष ते भरतश्रेष्ठ स्वस्रीयस्यात्मजः शिशुः॥<br><br>2214: अभिवादयते पार्थ तं पश्य पुरुषर्षभ। इत्युक्तस्तस्य पितरं स पप्रच्छार्जुनस्तथा॥<br><br>2215: क्वासाविति ततो राजन् दुःशला वाक्यमब्रवीत्। पितृशोकाभिसंतप्तो विषादार्तोऽस्य वै पिता॥<br><br>2216: पञ्चत्वमगमद् वीरो यथा तन्मे निशामय। स पूर्वं पितरं श्रुत्वा हतं युद्धे त्वयाऽनघ॥<br><br>2217: त्वामागतं च संश्रुत्य युद्धाय हयसारिणम्। पितुश्च मृत्युदुःखार्तोऽजहात् प्राणान् धनंजय॥<br><br>2218: प्राप्तो वीभत्सुरित्येव नाम श्रुत्वैव तेऽनघ। विषादातः पपातो। ममार च ममात्मजः॥<br><br>2219: तं दृष्ट्वा पतितं तत्र ततस्तस्यात्मजं प्रभो। गृहीत्वा समनुप्राप्ता त्वामद्य शरणैषिणी॥<br><br>2220: इत्युक्त्वाऽऽर्तस्वरं सा तु मुमोच धृतराष्ट्रजा। दीना दीनं स्थितं पार्थमब्रवीच्चाप्यधोमुखम्॥<br><br>2221: स्वसारं समवेक्षस्व स्वस्त्रीयात्मजमेव च। कर्तुमर्हसि धर्मज्ञ दयां कुरुकुलोद्वह॥<br><br>2222: विस्मृत्य कुरुराजानं तं च मन्दं जयद्रथम्। अभिमन्योर्यथा जातः परिक्षित् परवीरहा॥<br><br>2223: तथायं सुरथाज्जातो मम पौत्रो महाभुजः। तमादाय नरव्याघ्र सम्प्राप्तास्मि तवान्तिकम्॥<br><br>2224: शमार्थं सर्वयोधानां शृणु चेदं वचो मम। आगतोऽयं महाबाहो तस्य मन्दस्य पुत्रक॥<br><br>2225: प्रसादमस्य बालस्य तस्मात् त्वं कर्तुमर्हसि। एष प्रसाद्य शिरसा प्रशमार्थमरिंदम॥<br><br>2226: याचते त्वां महाबाहो शमं गच्छ धनंजय। बालस्य हतबन्धोश्च पार्थ किंचिदजानतः॥<br><br>2227: प्रसादं कुरु धर्मज्ञ मा मन्युवशमन्वगाः। तमनार्यं नृशंसं च विस्मृत्यास्य पितामहम्॥<br><br>2228: एवं ब्रुवत्यां करुणं दुःशलायां धनंजयः॥<br><br>2229: संस्मृत्य देवीं गान्धारीं धृतराष्ट्रं च पार्थिवम्। उवाच दुःखशोकातः क्षत्रधर्मं व्यगर्हयत्॥<br><br>2230: यत्कृते वान्धवाः सर्वे मया नीता यमक्षयम्। इत्युक्त्वा बहु सान्त्वादिप्रसादमकराज्जयः॥<br><br>2231: परिष्वज्य च तां प्रीतो विससर्ज गृहानं प्रति॥<br><br>2232: दुःशला चापि तान् योधान् निवार्य महतो रणात्। सम्पूज्य पार्थं प्रययौ गृहानेव शुभानना॥<br><br>2233: एवं निर्जित्य तान् वीरान् सैन्धवान् स धनंजयः। अन्वधावत धावन्तं हयं कामविचारिणम्॥<br><br>2234: ततो मृगमिवाकाशे यथा देवः पिनाकधृक्। ससार तं तथा वीरो विधिवद् यज्ञियं हयम्॥<br><br>2235: स च वाजी यथेष्टेन तांस्तान् देशान् यथाक्रमम्। विचचार यथाकामं कर्म पार्थस्य वर्धयन्॥<br><br>2236: क्रमेण स हयस्त्वेवं विचरन् पुरुषर्षभ। मणिपूरतेर्देशमुमायात् सहपाण्डवः॥<br><br>2237: वैशम्पायन उवाच श्रुत्वा तु नृपतिः प्राप्तं पितरं बभ्रुवाहनः। निर्ययौ विनयेनाथ ब्राह्मणार्थपुरःसरः॥<br><br>2238: मणिपूरेश्वरं त्वेवमुपयातं धनंजयः। नाभ्यनन्दत् स मेधावी क्षत्रधर्ममनुस्मरन्॥<br><br>2239: उवाच च स धर्मात्मा समन्युः फाल्गुनस्तदा। प्रक्रियेयं न ते युक्ता बहिस्त्वं क्षत्रधर्मतः॥<br><br>2240: संरक्ष्यमाणं तुरगं यौधिष्ठिरमुपागतम्। यज्ञियं विषयान्ते मां नायौत्सी: किं नु पुत्रक॥<br><br>2241: धिक् त्वामस्तु सुदुर्बुद्धिं क्षत्रधर्मबहिष्कृतम्। यो मा युद्धाय सम्प्राप्तं साम्नैव प्रत्यगृह्णथाः॥<br><br>2242: न त्वया पुरुषार्थो हि कश्चिदस्तीह जीवता। यस्त्वं स्त्रीवद् यथाप्राप्तं मां साम्ना प्रत्यगृह्णथाः॥<br><br>2243: यद्यहं न्यस्तशस्त्रस्त्वामागच्छेयं सुदुर्मते। प्रक्रियेयं भवेद् युक्ता तावत् तव नराधम॥<br><br>2244: तमेवमुक्तं भ; तु विदित्वा पन्नगात्मजा। अमृष्यमाणा भित्त्वोर्वीमुलूपी समुपागमत्॥<br><br>2245: सा ददर्श ततः पुत्रं विमृशन्तमधोमुखम्। संतय॑मानमसकृत् पित्रा युद्धार्थिना प्रभो॥<br><br>2246: ततः सा चारुसर्वाङ्गी समुपेत्योरगात्मजा। उलूपी प्राह वचनं धन॑ धर्मविशारदम्॥<br><br>2247: उलूपी मां निबोध त्वं मातरं पन्नगात्मजाम्। कुरुष्व वचनं पुत्र धर्मस्ते भविता परः॥<br><br>2248: युध्वस्वैनं कुरुश्रेष्ठं पितरं युद्धदुर्मदम्। एवमेष हि ते प्रीतो भविष्यति न संशयः॥<br><br>2249: एवं दुर्मर्षितो राजा स मात्रा बभ्रुवाहनः । मनश्चक्रे महातेजा युद्धाय भरतर्षभ। ॥<br><br>2250: संना काञ्चनं वर्म शिरस्त्राणं च भानुमत्। तूणीरशतसम्बाधमारुरोह रथोत्तमम्॥<br><br>2251: सर्वोपकरणोपेतं युक्तमश्वैर्मनोजवैः। स चक्रोपस्करं श्रीमान् हेमभाण्डपरिष्कृतम्॥<br><br>2252: परमार्चितमुच्छ्रित्य ध्वजं सिंहं हिरण्मयम्। प्रययौ पार्थमुद्दिश्य स राजा बभ्रुवाहनः॥<br><br>2253: ततोऽभ्येत्य हयं वीरो यज्ञियं पार्थरक्षितम्। ग्राहयामास पुरुषैर्हयशिक्षाविशारदैः॥<br><br>2254: गृहीतं वाजिनं दृष्ट्वा प्रीतात्मा स धनंजयः। पुत्रं रथस्थं भूमिष्ठः संन्यवारयदाहवे॥<br><br>2255: स तत्र राजा तं वीरं शरसंधैरनेकशः। अर्दयामास निशितैराशीविषविषोपमैः॥<br><br>2256: तयोः समभवद् युद्धं पितुः पुत्रस्य चातुलम्। देवासुररणप्रख्यमुभयोः प्रीयमाणयोः॥<br><br>2257: किरीटिनं प्रविव्याध शरेणानतपर्वणा। जत्रुदेशे नरव्याघ्र प्रहसन् बभ्रुवाहनः॥<br><br>2258: सोऽभ्यगात् सह पुड्वेन वल्मीकमिव पन्नगः। विनिर्मिद्य च कौन्तेयं प्रविवेश महीतलम्॥<br><br>2259: स गाढवेदनो धीमानालम्ब्य धनुरुत्तमम्। दिव्यं तेजः समाविश्य प्रमीत इव साऽभवत्॥<br><br>2260: स संज्ञामुपलभ्याथ प्रशस्य पुरुषर्षभः। पुत्रं शक्रात्मजो वाक्यमिदमाह महाद्युतिः॥<br><br>2261: साधु साधु महाबाहो वत्स चित्राङ्गदात्मजा सदृशं कर्म ते दृष्ट्वा प्रीतिमानस्मि पुत्रक॥<br><br>2262: विमुञ्चाम्येष ते बाणान् पुत्र युद्धे स्थिरो भव। इत्येवमुक्त्वा नाराचैरभ्यवर्षदमित्रहा॥<br><br>2263: तान् स गाण्डीवनिर्मुक्तान् वज्राशनिसमप्रभान्। नाराचानच्छिनद् राजा भल्लैःसर्वास्त्रिधा द्विधा॥<br><br>2264: तस्य पार्थः शरैर्दिव्यैर्ध्वजं हेमपरिष्कृतम्। सुवर्णतालप्रतिमं क्षुरेणापाहरद् रथात्॥<br><br>2265: हयांश्चास्य महाकायान् महावेगानरिंदम। चकार राजन् निर्जीवान् प्रहसन्निव पाण्डवः॥<br><br>2266: स रथादवतीर्याथ राजा परमकोपनः। पदातिः पितरं क्रुद्धो योधयामास पाण्डवम्॥<br><br>2267: सम्प्रीयमाणः पार्थानामृषभः पुत्रविक्रमात्। नात्यर्थं पीडयामास पुत्रं वज्रधरात्मजः॥<br><br>2268: स मन्यमानो विमुखं पितरं बभ्रुवाहनः। शरैराशीविषाकारैः पुनरेवार्दयद् बली॥<br><br>2269: ततः स बाल्यात् पितरं विव्याध हृदि पत्रिणा। निशितेन सुपुढेन बलवद् बभ्रुवाहनः॥<br><br>2270: विवेश पाण्डवं राजन् मर्म भित्त्वातिदुःखकृत्। स तेनातिभृशं विद्धः पुत्रेण कुरुनन्दनः॥<br><br>2271: महीं जगाम मोहार्तस्ततो राजन् धनंजयः। तस्मिन् निपतिते वीरे कौरवाणां धुरंधरे॥<br><br>2272: सोऽपि मोहं जगामाथ ततश्चित्राङ्गदासुतः। व्यायम्य संयुगे राजा दृष्ट्वा च पितरं हतम्॥<br><br>2273: पूर्वमेव स बाणौधैर्गाढविद्धोऽर्जुनेन ह। पपात सोऽपि धरणीमालिङ्ग्य रणमूर्धनि॥<br><br>2274: भर्तारं निहतं दृष्ट्वा पुत्रं च पतितं भुवि। चित्राड्दा परित्रस्ता प्रविवेश रणाजिरे॥<br><br>2275: शोकसंतप्तहृदया रुदती वेपती भृशम्। मणिपूरपतेर्माता ददर्श निहतं पतिम्॥<br><br>2276: वैशम्पान उवाच ततो बहुतरं भीरुर्विलप्य कमलेक्षणा। मुमोह दुःखसंतप्ता पपात च महीतले॥<br><br>2277: प्रतिलभ्य च सा संज्ञां देवी दिव्यवपुर्धरा। उलूपी पन्नगसुतां दृष्ट्वेदं वाक्यमब्रवीत्॥<br><br>2278: उलूपि पश्य भर्तारं शयानं निहतं रणे। त्वत्कृते मम पुत्रेण बाणेन समितिञ्जयम्॥<br><br>2279: ननु त्वमार्यधर्मज्ञा ननु चासि पतिव्रता। यत्त्वत्कृतेऽयं पतितः पतिस्ते निहतो रणे॥<br><br>2280: किंतु सर्वापराधोऽयं यदि तेऽद्य धनंजयः। क्षमस्व याच्यमाना वै जीवयस्व धनंजयम्॥<br><br>2281: ननु त्वमार्ये धर्मज्ञा त्रैलोक्यविदिता शुभे। यद् घातयित्वा पुत्रेण भर्तारं नानुशोचसि॥<br><br>2282: नाहं शोचामि तनयं हतं पन्नगनन्दिनि। पतिमेव तु शोचामि यस्यानिध्यमिदं कृतम्॥<br><br>2283: इत्युक्त्वा सा तदा देवीमुलूपी पन्नगात्मजाम्। भर्तारमभिगम्येदमित्युवाच यशस्विनी॥<br><br>2284: उत्तिष्ठ कुरुमुख्यस्य प्रियमुख्य मम प्रिय। अयमश्वो महाबाहो मया ते परिमोक्षितः॥<br><br>2285: ननु त्वया नाम विभो धर्मराजस्य यज्ञियः। अयमश्वोऽनुसर्तव्यः स शेष किं महीतले॥<br><br>2286: त्वयि प्राणा ममायत्ता: कुरुणां कुरुनन्दन। स कस्मात् प्राणदोऽन्येषां प्राणान् संत्यक्तवानसि॥<br><br>2287: उलूपि साधु पश्येमं पतिं निपतितं भुवि। पुत्रं चेमं समुत्पाद्य घातयित्वा न शोचसि॥<br><br>2288: कामं स्वपितु बालोऽयं भूमौ मृत्युवशं गतः। लोहिताक्षो गुडाकेशो विजयः साधु जीवतु॥<br><br>2289: नापराधोऽस्ति सुभगे नराणां बहुभार्यता। प्रमदानां भवत्येष मा तेऽभूद् बुद्धिरीदृशी॥<br><br>2290: सख्यं चैतत् कृतं धात्रा शश्वदव्ययमेव तु। सख्यं समभिजानीहि सत्यं सङ्गतमस्तु ते॥<br><br>2291: पुत्रेण घातयित्वैनं पतिं यदि न मेऽद्य वै। जीवन्तं दर्शयस्यद्य परित्यक्ष्यामि जीवितम्॥<br><br>2292: साहं दुःखान्विता देवि पतिपुत्रविनाकृता। इहैव प्रायमाशिष्ये प्रेक्षन्त्यास्ते न संशयः॥<br><br>2293: इत्युक्त्वा पन्नगसुतां सपत्नी चैत्रवाहनी। ततः प्रायमुपासीना तूष्णीमासीज्जनाधिप॥<br><br>2294: वैशम्पायन उवाच ततो विलप्य विरता भर्तुः पादौ प्रगृह्य सा। उपविष्टाभवद् दीना सोच्छ्वासं पुत्रमीक्षती॥<br><br>2295: ततः संज्ञा पुनर्लध्वा स राजा बभ्रुवाहनः। मातरं तामथालोक्य रणभूमावथाब्रवीत्॥<br><br>2296: इतो दुःखतरं किं नु यन्मे माता सुखैधिता। भूमौ निपतितं वीरमनुशेते मृतं पतिम्॥<br><br>2297: निहन्तारं रणेऽरीणां सर्वशस्त्रभृतां वरम्। मया विनिहतं संख्ये प्रेक्षते दुर्मरं बत॥<br><br>2298: अहोऽस्या हृदयं देव्या दृढं यन्न विदीर्यते। व्यूढोरस्कं महावाहुं प्रेक्षन्त्या निहतं पतिम्॥<br><br>2299: दुर्मरं पुरुषेणेह मन्ये ह्यध्वन्यनागते। यत्र नाहं न मे माता विप्रयुज्येत जीवितात्॥<br><br>2300: हा हा धिक् कुरुवीरस्य संनाहं काञ्चनं भुवि। आविद्धं हतस्येह मया पुत्रेण पश्यत॥<br><br>2301: भो भो पश्यत मे वीरं पितरं ब्राह्मणा भुवि। शयानं वीरशयने मया पुत्रेण पातितम्॥<br><br>2302: ब्राह्मणा: कुरुमुख्यस्य ये मुक्ता हयसारिणः। कुर्वन्ति शान्ति कामस्य रणे योऽयं मया हतः॥<br><br>2303: व्यादिशन्तु च किं विप्राः प्रायश्चित्तमिहाद्य मे। सुनृशंसस्य पापस्य पितृहन्तू रणाजिरे॥<br><br>2304: दुश्चरा द्वादशसमा हत्वा पितरमद्य वै। ममेह सुनृशंसस्य संवीतस्यास्य चर्मणा॥<br><br>2305: शिर:कपाले चास्यैव युञ्जतः पितुरद्य मे। प्रायश्चितं हि नास्त्यन्यद्वन्वाऽद्य पितरं मम॥<br><br>2306: पश्य नागोत्तमसुते भर्तारं निहतं मया। कृतं प्रियं मया नेऽद्य निहत्य समरेऽर्जुनम्॥<br><br>2307: सोऽहमद्य गमिष्यामि गतिं पितृनिषेविताम्। न शक्नोप्यात्मनाऽऽत्मानमहं धारयितुं शुभे॥<br><br>2308: सा त्वं मयि मृते मातस्तथा गाण्डीवधन्वनि। भव प्रीतिमती देवि सत्येनात्मानमालभे॥<br><br>2309: इत्युक्त्वा स ततो राजा दुःखशोकसमाहतः। उपस्पृश्य महाराज दुःखाद् वचनमब्रवीत्॥<br><br>2310: शृण्वन्तु सर्वभूतानि स्थावराणि चराणि च। त्वं च मातर्यथ सत्यं ब्रवीमि भुजगोत्तमे॥<br><br>2311: यदि नोत्तिष्ठति जयः पिता मे नरसत्तमः। अस्मिन्नेव रणोद्देशे शोषयिष्ये कलेवरम्॥<br><br>2312: न हि मे पितरं हत्वा निष्कृतिर्विद्यते क्वचित्। नरकं प्रतिपत्स्यामि ध्रुवं गुरुवधार्दितः॥<br><br>2313: वीरं हि क्षत्रियं हत्वा गोशतेन प्रमुच्यते। पितरं तु निहत्यैवं दुर्लभा निष्कृतिर्मम॥<br><br>2314: एष एको महातेजाः पाण्डुपुत्रो धनंजयः। पिता च ममधर्मात्मा तस्य मे निष्कृतिः कुतः॥<br><br>2315: इन्येवमुक्त्वा नृपते धनंजयसुतो नृपः। उपस्पृश्याभवत् तूष्र्णी प्रायोपेतो महामतिः॥<br><br>2316: वैशम्पायन उवाच प्रायोपविष्टे नृपतौ मणिपूरेश्वरे तदा। पितृशोकसमाविष्टे सह मात्रा परंतप॥<br><br>2317: उलूपी चिन्तयामास तदा संजीवनं मणिम्। स चोपातिष्ठत तदा पन्नगानां परायणम्॥<br><br>2318: तं गृहीत्वा तु कौरव्य नागराजपतेः सुता। मन:प्रह्लादनीं वाचं सैनिकानामथाब्रवीत्॥<br><br>2319: उत्तिष्ठ मा शुचः पुत्र नैव जिष्णुस्त्वया जितः। अजेयः पुरुषैरेष तथा देवैः सवासवैः॥<br><br>2320: मया तु मोहनी नाम मायैषा सम्प्रदर्शिता। प्रियार्थं पुरुषेन्द्रस्य पितुस्तेऽद्य यशस्विनः॥<br><br>2321: जिज्ञासुह्येष पुत्रस्य बलस्य तव कौरवः। संग्रामे युद्ध्यतो राजन्नागतः परवीरहा। ॥<br><br>2322: तस्मादसि मया पुत्र युद्धाय परिचोदितः। मा पापमात्मनः पुत्र शङ्केथा ह्यण्वपि प्रभो॥<br><br>2323: ऋषिरेष महानात्मा पुराणः शाश्वतोऽक्षरः। नैनं शक्तो हि संग्रामे जेतुं शक्तोऽपि पुत्रक॥<br><br>2324: अयं तु मे मणिर्दिव्यः समानीतो विशाम्पते। मतान् मृतान् पन्नगेन्द्रान् यो जीवयति नित्यदा॥<br><br>2325: एनमस्योरसि त्वं च स्थापयस्व पितुः प्रभो। संजीवितं तदा पार्थं सत्वं द्रष्टासि पाण्डवम्॥<br><br>2326: इत्युक्तः स्थापयामास तस्योरसि मणिं तदा। पार्थस्यामिततेजाः स पितुः स्नेहादपापकृत्॥<br><br>2327: तस्मिन् न्यस्ते मणौ वीरो जिष्णुरुज्जीवितः प्रभुः। चिरसुप्त इवोत्तस्थौ मृष्टलोहितलोचनः॥<br><br>2328: तमुत्थितं महात्मानं लब्धसंज्ञं मनस्विनम्। समीक्ष्य पितरं स्वस्थं ववन्दे बभ्रुवाहनः॥<br><br>2329: उस्थिते पुरुषव्याघ्र पुनर्लक्ष्मीवति प्रभो। दिव्याः सुमनसः पुण्या ववृषे पाकशासनः॥<br><br>2330: अनाहता दुन्दुभयो विनेदुर्मेघनिःस्वनाः। साधु साध्विति चाकाशे बभूव सुमहान् स्वनः॥<br><br>2331: उत्थाय च महाबाहुः पर्याश्वस्तो धनंजयः। बभ्रुवाहनमालिङ्ग्य समाजिघ्रत मूर्धनि॥<br><br>2332: ददर्श चापि दूरेऽस्य मातरं शोककर्शिताम्। उलूप्या सहतिष्ठन्तीं ततोऽपृच्छद् धनंजयः॥<br><br>2333: किमिदं लक्ष्यते सर्वे शाकविस्मयहर्षवत्। रणाजिरममित्रघ्न यदि जानासि शंस मे॥<br><br>2334: जननी च किमर्थं ते रणभूमिमुपागता। नागेन्द्रदुहिता चेयमुलूपी किमिहागता॥<br><br>2335: जानाम्यहमिदं युद्धं त्वया मद्वचनात् कृतम्। स्त्रीणामागमने हेतुमहमिच्छामि वेदितुम्॥<br><br>2336: तमुवाच तथा पृष्टो मणिपूरपतिस्तदा। प्रसाद्यशिरसा विद्वानुलूपी पृच्छ्यतामियम्॥<br><br>2337: अर्जुन उवाच किमागमनकृत्यं ते कौरव्यकुलनन्दिनि। मणिपूरपतेर्मातस्तथैव च रणाजिरे। । । । कच्चित् कुशलकामासि राज्ञोऽस्य भुजगात्मजे। मम वा चपलापाङ्गि कच्चित् त्वं शुभमिच्छसि॥<br><br>2338: कच्चित् ते पृथुलश्रोणि नाप्रियं प्रियदर्शने। अकार्षमहमज्ञानादयं वा बभ्रुवाहनः॥<br><br>2339: कच्चिन्नु राजपुत्री ते सपत्नी चैत्रवाहनी। चित्राङ्गदा वरारोहा नापराध्यति किंचन॥<br><br>2340: तमुवाचोरगपतेर्दुहिता प्रहसन्निवा न मे त्वमपराद्धोऽसि न हि मे बभ्रुवाहनः॥<br><br>2341: न जनित्री तथास्येयं मम या प्रेष्यवत् स्थिता। श्रूयतां यद् यथा चेदं मया सर्वं विचेष्टितम्॥<br><br>2342: न मे कोपस्त्वया कार्य: शिरसा त्वां प्रसादये। त्वत्प्रियार्थं हि कौरव्य कृतमेतन्मया विभो॥<br><br>2343: यत्तच्छृणु महाबाहो निखिलेन धनंजय। महाभारतयुद्धे यत् त्वया शान्तनवो नृपः॥<br><br>2344: अधर्मेण हतः पार्थ तस्यैषा निष्कृतिः कृता। न हि भीष्मस्त्वया वीर युद्ध्यमानो हि पातितः॥<br><br>2345: शिखण्डिना तु संयुक्तस्तमाश्रित्य हतस्त्वया। तस्य शान्तिमकृत्वा त्वं त्यजेथा यदि जीवितम्॥<br><br>2346: कर्मणा तेन पापेन पतेथा निरये ध्रुवम्। एषा तु विहिता शान्तिः पुत्राद् यां प्राप्तवानसि। वसुभिर्वसुधापाल गङ्गया च महामते॥<br><br>2347: पुरा हि श्रुतमेतत् ते वसुभिः कथितं मया। गङ्गायास्तीरमाश्रित्य हते शान्तनवे नृप॥<br><br>2348: आप्लुत्य देवा वसवः समेत्य च महानदीम्। इदमूचुर्वचो घोरं भागीरथ्या मते तदा॥<br><br>2349: एष शान्तनवो भीष्मो निहतः सव्यसाचिना। अयुध्यमानः संग्रामे संसक्तोऽन्येन भाविनि। तदनेनानुषङ्गेण वयमद्य धनंजयम्॥<br><br>2350: शापेन योजयामेति तथास्त्विति च साब्रवीत्। तदहं पितुरावेद्य प्रविश्य व्यथितेन्द्रिया॥<br><br>2351: अभवं स च तच्छ्रुत्वा विषादमगमत् परम्। पिता त मे तु मे वसून् गत्वा त्वदर्थे समयाचत॥<br><br>2352: पुनः पुनः प्रसाद्यैतांस्त एनमिदमब्रुवन्। पुत्रस्तस्य महाभाग मणिपूरेश्वरो युवा॥<br><br>2353: स एनं रणमध्यस्थः शरैः पातयिता शुवि। एवं कृते स नागेन्द्र मुक्तशापो भविष्यति॥<br><br>2354: गच्छेति वसुभिश्चोक्तो मम चेदं शशंस सः। तच्छ्रुत्वात्वं मया तस्माच्छापादसि विमोक्षितः॥<br><br>2355: न हि त्वां देवराजोऽपि समरेषु पराजयेत्। आत्मा पुत्रः स्मृतस्तस्मात् तेनेहासि पराजितः॥<br><br>2356: न हि दोषो मम मतः कथं वा मन्यसे विभो। इत्येवमुक्तो विजयः प्रसन्नात्माब्रवीदिदम्॥<br><br>2357: सर्वे मे सुप्रियं देवि यदेतत् कृतवत्यसि। इत्युक्त्वा सोऽब्रवीत् पुत्रं मणिपूरपतिं जयः॥<br><br>2358: चित्राङ्गदायाः शृण्वत्याः कौरव्यदुहितुस्तदा। युधिष्ठिरस्याश्वमेधः परिचैत्री भविष्यति॥<br><br>2359: तत्रागच्छेः सहामात्यो मातृभ्यां सहितो नृप॥<br><br>2360: इत्येवमुक्तः पार्थन स राजा बभ्रुवाहनः। उवाच पितरं धीमानिदमस्राविलेक्षणः॥<br><br>2361: उपयास्यामि धर्मज्ञ भवतः शासनादहम्। अश्वमेधे महायज्ञे द्विजातिपरिवेषकः॥<br><br>2362: मम त्वनुग्रहार्थाय प्रविशस्व पुरं स्वकम्। भार्याभ्यां सह धर्मज्ञ मा भूत् तेऽत्र विचारणा॥<br><br>2363: उषित्वेह निशामेकां सुखं स्वभवने प्रभो। पुनरश्वानुगमनं कर्तासि जयतां वर॥<br><br>2364: इत्युक्तः स तु पुत्रेण तदा वानरकेतनः। स्मयन् प्रोवाच कौन्तेयस्तदा चित्राङ्गदासुतम्॥<br><br>2365: विदितं ते महाबाहो यथा दीक्षां चराम्यहम्। न स तावत् प्रवेक्ष्यामि पुरं ते पृथुलोचन॥<br><br>2366: यथाकामं व्रजत्येष यज्ञियाश्वो नरर्षभा स्वस्ति तेऽस्तु गमिष्यामि न स्थानं विद्यते मम॥<br><br>2367: स तत्र विधिवत् तेन पूजित: पाकशासनिः। भार्याभ्यामभ्यनुज्ञातः प्रायाद् भरतसत्तमः॥<br><br>2368: वैशम्पायन उवाच स तु वाजी समुद्रान्तां पर्येत्य वसुधामिमाम्। निवृत्तोऽभिमुखो राजन् येन वारणसाह्वयम्॥<br><br>2369: अनुगच्छंश्च तुरगं निवृत्तोऽथ किरीटभृत्। यदृच्छया समापेदे पुरं राजगृहं तदा॥<br><br>2370: तमभ्याशगतं दृष्ट्वा सहदेवात्मजः प्रभो। क्षत्रधर्मे स्थितो वीरः समरायाजुहाव ह॥<br><br>2371: ततः पुरात् सनिष्क्रम्य रथी धन्वी शरी तली। मेघसन्धिः पदाति तं धनंजयमुपाद्रवत्॥<br><br>2372: आसाद्य च महातेजा मेघसन्धिर्धनंजयम्। बालभावान्महाराज प्रोवाचेदं न कौशलात्॥<br><br>2373: किमयं चार्यते बाजी स्त्रीमध्य इव भारत। ह्यमेनं हरिष्यामि प्रयतस्व विमोक्षणे॥<br><br>2374: अदत्तानुनयो युद्धे यदि त्वं पितृभिर्मम। करिष्यामि तवातिथ्यं प्रहर प्रहरामि च॥<br><br>2375: इत्युक्तः प्रत्युवाचैनं प्रहसन्निव पाण्डवः। विनकर्ता मया वार्य इति मे व्रतमाहितम्॥<br><br>2376: भ्रात्रा ज्येष्ठेन नृपते तवापि विदितं ध्रुवम्। प्रहरस्व यथाशक्ति न मन्युर्विद्यते मम॥<br><br>2377: इत्युक्तः प्राहरत् पूर्वे पाण्डवं मगधेश्वरः। किरन् शरसहस्राणि वर्षाणीव सहस्रदृक्॥<br><br>2378: ततो गाण्डीवभृच्छूरो गाण्डीवप्रहितैः शरैः। चकार मोघांस्तान् बाणान् सयलान् भरतर्षभ॥<br><br>2379: स मोघं तस्य बाणौधं कृत्वा वानरकेतनः। शरान् मुमोच ज्वलितान् दीप्तास्यानिव पन्नगान्॥<br><br>2380: ध्वजे पताकादण्डेषु रथे यन्त्रे हयेषु च। अन्येषु च रथाङ्गेषु न शरीरे न सारथौ॥<br><br>2381: संरक्ष्यमाणः पार्थेन शरीरे सव्यसाचिना। मन्यमानः स्ववीर्यं तन्मागधः प्राहिणोच्छरान्॥<br><br>2382: ततो गाण्डीवधन्वा तु मागधेन भृशाहतः। बभौ वसन्तसमये पलाशः पुष्पितो यथा॥<br><br>2383: अवध्यमानः सोऽभयनन्मागधः पाण्डवर्षभम्। तेन तस्थौ य कौरव्य लोकवीरस्य दर्शने॥<br><br>2384: सव्यसाची तु संक्रुद्धो विकृष्य बलवद् धनुः। हयांश्चकार निर्जीवान् सारथेश्च शिरोऽहरत्॥<br><br>2385: धनुश्चास्य महच्चित्रं क्षुरेण प्रचकर्त ह। हस्तावापं पताकां च ध्वजं चास्य न्यपातयत्॥<br><br>2386: स राजा व्यथितो व्यश्वो विधनुर्हतसारथिः। गदामादाय कौन्तेयमभिदुद्राव वेगवान्॥<br><br>2387: तस्यापतत एवाशु गदां हेमपरिष्कृताम्। शरैश्चकर्त बहुधा बहुभिर्गृध्रवाजितैः॥<br><br>2388: सा गदा शकलीभूता विशीर्णमणिबन्धना। व्याली विमुच्यमानेव पपात धरणीतले॥<br><br>2389: विरथं विधनुष्कं च गदया परिवर्जितम्। सान्त्वपूर्वमिदं वाक्यमब्रवीत् कपिकेतनः॥<br><br>2390: पर्याप्तः क्षत्रधर्मोऽयं दर्शितः पुत्र गम्यताम्। बह्वेतत् समरे कर्म तव बालस्य पार्थिव॥<br><br>2391: युधिष्ठिरस्य संदेशो न हन्तव्या नृपा इति। तेन जीवसि राजंस्त्वमपराद्धोऽपि मे रणे। ॥<br><br>2392: इति मत्वा तदात्मानं प्रत्यादिष्टं स्म मागधः। तथ्यमित्यभिगम्यैनं प्राञ्जलिः प्रत्यपूजयत्॥<br><br>2393: पराजितोऽस्मि भद्रं ते नाहं योधुमिहात्सहे। यद् यत् कृत्यं मया तेऽद्य तद् ब्रूहि कृतमेव तु॥<br><br>2394: तमर्जूनः समाश्वास्य पुनरेवेदमब्रवीत्। आगन्तव्यं परां चैत्रीमश्वमेधे नृपस्य नः॥<br><br>2395: इत्युक्तः स तथेत्युक्त्वा पूजयामास तं हयम्। फाल्गुनं च युधि श्रेष्ठं विधिवत् सहदेवजः॥<br><br>2396: ततो यथेष्टमगमत् पुनरेव स केसरी। ततः समुद्रतीरेण वङ्गान् पुण्ड्रान् सकोसलान्॥<br><br>2397: तत्र तत्र च भूरीणि म्लेच्छसैन्यान्यनेकशः। विजिग्ये धनुषा राजन् गाण्डीवेन धनंजयः॥<br><br>2398: वैशम्पायन उवाच मागधेनार्चितो राजन पाण्डवः श्वेतवाहनः। दक्षिणां दिशमास्थाय चारयामास तं हयम्॥<br><br>2399: ततः स पुनरावर्त्य हयः कामचरो बली। आससाद पुरीरम्यां चेदीनां शुक्तिसाह्वयाम्॥<br><br>2400: शरभेणार्चितस्तत्र शिशुपालसुतेन सः। युद्धपूर्वं तदा तेन पूजया च महाबलः॥<br><br>2401: ततोऽर्चितो ययौ राजस्तदा स तुरगोत्तमः। काशीनगान् कोसलांश्च किरातानथ तेगणान्॥<br><br>2402: पूजां तत्र यथान्यायं प्रतिगृह्य धनंजयः। पुनरावृत्य कौन्तेयो दशार्णानगमत् तदा॥<br><br>2403: तत्र चित्राङ्गदो नाम बलवानरिमर्दनः। तेन युद्धमभूत् तस्य विजयस्यातिभैरवम्॥<br><br>2404: तं चापि वशमानीय किरीटी पुरुषर्षभः। निषादराज्ञो विषयमेकलव्यस्य जग्मिवान्॥<br><br>2405: एकलव्यसुतश्चैनं युद्धेन जगृहे तदा। तत्र चक्रे निषादैः स संग्राम लोमहर्षणम्॥<br><br>2406: ततस्तमपि कौन्तेयः समरेष्वपराजितः। जिगाय युधि दुर्धर्षो यज्ञविघ्नार्थमागतम्॥<br><br>2407: स तं जित्वा महाराज नैषादि पाकशासनिः। अर्चितः प्रययौ भूयो दक्षिणं सलिलार्णवम्॥<br><br>2408: तत्रापि द्रविडैरान्नै रौद्रैर्माहिषकैरपि। तथा कोल्लगिरेयैश्च युद्धमासीत् किरीटिन:॥<br><br>2409: तांश्चापि विजयो जित्वा नातितीव्रण कर्मणा। तुरङ्गमवशेनाथ सुराष्ट्रानभितो ययौ॥<br><br>2410: गोकर्णमथ चायाद्य प्रभासमपि जग्मिवान्। ततो द्वारवती रम्यां वृष्णिवीराभिमालिताम्॥<br><br>2411: आससाद हयः श्रीमान् कुरुराजस्य यज्ञियः। तमुन्मथ्य हयश्रेष्ठं यादवानां कुमारकाः॥<br><br>2412: प्रययुस्तांस्तदा राजन्नुग्रसेनो न्यवारयत्। ततः पुराद् विनिष्क्रम्य वृष्ण्यन्धकपतिस्तदा॥<br><br>2413: सहितो वसुदेवेन मातुलेन किरीटिनः। तौ समेत्य कुरुश्रेष्ठ विधिवत्प्रीतिपूर्वकम्॥<br><br>2414: परया भारतश्रेष्ठ पूजया समवस्थितौ। ततस्ताभ्यामनुज्ञातो ययौ येन हयो गतः॥<br><br>2415: ततः स पश्चिमं देशं समुद्रस्य तदा हयः। क्रमेण व्यचरत् स्फीतं ततः पञ्चनदं ययौ॥<br><br>2416: तस्मादपि स कौरव्य गन्धारविषयं हयः। विचचार यथाकामं कौन्तेयानुगतस्तदा॥<br><br>2417: ततो गान्धारराजेन युद्धमासीत् किरीटिनः। घोरं शकुनिपुत्रेण पूर्ववैरानुसारिणा॥<br><br>2418: वैशम्पायन उवाच शकुनेस्तनयो वीरो गान्धराणां महारथः। प्रत्युद्ययौ गुडाकेशं सैन्येन महता वृतः॥<br><br>2419: हस्त्यश्वरथयुक्तेन पताकाध्वजमालिना। अमृष्यमाणास्ते योधा नृपस्य शकुनेर्वधम्॥<br><br>2420: अभ्ययुः सहिताः पार्थं प्रगृहीतशरासनाः। स तानुवाच धर्मात्मा बीभत्सुरपराजिताः॥<br><br>2421: युधिष्ठिरस्य वचनं न च ते जगृहुर्हितम्। वार्यमाणाऽपि पार्थेन सान्त्वपूर्वममर्पिताः॥<br><br>2422: परिवार्य हयं जग्मुस्ततश्चक्रोध पाण्डवः। ततः शिरांसि दीप्तायैस्तेषां चिच्छेद पाण्डवः॥<br><br>2423: क्षुरैर्गाण्डपवनिर्मुक्तैर्नातियत्नादिवार्जुनः। वध्यमानाः पार्थेन हयमुत्सृज्य सम्भ्रमात्॥<br><br>2424: न्यवर्तन्त महाराज शरवर्षार्दिता भृशम्। निरुध्यमानस्तैश्चापि गान्धारैः पाण्डुनन्दनः॥<br><br>2425: आदिश्यादिश्य तेजस्वी शिरांस्येषां न्यपातयत्। वध्यमानेषु तेष्वाजौ गान्धारेषु समन्ततः॥<br><br>2426: स राजा शकुनेः पुत्रः पाण्डवं प्रत्यवारयत्। तं युध्यमानं राजानं क्षत्रधर्मे व्यवस्थितम्॥<br><br>2427: पार्थोऽब्रवीन मे वध्या राजानो राजशासनात्। अलं युद्धेन ते वीर न तेऽस्त्वद्य पराजयः॥<br><br>2428: इत्युक्तस्तदनादृत्य वाक्यमज्ञानमोहितः। स शक्रसमकर्माणं समवाकिरदाशुगैः॥<br><br>2429: तस्य पार्थः शिरस्त्राणमर्धचन्द्रेण पत्रिणा। अपाहरदमेयात्मा जयद्रथशिरो यथा॥<br><br>2430: तं दृष्ट्वा विस्मयं जग्मुर्गान्धाराः सर्व एव ते। इच्छता तेन न हतो राजेत्यसि च तं विदुः॥<br><br>2431: गान्धारराजपुत्रस्तु पलायनकृतक्षणः। ययौ तैरेव सहितस्त्रस्तैः क्षुद्रमृगरिव॥<br><br>2432: तेषां तु तरसा पार्थस्तत्रैव परिधावताम्। प्रजहारोत्तमाङ्गानि भल्लैः संनतपर्वभिः॥<br><br>2433: उच्छ्रितांस्तु भुजान् केचिन्नाबुध्यन्त शरैर्हतान्। शरैर्गाण्डीवनिर्मुक्तैः पृथुभिः पार्थचोदितैः॥<br><br>2434: सम्भ्रान्तनरनागाश्वप्रपतद् विद्रुतं बलम्। हतविध्वस्तभूयिष्ठमावर्तत मुहुर्मुहुः॥<br><br>2435: नाभ्यदृश्यन्त वीरस्य केचिदग्रेऽग्यकर्मणः। रिपव: पात्यमाना वै ये सहेयुर्धञ्जयम्॥<br><br>2436: ततो गान्धारराजस्य मन्त्रिवृद्धपुरःसरा! जननी निर्ययौ भीता पुरस्कृत्यार्धमुत्तमम्॥<br><br>2437: सा न्यवारदव्यग्रं तं पुत्र युद्ध दुर्मदम्। प्रसादयामास च तं जिष्णुमक्लिष्टकारिणम्॥<br><br>2438: तां पूजयित्वा बीभत्सुः प्रसादमकरोत् प्रभुः। शकुनेश्चापि तनयं सान्त्वयन्निदमब्रवीत्॥<br><br>2439: न मे प्रियं महाबाहो यत्ते बुद्धिरियं कृता। प्रतियोद्धुममित्रघ्न भ्रातैव त्वं ममानघ॥<br><br>2440: गान्धारी मातरं स्मृत्वा धृतराष्ट्रकृतेन च। तेन जीवसि राजंस्त्वं निहतास्त्वनुगास्तव॥<br><br>2441: मैवं भूः शाम्यतां वैरं मा ते भूद् बुद्धिरीदृशी। गच्छेयास्त्वं परां चैत्रीमश्वमेधे नृपस्य नः॥<br><br>2442: मैवं भूः शाम्यतां वैरं मा ते भूद् बुद्धिरीदृशी। गच्छेयास्त्वं परां चैत्रीमश्वमेधे नृपस्य नः॥<br><br>2443: वैशम्पायन उवाच इत्युक्त्वानुपयौ पार्थं हयं कामविहारिणम्। न्यवर्तत ततो वाजी येन नागाह्वयं पुरम्॥<br><br>2444: तं निवृत्तं तु शुश्चाव चारणैव युधिष्ठिरः। श्रुत्वार्जुनं कुशलिनं स च हृष्टमनाऽभवत्॥<br><br>2445: विजयस्य च तत् कर्म गान्धारविषये तदा। श्रुत्वा चान्येषु देशेषु स सुप्रीतोऽभवत् तदा॥<br><br>2446: एतस्मिन्नेव काले तु द्वादशी माघमासिकीम्। इष्टं गृहीत्वा नक्षत्रं धर्मराजो युधिष्ठिरः॥<br><br>2447: समानाय महातेजाः सर्वान् भ्रातृन् महीपतिः। भीमं च नकुलं चैव सहदेवं च कौरव॥<br><br>2448: प्रोवाचेदं वचः काले तदा धर्मभृतां वरः। आमत्र्य वदतां श्रेष्ठो भीमं प्रहरतां वरम्॥<br><br>2449: आयाति भीमसेनासौ सहाश्वेन तवानुजः। यथा मे पुरुषाः प्राहुर्ये धनंजयसारिणः॥<br><br>2450: उपस्थितश्च कालोऽयमभितो वर्तते हयः। मार्य च पौर्णमासीयं मास: शेषो वृकोदर॥<br><br>2451: प्रस्थाप्यन्तां हि विद्वांसो ब्राह्मणा वेदपारगाः। वाजिमेधार्थसिद्ध्यर्थं देशं पश्यन्तु यज्ञियम्॥<br><br>2452: इत्युक्तः स तु तच्चक्रे भीमो नृपतिशासनम्। हृष्टः श्रुत्वा गुडाकेशमायान्तं पुरुषर्षभम्॥<br><br>2453: ततो ययौ भीमसेनः प्राज्ञैः स्थपतिभिः सह। ब्राह्मणानग्रतः कृत्वा कुशलान् यज्ञकर्मणि॥<br><br>2454: तं स शालचयं श्रीमत् सप्रतोलीसुघट्टितम्। मापयामास कौरव्यो यज्ञवाट यथाविधि॥<br><br>2455: प्रासादशतसम्बाधं मणिप्रवरकुट्टिमम्। कारयामास विधिवद्धरत्नविभूषितम्॥<br><br>2456: स्तम्भान् कनकचित्रांश्च तोरणानि बृहन्ति च। यज्ञायतनदेशेषु दत्त्वा शुद्धं च काननम्॥<br><br>2457: अन्तःपुराणां राज्ञां च नानादेशसमीयुषाम्। कारयामास धर्मात्मा तत्र तत्र यथाविध॥<br><br>2458: ब्राह्मणानां च वेश्मानि नानादेशसमीयुषाम्। कारयामास कौन्तेयो विधिवत् तान्यनेकशः॥<br><br>2459: तथा सम्प्रेषयामास दूतान् नृपतिशासनात्। भीमसेनो महाबाहो राज्ञामक्लिष्टकर्मणाम्॥<br><br>2460: ते प्रियार्थं कुरुपतेराययुर्नृपसत्तम। रत्नान्यने कान्यादाय स्त्रियोऽश्वानायुधानि च॥<br><br>2461: तेषां निविशतां तेषु शिबिरेषु महात्मनाम्। नर्दतः सागरस्येव दिवस्पृगभवत् स्वतः॥<br><br>2462: तेषामभ्यागतानां च स राजा कुरुवर्धनः। व्यादिदेशान्नपानानि शय्याश्चाप्यतिमानुषाः॥<br><br>2463: वाहनानां च विविधाः शाला: शालीक्षुगोरसैः। उपेता भरतश्रेष्ठो व्यादिदेश स धर्मराट्॥<br><br>2464: तथा तस्मिन् महायज्ञे धर्मराजस्य धीमतः। समाजग्मुर्मुनिगणा बहवो ब्रह्मवादिनः॥<br><br>2465: ये च द्विजाति प्रवरास्तत्रासन् पृथिवीपते। समाजग्सुः सशिष्यास्तान् प्रतिजग्राह कौरवः॥<br><br>2466: सर्वोश्च ताननुययौ यावदावसथान् प्रति। स्वयमेव महातेजा दम्भं त्यक्त्वा युधिष्ठिरः॥<br><br>2467: ततः कृत्वा स्थपतयः शिल्पिनोऽन्ये च ये तदा। कृत्स्नं यज्ञविधिं राज्ञो धर्मज्ञाय न्यवेदयन्॥<br><br>2468: तच्छ्रुत्वा धर्मराजस्तु कृतं सर्वमतन्द्रितः। हृष्टरूपोऽभवद् राजा सह भ्रातृभिरादृतः॥<br><br>2469: वैशम्पायन उवाच तस्मिन् यज्ञे प्रवृत्ते तु वाग्मिनो हेतुवादिनः। हेतुवादान् बहूनाहुः परस्परजिगीषवः॥<br><br>2470: ददृशुस्तं नृपतयो यज्ञस्य विधिमुत्तमम्। देवेन्द्रस्येव विहितं भीमसेनेन भारता॥<br><br>2471: ददृशुस्तोरणान्यत्र शातकुम्भमयानि ते। शय्यासनविहारांश्च सुबहून् रत्नसंचयान्॥<br><br>2472: घटान् पात्री: कटाहानि कलशान् वर्धमानकान्। न हि किंचिदसौवर्णमपश्यन् वसुधाधिपाः॥<br><br>2473: यूपांश्च शास्त्रपठितान् दारवान् हेमभूषितान्। उपक्लृप्तान् यथाकालं विधिवद् भूरिवर्चसः॥<br><br>2474: स्थलजा जलजा ये च पशवः केचन प्रभो। सर्वानेव समानीतानपश्यंस्तत्र ते नृपाः॥<br><br>2475: पाश्चैव महिषीश्चैव तथा वृद्धस्त्रियोऽपि च। औदकानि च सत्त्वानि श्वापदानि वयांसि च॥<br><br>2476: जरायुजाण्डजातानि स्वेदजान्युद्धिदानि च। पर्वतानूपजातानि भूतानि ददृशुश्च ते११३४॥<br><br>2477: एवं प्रमुदितं सर्वे पशुगोधनधान्यतः। यज्ञवाटं नृपा दृष्ट्वा परं विस्मयमागताः॥<br><br>2478: ब्राह्मणानां विशां चैव बहुमृष्टान्नमृद्धिमत्। पूर्णे शतसहस्त्रे तु विप्राणां तत्र भुञ्जताम्॥<br><br>2479: दुन्दुभिर्मेघनिर्घोषो मुहुर्मुहुरताड्यत। विननादासकृच्चापि दिवसे दिवसे गते॥<br><br>2480: एवं स ववृते यज्ञो धर्मराजस्य धीमतः। अन्नस्य सुबहून् राजनुत्सर्गान् पर्वतोपमान्॥<br><br>2481: दधिकुल्याश्च ददृशुः सर्पिषश्च ह्रदान् जनाः। जम्बूद्वीपो हि सकलो नानाजनपदायुतः॥<br><br>2482: राजन्नदृश्यतैकस्थो राजस्तस्य महामखे। जत्र जातिसहस्राणि पुरुषाणां ततस्ततः॥<br><br>2483: गृहीत्वा भाजनान् जग्मुर्बहूनि भरतर्षभ। स्रग्विणश्चापि ते सर्वे सुमृष्टमाणकुण्डला:॥<br><br>2484: पर्यवेषन द्विजातीस्ताशतशोऽथ सहस्रशः। विविधान्यन्नपानानि पुरुषा येऽनुयायिनः। ते वै नृपोपभोज्यानि ब्राह्मणानां ददुश्च ह॥<br><br>2485: राजन्नदृश्यतैकस्थो राजस्तस्य महामखे। जत्र जातिसहस्राणि पुरुषाणां ततस्ततः॥<br><br>2486: गृहीत्वा भाजनान् जग्मुर्बहूनि भरतर्षभ। स्रग्विणश्चापि ते सर्वे सुमृष्टमाणकुण्डला:॥<br><br>2487: पर्यवेषन द्विजातीस्ताशतशोऽथ सहस्रशः। विविधान्यन्नपानानि पुरुषा येऽनुयायिनः। ते वै नृपोपभोज्यानि ब्राह्मणानां ददुश्च ह॥<br><br>2488: वैशम्पायन उवाच समागतान् वेदविदो राज्ञश्च पृथिवीश्वरान्। दृष्ट्वा युधिष्ठिरो राजा भीमसेनमभाषत॥<br><br>2489: उपयाता नरव्याघ्रा य एते पृथिवीश्वराः एतेषां क्रियतां पूजा पूजार्हा हि नराधिपाः॥<br><br>2490: इत्युक्तः स तथा चक्रे नरेन्द्रेण यशस्विना। भीमसेनो महातेजा यमाभ्यां सह पाण्डवः॥<br><br>2491: अथाभ्यगच्छद्गोविन्दो वृष्णिभिः सह धर्मजम्। बलदेवं पुरस्कृत्य सर्वप्राणभृतां वरः॥<br><br>2492: युयुधानेन सहितः प्रद्युम्नेन गदेन च। निशठेनाथ साम्बेन तथैव कृतवर्मणा। ॥<br><br>2493: तेषामपि परां पूजां चक्रे भीमो महारथः। विविशुस्ते च वेश्मानि रत्नवन्ति च सर्वशः॥<br><br>2494: युधिष्ठिरसमीपे तु कथान्ते मधुसूदनः। अर्जुनं कथयामास बहुसंग्रामकर्षितम्॥<br><br>2495: स तं पप्रच्छ कौन्तेयः पुनः पुनररिंदमम्। धर्मजः शक्रजं जिष्णुं समाचष्ट जगत्पतिः॥<br><br>2496: आगमद् द्वारकावासी ममाप्तः पुरुषो नृप। योऽद्राक्षीत् पाण्डवश्रेष्ठ बहुसंग्रामकर्षितम्॥<br><br>2497: समीपे च महाबाहुपाचष्ट च मम प्रभो। कुरु कार्याणि कौन्तेय हयमेधार्थसिद्धये॥<br><br>2498: इत्युक्तः प्रत्युवाचैनं धर्मराजो युधिष्ठिरः। दिष्ट्या स कुशली जिष्णुरुपायाति च माधव॥<br><br>2499: यदिदं संदिदेशास्मिन् पाण्डवानां बलाग्रणी: तदा ज्ञातुमिहेच्छामि भवता यदुनन्दन॥<br><br>2500: इत्युक्तो धर्मराजेन वृष्ण्यन्धकपतिस्तदा। प्रोवाचेदं वचो वाग्मी धर्मात्मानं युधिष्ठिरम्॥<br><br>2501: इदमाह महाराज पार्थवाक्यं स्मरन् नरः। वाच्यो युधिष्ठिरः कृष्ण काले वाक्यमिदं मम॥<br><br>2502: आगमिष्यन्ति राजानः सर्वे वै कौरवर्षभ। प्राप्तानां महतां पूजा कार्या ह्येतत् क्षमं हि नः॥<br><br>2503: इत्येतद्वचनाद् राजा विज्ञाप्यो मम मानद। यथा चात्ययिकं न स्याद् यदाहरणऽभवत्॥<br><br>2504: कर्तुमर्हति तद राजा भवांश्चाप्यनुमन्यताम्। राजद्वषान्न नश्येयुरिमा राजन् पुनः प्रजाः॥<br><br>2505: इदमन्यच्च कौन्तेय वचः स पुरुषोऽब्रवीत्। धनंजयस्य नृपते तन्मे निगदतः शृणु॥<br><br>2506: उपायास्यति यज्ञं नो मणिपूरपतिर्नृपः। पुत्रो मम महातेजा दयितो बभ्रुवाहनः॥<br><br>2507: तं भवान् मदपेश्चार्थ विधिवत् प्रतिपूजयेत्। स तु भक्तोऽनुरक्तश्च मम नित्यमिति प्रभो॥<br><br>2508: इत्येतद् वचनं श्रुत्वा धर्मराजो युधिष्ठिरः। आभनन्द्यास्य तद् वाक्यमिदं वचनमब्रवीत्॥<br><br>2509: युधिष्ठिर उवाच श्रुतं प्रियमिदं कृष्ण यत् त्वमर्हसि भाषितुम्। तन्येऽमृतरसं पुण्यं मनो ह्लादयति प्रभो॥<br><br>2510: बहूनि किल युद्धानि विजयस्य नराधिपैः। पुनरासन् हृषीकेश तत्र तत्र च मे श्रुतम्॥<br><br>2511: किं निमित्तं स नित्यं हि पार्थः सुखविवर्जितः। अतीव विजयो धीमन्निति मे दूयते मनः॥<br><br>2512: संचिन्तयामि कौन्तेयं रहो जिष्णुं जनार्दन। अतीव दुःखभागी स सततं पाण्डुनन्दनः॥<br><br>2513: किं नु नस्य शरीरेऽस्ति सर्वलक्षणपूजिते। अनिष्टं लक्षणं कृष्ण येन दुःखान्युपाश्नुते॥<br><br>2514: अतीवासुखभोगी स सततं कुन्तिनन्दनः। न हि पश्यामि बीभत्सोर्निन्द्यं गात्रेषु किंचन। श्रोतव्यं चेन्मयै तद् वै तन्मे व्याख्यातुमर्हसि॥<br><br>2515: इत्युक्तः स हृषीकेशो ध्यात्वा सुमहदुत्तरम्। राजानं भोजराजन्यवर्धनो विष्णुरब्रवीत्॥<br><br>2516: न ह्यस्य नृपते किंचित् संश्लिष्टमुपलक्षये। ऋते पुरुषसिंहस्य पिण्डिकेऽस्याधिके यतः॥<br><br>2517: स ताभ्यां पुरुषव्याघ्रो नित्यमध्वसु वर्तते। न चान्यदनुपश्यामि येनासौ दुःखभाजनम्॥<br><br>2518: इत्युक्तः पुरुषश्रेष्ठस्तदा कृष्णेन धीमता। प्रोवाच वृष्णिशार्दूलमेवमेतदिति प्रभो॥<br><br>2519: कृष्णा तु द्रौपदी कृष्णं तिर्यक् सासूयमैक्षत। प्रतिजग्राह तस्यास्तं प्रणयं चापि केशिहा॥<br><br>2520: सख्युः सखा हृषीकेशः साक्षादिव धनंजयः। तत्र भीमादयस्ते तु कुरवो याजकाश्च ये॥<br><br>2521: रेमुः श्रुत्वा विचित्रां तां धनंजयकथं शुभाम्। तेषां कथयतामेव पुरुषोऽर्जुनसंकथाः॥<br><br>2522: उपायाद् वचनाद् दूतो विजयस्य महात्मनः। सोऽभिगम्य कुरुश्रेष्ठं नमस्कृत्य च बुद्धिमान्॥<br><br>2523: उपायातं नरव्याघ्रं फाल्गुनं प्रत्यवेदयत्। तच्छुत्वा नृपतिस्तस्य हर्षबाध्याकुलेक्षणः॥<br><br>2524: प्रियाख्याननिमित्तं वै ददौ बहुधनं तदा। ततो द्वितीये दिवसे महाशब्दो व्यवर्धत॥<br><br>2525: आगच्छति नरव्याघ्ने कौरवाणां धुरंधरे। ततो रेणुः समुद्भूतो विवभौ तस्य वाजिनः॥<br><br>2526: अभितो वर्तमानस्य यथोच्चैःश्रवसस्तथा। तत्र हर्षकरी वाचो नराणां शुश्रुवेऽर्जुनः॥<br><br>2527: दिष्ट्यासि पार्थकुशली धन्यो राजा युधिष्ठिरः। कोऽन्यो हि पृथिवीं कृत्स्ना जित्वा हि युधि पार्थिवान्। चारयित्वा हयश्रेष्ठमुपागच्छेदृतेऽर्जुनात्। ये व्यतीता महात्मानो राजानः सगरादयः॥<br><br>2528: तेषामपीदृशं कर्म न कदाचन शुश्रुम। नैतदन्ये करिष्यन्ति भविष्या वसुधाधिपाः॥<br><br>2529: यत् त्वं कुरुकुलश्रेष्ठ दुष्करं कृतवानसि। इत्येवं वदतां तेषां पुंसां कर्णसुखा गिरः॥<br><br>2530: शृण्वन् विवेश धर्मात्मा फाल्गुनो यज्ञसंस्तरम्। ततो राजा सहामात्यः कृष्णश्च यदुनन्दनः॥<br><br>2531: धृतराष्ट्र पुरस्कृत्य तं प्रत्युद्ययतुस्तदा। सोऽभिवाद्य पितुः पादौ धर्मराजस्य धीमतः॥<br><br>2532: भीमादींश्चापि सम्पूज्य पर्यध्वजत केशवम्। तैः समेत्यार्चितस्तांश्च प्रत्याथ यथा विधि॥<br><br>2533: विशश्चाम महाबाहुस्तीरं लब्वेव पारगः। एतस्मिन्नेव काले तु स राजा बभ्रुवाहनः॥<br><br>2534: मातृभ्यां सहितो धीमान् कुरूनेव जगाम ह। तत्र वृद्धान् यथावत् स कुरूनन्यांश्च पार्थिवान्॥<br><br>2535: अभिवाद्य महाबाहुस्तैश्चापि प्रतिनन्दितः। प्रविवेश पितामह्याः कुन्त्या भवनमुत्तमम्॥<br><br>2536: वैशम्पायन उवाच स प्रविश्य महाबाहुः पाण्डवानां निवेशनम्। पितामहीमभ्यवन्दत् साम्ना परमवल्गुना॥<br><br>2537: ततश्चित्राङ्गदा देवी कौरव्यम्यात्मजापि च। पृथां कृष्णां च सहिते विनयेनोपजग्मतु॥<br><br>2538: सुभद्रां च यथान्यायं याश्चान्याः कुरुयोषितः। ददौ कुन्ती ततस्ताभ्यां रत्नानि विविधानि च॥<br><br>2539: द्रौपदी च सुभद्रा च याश्चाप्यन्याऽददुः स्त्रियः। ऊषतुस्तत्र ते देव्यौ महार्हशयनासने॥<br><br>2540: सु पूजिते स्वयं कुन्त्या पार्थस्य हितकाम्यया। स च राजा महातेजाः पूजितो बभ्रुवाहनः॥<br><br>2541: धृतराष्ट्रं महीपालमुपतस्थे यथाविधि। युधिष्ठिरं च राजानं भीमादींश्चापि पाण्डवान्॥<br><br>2542: उपगम्य महातेजा विनयेनाभ्यवादयत्। स तैः प्रेम्या परिष्वक्तः पूजितश्च यथाविधि॥<br><br>2543: धनं चास्मै ददुर्भूरि प्रीयमाणा महारथाः। तथैव च महीपाल: कृष्णं चक्रगदाधरम्॥<br><br>2544: प्रद्युम्न इव गोविन्दं विनयेनोपतस्थिवान्। तस्मै कृष्णो ददौ राज्ञे महार्हमतिपूजितम्॥<br><br>2545: रथं हेमपरिष्कारं दिव्याश्वयुजमुत्तमम्। धर्मराजश्च भीमश्च फाल्गुनश्च यमौ तथा॥<br><br>2546: पृथक् पृथक् च ते चैनं मानार्थाभ्यामयोजयन्। ततस्तृतीये दिवसे सत्यवत्यात्मजो मुनिः॥<br><br>2547: युधिष्ठिरं समभ्येत्य वाग्मी वचनमब्रवीत्। अद्यप्रभृति कौन्तेय यजस्व समयो हि ते। मुहूर्तो यज्ञियः प्राप्तश्चोदयन्तीह याजकाः॥<br><br>2548: अहीनो नाम राजेन्द्र क्रतुस्तेऽयं च कल्पताम्। बहुत्वात् काञ्चनाख्यस्य ख्यातो बहुसुवर्णकः॥<br><br>2549: एवमत्र महाराज दक्षिणां त्रिगुणां कुरु। त्रित्वं व्रजतु ते राजन् ब्राह्मणा ह्यत्र कारणम्॥<br><br>2550: त्रीनश्चमेधानत्र त्वं सम्प्राप्य बहुदक्षिणान्। ज्ञातिवध्याकृतं पापं प्रहास्यसि नराधिप॥<br><br>2551: पवित्रं परमं चैतत् पावनं चैतदुत्तमम्। यदाश्वमेधावभृथं प्राप्स्यसे कुरुनन्दन॥<br><br>2552: इत्युक्तः स तु तेजस्वी व्यासेनामितबुद्धिना। दीक्षां विवेश धर्मात्मा वाजिमेधाप्तये ततः॥<br><br>2553: ततो यज्ञं महाबाहुर्वाजिमेधं महाक्रतुम्। बह्वन्नदक्षिणं राजा सर्वकामगुणान्वितम्॥<br><br>2554: तत्र वेदविदो राजंश्चक्रुः कर्माणि याजकाः। परिक्रमन्तः सर्वज्ञा विधिवत् साधुशिक्षितम्॥<br><br>2555: न तेषां स्खलितं किंचिदासीच्चाप्यकृतं तथा। क्रममुक्तं च युक्तं च चक्रुस्तत्र द्विजर्षभाः॥<br><br>2556: कृत्वा प्रवर्ये धर्माख्यं यथावद् द्विजसत्तमाः। चक्रुस्ते विधिवद् राजंस्तथेवाभिषवं द्विजाः॥<br><br>2557: अभिषूय ततो राजन् सोमं सोमपसत्तमाः। सवनान्यानुपूर्येण चक्रुः शास्त्रानुसारिणः॥<br><br>2558: न तत्र कृपणः कश्चिन्न दरिद्रो बभूव ह। क्षुधितो दुःखितो वापि प्राकृतो वापि मानवः॥<br><br>2559: भोजनं भोजनार्थिभ्यो दापयामास शत्रुहा। भीमसनो महातेजाः सततं राजशासनात्॥<br><br>2560: संस्तरे कुशलाश्चापि सर्वकार्याणि याजकाः। दिवसे दिवसे चक्रुर्यथाशास्त्रानुदर्शनात्॥<br><br>2561: नाषडङ्गविदत्रासीत् सदस्यस्तस्य धीमतः। नाव्रतो नानुपाध्यायो न च वादाविचक्षणः॥<br><br>2562: ततो यूपोच्छ्ये प्राप्ते घड् बैल्वान् भरतर्षभ। खादिरान् बिल्वसमितांस्तावतः सर्ववर्णिनः॥<br><br>2563: देवदारुमयौ द्वौ तु यूपौ कुरुपतेर्मखे। श्लेष्मातकमयं चैकं याजका: समकल्पयन्॥<br><br>2564: शोभार्थं चापरान यूपान् काञ्चनान् भरतर्षभ। स भीमः कारयामास धर्मराजस्य शासनात्॥<br><br>2565: ते व्यराजन्त राजर्षेर्वासोभिरुपशोभिताः। महेन्द्रानुगता देवा यथा सप्तर्षिभिर्दिवि। ॥<br><br>2566: इष्टका: काञ्चनीश्चात्र चयनार्थं कृताऽभवन्। शुशुभे चयनं तच्च दक्षस्येव प्रजापतेः॥<br><br>2567: चतुश्चित्यश्च तस्यासीदष्टादशकरात्मकः। स रुक्मपक्षो निचितस्त्रिकोणो गरुडाकृतिः॥<br><br>2568: ततो नियुक्ताः पशवो यथाशास्त्रं मनीषिभिः। तं तं देवं समुद्दिश्य पक्षिणः पशवश्च ये॥<br><br>2569: ऋषभाः शास्त्रपठितास्तथा जलचराश्च ये। सर्वोस्तानभ्ययुजस्ते तत्राग्निचयकर्मणि॥<br><br>2570: यूपेषु नियता चासीत् पशूनां त्रिशती तथा। अश्वरत्नोत्तरा यज्ञे कौन्तेयस्य महात्मनः॥<br><br>2571: स यज्ञः शुशुभे तस्य साक्षाद् देवर्षिसंकुलः। गन्धर्वगणसंगीतः प्रवृत्तोप्सरसां गणैः॥<br><br>2572: स किंपुरुषसंकीर्णः किंनरैश्चोपशोभितः। सिद्धविप्रनिवासैश्च समन्तादभिसंवृतः॥<br><br>2573: तस्मिन् सदसि नित्यास्तु व्यासशिष्या द्विजर्षभाः। सर्वशास्त्रप्रणेतारः कुशला यज्ञसंस्तरे॥<br><br>2574: नारदश्च बभूवात्र तुम्बुरश्च महाद्युतिः। विश्वावसुश्चित्रसेनस्तथान्ये गीतकोविदाः॥<br><br>2575: गन्धर्वा गीतकुशला नृत्येषु च विशारदाः। रमयन्ति स्म तान् विप्रान् यज्ञकर्मान्तरेषु वै॥<br><br>2576: वैशम्पायन उवाच श्रपयित्वा पशूनन्यान् विधिवद् द्विजसत्तमाः। तं तुरङ्गं यथाशास्त्रमालभन्त द्विजातयः॥<br><br>2577: ततः संश्रप्य तुरगं विधिवद् याजकास्तदा। उपसंवेशयन् राजंस्ततस्तां दुपदात्मजाम्। ॥<br><br>2578: कलाभिस्तिसृभी राजन् यथाविधि मनस्विनीम्। उद्धृत्य तु वपा तस्य यथाशास्त्रं द्विजातयः॥<br><br>2579: श्रपयामासुरव्यग्रा विधिवद् भरतर्षभ। तं वपाधूमगन्धं तु धर्मराजः सहानुजैः॥<br><br>2580: उपजिघ्रद् यथाशास्त्रं सर्वपापापहं तदा। शिष्टान्यङ्गानि यान्यासं स्तस्याश्वस्य नराधिप। ॥<br><br>2581: तान्यग्नौ जुहबु/राः समस्ताः षोडशार्विजः। संस्थाप्यैवं तस्य राज्ञस्तं यज्ञं शक्रतेजसः॥<br><br>2582: व्यासः स शिष्यो भगवान् वर्धयामासं तं नृपम्। ततो युधिष्ठिरः प्रादाद् ब्राह्मणेभ्यो यथाविधि॥<br><br>2583: कोटी: सहस्रं निष्काणां व्यासाय तु वसुंधराम्। प्रतिगृह्य धरां राजन् व्यास: सत्यवतीसुतः॥<br><br>2584: अब्रवीद् भरतश्रेष्ठं धर्मराज युधिष्ठिरम्। वसुधा भवतस्त्वेषा संन्यस्ता राजसत्तम॥<br><br>2585: निष्क्रयो दीयतां मह्यं ब्राह्मणा हि धनार्थिनः। युधिष्ठिरस्तु तान् विप्रान् प्रत्युवाच महामनाः॥<br><br>2586: भ्रातृभिः सहितो धीमान् मध्ये राज्ञां महात्मनाम्। अश्वमेधे महायज्ञे पृथिवी दक्षिणा स्मृता॥<br><br>2587: अर्जुनेन जिता चेयमृत्विग्भ्यः प्रापिता मया। वनं प्रवेक्ष्ये विप्राग्र्या विभजध्वं महीमिमाम्॥<br><br>2588: चतुर्धा पृथिवीं कृत्वा चातुर्होत्रप्रमाणतः। नाहमादातुमिच्छामि ब्रह्मस्वं द्विजसत्तमाः॥<br><br>2589: इदं नित्यं मनो विप्रा भ्रातृणां चैव मे सदा। इत्युक्तवति तस्मिंस्तु भ्रातरो द्रौपदी च सा॥<br><br>2590: एवमेतदिति प्राहुस्तदभूल्लोमहर्षणम्। ततोऽन्तरिक्षो धागासीत् साधु साध्विति भारत॥<br><br>2591: तथैव द्विजसंघानां शंसतां विवभौ स्वनः। द्वैपायनस्तथा कृष्णः पुनरेव युधिष्ठिरम्॥<br><br>2592: प्रोवाच मध्ये विप्राणामिदं सम्पूजयन् मुनिः। दत्तैषां भवता मह्यं तां ते प्रतिददाम्यहम्॥<br><br>2593: हिरण्यं दीयतामेभ्यो ब्राह्मणेभ्यो धरास्तु ते। ततोऽब्रवीद् वासुदेवो धर्मराज युधिष्ठिरम्॥<br><br>2594: यथाऽऽह भगवान् व्यासस्तथा त्वं कर्तुमर्हसि। इत्युक्तः स कुरुश्रेष्ठः प्रीतात्मा भ्रातृभिः सह॥<br><br>2595: कोटिकोटिकृतां प्रादाद् दक्षिणां त्रिगुणां क्रतोः। न करिष्यति तल्लोके कश्चिदन्यो नराधिपः॥<br><br>2596: यत् कृतं कुरुराजेन मरुत्तस्यानुकुर्वता। प्रतिगृह्य तु तद् रत्नं कृष्णद्वैपायनो मुनिः॥<br><br>2597: ऋत्विग्भ्यः प्रददौ विद्वांश्चतुर्धा व्यभजंश्च ते। धरण्या निष्क्रयं दत्त्वा तद्धिरण्यं युधिष्ठिरः॥<br><br>2598: धूतपापो जितस्वर्गो मुमुदे भ्रातृभिः सह। ऋत्विजस्तमपर्यन्तं सुवर्णनिचयं तथा॥<br><br>2599: व्यभजन्त द्विजातिभ्यो यथोत्साहं यथासुखम्। यज्ञवाटे च यत् किंचिद्धिरण्यं सविभूषणम्॥<br><br>2600: तोरणानि च यूपांश्च घटान् पात्रीस्तथेष्टकाः। युधिष्ठिराभ्यनुज्ञाताः सर्वं तद् व्यभजन् द्विजाः। । २५ अनन्तरं द्विजातिभ्यः क्षत्रिया जहिरे वसु। तथा विट्शूद्र संघाश्च तथान्ये म्लेच्छजातयः॥<br><br>2601: ततस्ते ब्राह्मणाः सर्वे मुदिता जग्मुरालयान्। तर्पिता वसुना तेन धर्मराजेन धीमता॥<br><br>2602: स्वमंशं भगवान् व्यासः कुन्त्यै साक्षाद्धि मानतः। प्रददौ तस्य महतो हिरण्यस्य महाद्युतिः॥<br><br>2603: श्वशुरात् प्रीतिदायं तं प्राप्य सा प्रीतमानसा। चकार पुण्यकं तेन सुमहत् संघशः पृथा॥<br><br>2604: गत्वा त्ववभृथं राजा विपाप्मा भ्रातृभिः सह। सभाज्यमानः शुशुभे महेन्द्रस्त्रिदशैरिव॥<br><br>2605: पाण्डवाश्च महीपालैः समेतैरभिसंवृताः। अशोभन्त महाराज ग्रहास्तारागणैरिव॥<br><br>2606: राजभ्योऽपि ततः प्रादाद् रत्नानि विविधानि च। गजानश्वानलं कारान् स्त्रियो वासांसि काञ्चनम्। । तद् धनौघमपर्यन्तं पार्थः पार्थिवमण्डले। विसृजशुशुभे राजन् यथा वैश्रवणस्तथा ॥<br><br>2607: आनीय च तथा वीरं राजानं बभ्रुवाहनम्। प्रदाय विपुलं वित्तं गृहान् प्रास्थापयत् तदा॥<br><br>2608: दुःशलायाश्च तं पौत्रं बालकं भरतर्षभ। स्वराज्येऽथ पितुर्थीमान् स्वसुः प्रीत्या न्यवेशयत्। । नृपतींश्चैव तान् सर्वान् सुविभक्तान् सुपूजितान्। प्रस्थापयामास वशी कुरुराजो युधिष्ठिरः॥<br><br>2609: गोविन्दं च महात्मानं बलदेवं महाबलम्। तथान्यान् वृष्णिवीरांश्च प्रद्युम्नाद्यान् सहस्रशः॥<br><br>2610: पूजयित्वा महाराज यथाविधि महाद्युतिः। भ्रातृभिः सहितो राजा प्रास्थापयदरिंदमः॥<br><br>2611: एवं बभूव यज्ञः स धर्मराजस्य धीमतः। बबन्नधनरलौघः सुरामैरेयसागरः॥<br><br>2612: सर्पि:पङ्का ह्दा यत्र बभूवुश्चान्नपर्वताः। रसालाकर्दमा नद्यो बभूवुर्भरतर्षभ॥<br><br>2613: भक्ष्यखाण्डवरागाणां क्रिबतां भुज्यतां तथा। पशूनां बध्यतां चैव नान्तं ददृशिरे जनाः॥<br><br>2614: मत्तप्रमत्तमुदितं सुप्रीतयुवतीजनम्। मृदङ्गशङ्खनादैश्च मनोरममभूत् तदा॥<br><br>2615: दीयतां भुज्यतां चेष्टं दिवारात्रमवारितम्। तं महोत्सवसंकाशं हृष्टपुष्टजनाकुलम्॥<br><br>2616: कथयन्ति स्म पुरुषा नानादेशनिवासिनः। वर्षित्वा धनधाराभिः कामै रत्नै रसैस्तथा। विपाप्मा भरतश्रेष्ठः कृतार्थः प्राविशत् पुरम्॥<br><br>2617: जनमेजय उवाच पितामह मे यज्ञे धर्मराजस्य धीमतः। यदाश्चर्यमभूत् किंचित् तद् भवान् वक्तुमर्हति॥<br><br>2618: वैशम्पायन उवाच श्रूयतां राजशार्दूल महदाश्चर्यमुत्तमम्। अश्वमेधे महायज्ञे निवृत्ते यदभूत् प्रभो॥<br><br>2619: तर्पितेषु द्विजाग्येषु ज्ञातिसम्बन्धिबन्धुषु। दीनान्धकृपणे वापि तदा भरतसत्तम॥<br><br>2620: घुष्यमाणे महादाने दिक्षु सर्वासु भारत। पतत्सु पुष्पवर्षेषु धर्मराजस्य मूर्धनि॥<br><br>2621: नीलाक्षस्तत्र नकुलो रुक्मपार्श्वस्तदानघ। वज्राशनिसमं नादममुञ्चद वसुधाधिप॥<br><br>2622: सकृदुत्सृज्य तन्नादं त्रासयानो मृगद्विजान्। मानुषं वचनं प्राह धृष्टो विलशयो महान्॥<br><br>2623: सक्तुप्रस्थेन वो नायं यज्ञस्तुल्यो नराधिपाः। उच्छवृत्तेर्वदान्यस्य कुरुक्षेत्रनिवासिनः॥<br><br>2624: तस्य तद् वचनं श्रुत्वा नकुलस्य विशाम्पते। विस्मयं परमं जग्मुः सर्वे ते ब्राह्मणर्षभाः॥<br><br>2625: ततः समेत्य नकुलं पर्यपृच्छन्त ते द्विजाः। कुतस्त्वं समनुप्राप्तो यज्ञं साधुसमागमम्॥<br><br>2626: किं बलं परमं तुभ्यं किं श्रुतं किं परायणम्। कथं भवन्तं विद्याम यो नो यज्ञं विगर्हसे। । अविलुप्यागमं कृत्स्नं विविधैर्यज्ञियैः कृतम्। यथागमं यथान्यायं कर्तव्यं च तथा कृतम्॥<br><br>2627: पूजार्हाः पूजिताश्चाव विधिवच्छास्त्रदर्शनात्। मन्त्राहुतिहुतश्चाग्निर्दत्तं देयममत्सरम्॥<br><br>2628: तुष्टा द्विजातयश्चात्र दानैर्बहुविधैरपि। क्षत्रियाश्च सुयुद्धेन श्राद्धैश्चापि पितामहाः॥<br><br>2629: पालनेन विशस्तुष्टाः कामैस्तुष्टा वरस्त्रियः। अनुक्रोशैस्तथा शूद्रा दानशेषैः पृथग्जनाः॥<br><br>2630: ज्ञातिसम्बन्धिनस्तुष्टाः शौचेन च नृपस्य नः। देवा हविर्भिः पुण्यैश्च रक्षणैः शरणागताः॥<br><br>2631: यदत्र तथ्यं तद् ब्रूहि सत्यं सत्यं द्विजातिषु। यथाश्रुतं यथादृष्टं पृष्टो ब्राह्मणकाम्यया॥<br><br>2632: श्रद्धेयवाक्यः प्राज्ञस्त्वं दिव्यं रूपं बिभर्षि च। समागतश्च विप्रैस्त्वं तद् भवान् वक्तुमर्हति॥<br><br>2633: इति पृष्टो द्विजैस्तैः स प्रहसन् नकुलोऽब्रवीत्। नैषा मृषा मया वाणी प्रोक्ता दर्पण वा द्विजाः॥<br><br>2634: यन्मयोक्तमिदं वाक्यं युष्माभिश्चाप्युपश्रुतम्। सक्तुप्रस्थेन वो नायं यज्ञस्तुल्यो द्विजर्षभाः॥<br><br>2635: इत्यवश्यं मयैतद् वो वक्तव्यं द्विजसत्तमाः। शृणुताव्यग्रमनसः शंसतो मे यथातथम्॥<br><br>2636: अनुभूतं च दृष्टं च यन्मयादुतमुत्तमम्। उच्छवृत्तेर्वदान्यस्य कुरुक्षेत्रनिवासिनः॥<br><br>2637: स्वर्ग येन द्विजाः प्राप्तः सभार्यः ससुतस्नुषः। यथा चाघ शरीरस्य ममेदं काञ्चनीकृतम्॥<br><br>2638: नकुल उवाच हन्त वो वर्तयिष्यामि दानस्य फलमुत्तमम्। न्यायलब्धस्य सूक्ष्मस्य विप्रदत्तस्य यद् द्विजाः॥<br><br>2639: धर्मक्षेत्रे कुरुक्षेत्रे धर्मज्ञैर्बहुभिर्वृते। उच्छवृत्तिर्द्विजः कश्चित् कापोतिरभवत् तदा॥<br><br>2640: सभार्यः सह पुत्रेण सस्नुषस्तपसि स्थितः। बभूव शुक्वृत्तः स धर्मात्मा नियतेन्द्रियः॥<br><br>2641: षष्ठे काले सदा विप्रो भुडन्तै तैः सह सुव्रतः। षष्ठे काले कदाचित् तु तस्याहारो न विद्यते॥<br><br>2642: भुक्तेऽन्यस्मिन् कदाचित् स षष्ठे काले द्विजोत्तमः। कदाचिद् धर्मिणस्तस्य दुर्भिक्षे सति दारुणे॥<br><br>2643: नाविद्यत तदा विप्राः संचयस्तन्निबोधता क्षीणौषधिसमावेशे द्रव्यहीनोऽभवत् तदा॥<br><br>2644: काले कालेऽस्य सम्प्राप्ते नैव विद्येत भोजनम्। क्षुधापरिगताः सर्वे प्रातिष्ठन्त तदा तु ते॥<br><br>2645: उच्छं तदा शुक्लपक्षे मध्यं तपति भास्करे। उष्णार्तश्च क्षुधार्तश्च विप्रस्तपसि संस्थितः॥<br><br>2646: उज्छमप्राप्तवानेव ब्राह्मणः क्षुच्छ्रमान्वितः। स तथैव क्षुधाविष्टः सार्धं परिजनेन ह॥<br><br>2647: क्षपयामास तं कालं कृच्छ्रप्राणो द्विजोत्तमः। अथ षष्ठे गते काले यवप्रस्थमुपार्जयन्॥<br><br>2648: यवप्रस्थं तु तं सक्तूनकुर्वन्त तपस्विनः। कृतजप्याह्निकास्ते तु हुत्वा चार्नि यथाविधि॥<br><br>2649: कुडवं कुडवं सर्वे व्यभजन्त तपस्विनः। अथागच्छद् द्विजः कश्चिदतिथिर्भुञ्जतां तदा। ॥<br><br>2650: ते तं दृष्ट्वातिथिं प्राप्तं प्रहृष्टमनसोऽभवन्। तेऽभिवाद्य सुखप्रश्न पृष्ट्वा तमतिथि तदा॥<br><br>2651: विशुद्धमनसो दान्ताः श्रद्धादमसमन्विताः। अनसूयवो विक्रोधाः साधवो वीतमत्सराः॥<br><br>2652: त्यक्तमानमदक्रोधा धर्मज्ञा द्विजसत्तमाः। स ब्रह्मचर्यं गोत्रं ते तस्य ख्यात्वा परस्परम्॥<br><br>2653: कुटी प्रवेशयामासुः क्षुधार्तमतिथिं तदा। इदमर्थ्य च पाद्यं च वृसी चेयं तवानघ॥<br><br>2654: शुचयः सक्तवश्चमे नियमोपार्जिताः प्रभो। प्रतिगृह्णीष्व भद्रं ते मया दत्ता द्विजर्षभ॥<br><br>2655: इत्युक्तः प्रतिगृह्याथ सक्तूनां कुडवं द्विजः। भक्षयामास राजेन्द्र न च तुष्टि जगाम सः॥<br><br>2656: स उच्छवृत्तिस्तं प्रेक्ष्य क्षुधापरिगतं द्विजम्। आहारं चिन्तयामास कथं तुष्टो भवेदिति॥<br><br>2657: तस्य भार्याब्रवीद् वाक्यं मद्भागो दीयतामिति। गच्छत्वेष यथाकामं परितुष्टो द्विजोत्तमः॥<br><br>2658: इति ब्रुवन्तीं तां साध्वी भार्यां स द्विजसत्तमः। क्षुधापरिगतां ज्ञात्वा तान् सक्तून् नाभ्यनन्दत॥<br><br>2659: आत्मानुमायो विद्वान् स तु विप्रर्षभस्तदा। जानन् वृद्धां क्षुधा” च श्रान्तां ग्लानां तपस्विनीम्। ४४ त्वगस्थिभूतां वेपन्तीं ततो भार्यामुवाच ह। अपि कीटपतङ्गानां मृगाणां चैव शोभने॥<br><br>2660: स्त्रियो रक्ष्याश्च पोषयाश्च न त्वेवं वक्तुमर्हसि। अनुकम्प्यो नरः पल्या पुष्टो रक्षित एव च॥<br><br>2661: प्रपतेद् यशसे दीप्तात् स च लोकान् न चाप्नुयात्। धर्मकामार्थकार्याणि शुश्रूषा कुलसंततिः॥<br><br>2662: दारेष्वधीनो धर्मश्च पितॄणामात्मनस्तथा। न वेत्ति कर्मतो भार्यारक्षणे योऽक्षमः पुमान्॥<br><br>2663: अयशो महदाप्नोति नरकांश्चैव गच्छति। इत्युक्ता सा ततः प्राह धर्माथौ नौ समौ द्विज॥<br><br>2664: सक्तुप्रस्थचतुर्भागं गृहाणेमं प्रसीद मे। सत्यं रतिश्च धर्मश्च स्वर्गश्च गुणनिर्जितः॥<br><br>2665: स्त्रीणां पतिसमाधीनं कांक्षितं च द्विजर्षभ। ऋतुर्मातुः पितुर्बीजं दैवतं परमं पतिः॥<br><br>2666: भर्तुः प्रसादान्नारीणां रतिपुत्रफलं तथा। पालनाद्धि पतिस्त्वं मे भर्तासि भरणाच्च मे॥<br><br>2667: पुत्रप्रदानाद् वरदस्तस्मात् सक्तून् प्रयच्छ मे। जरापरिगतो वृद्धः क्षुधार्तो दुर्बलो भृशम्॥<br><br>2668: उपवास परिश्रान्तो यदा त्वमपि कर्शितः। इत्युक्तः स तया सक्तून् प्रगृह्येदं वचोऽब्रवीत्॥<br><br>2669: द्विज सक्तूनिमान भूयः प्रतिगृह्णीष्व सत्तम। स तान् प्रगृह्य भुक्त्वा च र तुष्टिमगमद् द्विजः। तमुच्छवृत्तिरालक्ष्य ततश्चिन्तापरोऽभवत्॥<br><br>2670: सक्तूनिमान् प्रगृह्य त्वं देहि विप्राय सत्तम। इत्येव सुकृतं मन्ये तस्मादेतत् करोम्यहम्॥<br><br>2671: भवान् हि परिपाल्यो मे सर्वदैव प्रयत्नतः। साधूनां काक्षितं यस्मात् पितुर्वृद्धस्य पालनम्॥<br><br>2672: पुत्रार्थो विहितो ह्येष वार्धके परिपालनम्। श्रुतिरेषा हि विप्रर्षे त्रिषु लोकेषु शाश्वती॥<br><br>2673: प्राणधारणमात्रेण शक्यं कर्तुं तपस्त्वया। प्राणो हि परमो धर्मः स्थितो देहेषु देहिनाम्॥<br><br>2674: पितोवाच अपि वर्षसहस्री त्वं बाल एव मतो मम। उत्पाद्य पुत्रं हि पिता कृतकृत्यो भवेत् सुतात्॥<br><br>2675: बालानां क्षुद् बलवती जानाम्येतदहं प्रभो। वृद्धोऽहं धारयिष्यामि त्वं बली भव पुत्रका६१। । न मां जीर्णेन वयसा पुत्र क्षुद् बाधतेऽपि च। दीर्घकालं तपस्तप्तं न मे मरणतो भयम्॥<br><br>2676: पुत्र उवाच अपत्यमस्मि ते पुंसस्त्राणात् पुत्र इति स्मृतः। आत्मा पुत्रः स्मृतस्तस्मात् बाह्यात्मानमिहात्मना॥<br><br>2677: पितोवाच रूपेण सदृशस्त्वं मे शीलेन च दमेन च। परीक्षितश्च बहुधा सक्तूनादह्यि ते सुत॥<br><br>2678: इत्युक्त्वाऽऽदाय तान् सक्तून् प्रीतात्मा द्विजसत्तमः। प्रहसन्निव विप्राय स तस्मै प्रददौ तदा॥<br><br>2679: भुक्त्वा तानपि सक्तूत् स नैव तुष्टो बभूव ह। उच्छवृत्तिस्तु धर्मात्मा व्रीडामनुजगाम ह॥<br><br>2680: तं वै वधूः स्थिता साध्वी ब्राह्मणप्रियकाम्यया। सक्तूनादाय संहृष्टा श्वशुरं वाक्यमब्रवीत्॥<br><br>2681: संतानात् तव संतानं मम विप्र भविष्यति। सक्तूनिमानतिथये गृहीत्वा सम्प्रयच्छ मे॥<br><br>2682: तव प्रसादान्निर्वृत्ता मम लोकाः किलाक्षयाः। पुत्रेण तानवाप्नोति यत्र गत्वा न शोचति॥<br><br>2683: धर्माद्या हि यथा त्रेता वह्निनेता तथैव च। तथैव पुत्रपौत्राणां स्वर्गस्त्रेता किलाक्षयः॥<br><br>2684: पितृन्णात् तारयति पुत्र इत्यनुशुश्रुमा पुत्रपौत्रेश्च नियतं साधुलोकानुपाश्नुते॥<br><br>2685: श्वशुर उवाच वातातपविशीर्णाङ्गी त्वां विवर्णो निरीक्ष्य वै। कर्षितां सुव्रताचारे क्षुधविह्वलचेतसम्॥<br><br>2686: कथं सक्तून् ग्रहन्यामि भूत्वा धर्मोपघातकः। कल्याणवृत्ते कल्याणि नैवं त्वं वक्तुमर्हसि॥<br><br>2687: षष्ठे काले व्रतवती शौचशीलतपोऽन्विताम्। कृच्छ्रवृत्तिं निराहारां द्रक्ष्यामि त्वां कथं शुभे॥<br><br>2688: बाला क्षुधार्ता नारी च रक्ष्या त्वं सततं मया। उपवासपरिश्रान्ता त्वं हि बान्धवनन्दिनी॥<br><br>2689: स्नुषोवाच गुरोर्मम गुरुस्त्वं वै यतो दैवतदैवतम्। देवातिदेवस्तस्मात् त्वं सक्तूनादत्स्व मे प्रभो॥<br><br>2690: देहः प्राणश्च धर्मश्च शुश्रूषार्थमिदं गुरोः। तव विप्र प्रसादेन लोकान् प्राप्स्यामहे शुभान्॥<br><br>2691: अवेक्ष्या इति कृत्वाहं दृढभक्तेति वा द्विजा चिन्त्या ममेयमिति वा सक्तूनादातुमर्हसि॥<br><br>2692: श्वशुर उवाच अनेन नित्यं साध्वी त्वं शीलवृत्तेन शोभसे। या त्वं धर्मव्रतोपेता गुरुवृत्तिमवेक्षसे॥<br><br>2693: तस्मात् सक्तून् ग्रहीष्यामि वधु नार्हसि वञ्चनाम्। गणयित्वा महाभागे त्वां हि धर्मभृतां वरे॥<br><br>2694: इत्युक्त्वा तानुपादाय सक्तून् प्रादाद् द्विजातये। ततस्तष्टोऽभवद् विप्रस्तस्य साधोर्महात्मनः॥<br><br>2695: प्रीतात्मा स तु तं वाक्यमिदमाह द्विजर्षभम्। वाग्मी तदा द्विजश्रेष्ठो धर्मः पुरुषविग्रहः॥<br><br>2696: शुद्धेन तव दानेन न्यायोपात्तेन धर्मतः। यथाशक्ति विसृष्टेन प्रीतोऽस्मि द्विजसत्तम। अहो दानं घुष्यते ते स्वर्गे स्वर्गनिवासिभिः॥<br><br>2697: गगनात् पुरुषवर्षं च पश्येदं पतितं भुवि। सुरर्षिदेवगन्धर्वा ये च देवपुरःसराः॥<br><br>2698: स्तुवन्तो देवदूताश्च स्थिता दानेन विस्मिताः। ब्रह्मर्षयो विमानस्था ब्रह्मलोकचराश्च ये॥<br><br>2699: कासन्ते दर्शनं तुभ्यं दिवं व्रज द्विजर्षभ। पितृलोकगताः सर्वे तारिताः पितरस्त्वया॥<br><br>2700: अनागताश्च बहवः सुबहूनि युगान्युत। ब्रह्मचर्येण दानेन यज्ञेन तपसा तथा॥<br><br>2701: असंकरेण धर्मेण तस्माद् गच्छ दिवं द्विज। श्रद्धया परया यस्त्वं तपश्चरसि सुव्रत॥<br><br>2702: तस्माद् देवाश्च दानेन प्रीता ब्राह्मणसत्तम। सर्वमेतद्धि यस्मात् ये दत्तं शुद्धेन चेतसा॥<br><br>2703: कृच्छ्रकाले ततः स्वर्गो विजितः कर्मणा त्वया। क्षुधा निर्मुदति प्रज्ञां धर्मबुद्धिं व्यपोहति॥<br><br>2704: क्षुधापरिगतज्ञानो धृतिं त्यजति चैव ह। बुभुक्षां जयते यस्तु स स्वर्ग जयते ध्रुवम्॥<br><br>2705: यदा दानरुचिः स्याद् वै तदा धर्मो न सीदति। अनवेक्ष्य सुतस्नेहं कलत्रस्नेहमेव च॥<br><br>2706: धर्ममेव गुरुं ज्ञात्वा तृष्णा न गणिता त्वया। द्रव्यागमो नृणां सूक्ष्मः पात्रे दानं ततः परम्॥<br><br>2707: कालः परतरो दानाच्छ्रद्धा चैव ततः परा। स्वर्गद्वारं सुसूक्ष्मं हि नरैर्मोहान्न दृश्यते॥<br><br>2708: स्वर्गार्गलं लोभबीजं रामगुप्तं दुरासदम्। तं तु पश्यन्ति पुरुषा जितक्रोधा जितेन्द्रियाः॥<br><br>2709: ब्राह्मणास्तपसा युक्ता यथाशक्ति प्रदायिनः। सहस्रशक्तिश्च शतं शतशक्तिर्दशापि च॥<br><br>2710: दद्यादपश्च यः शक्त्या सर्वे तुल्यफलाः स्मृताः। रन्तिदेवो हि नृपतिरपः प्रादादकिंचनः॥<br><br>2711: शुद्धेन मनसा विप्र नाकपृष्ठं ततो गतः। न धर्मः प्रीयते तात दानैर्दत्तैर्महाफलैः॥<br><br>2712: न्यायलब्धैर्यथा सूक्ष्मैः श्रद्धापूतैः स तुष्यति। गोप्रदानसहस्राणि द्विजेभ्योऽदान्नृगो नृपः॥<br><br>2713: एकां दत्त्वा स पारक्यां नरकं समपद्यत। आत्ममांसप्रदानेन शिबिरौशीनरो नृपः। । १०० प्राप्य पुण्यकुताल्लोकान् मोदते दिवि सुव्रतः। विभवो न नृणां पुण्यं स्वशक्त्या स्वर्जितं सताम्। । न यज्ञैर्विविधैर्विप्र यथान्यायेन संचितैः। क्रोधाद् दानफलं हन्ति लोभात् स्वर्ग न गच्छति। । न्यायवृत्तिर्हि तपसा दानवित् स्वर्गमश्नुते। न राजसूयैर्वहुभिरिष्ट्वा विपुलदक्षिणैः॥<br><br>2714: न चाश्वमेधैर्बहुभिः फलं सममिदं तव। सक्तुप्रस्थेन विजितो ब्रह्मलोकस्त्वयाक्षयः॥<br><br>2715: विरजो ब्रह्मसदनं गच्छ विप्र यथासुखम्। सर्वेषां वो द्विजश्रेष्ठ दिव्यं यानमुपस्थितम्॥<br><br>2716: आरोहत यथाकामं धर्मोऽस्मि द्विज पश्य माम्। तारितो हि त्वया देहो लोके कीर्तिः स्थिरा च ते॥<br><br>2717: इत्युक्तवाक्ये धर्मे तु यानमारुह्य स द्विजः॥<br><br>2718: सदारः ससुतश्चैव सस्नुषश्च दिवं गतः। तस्मिन् विप्रे गते स्वर्ग ससुते सस्नुषे तदा॥<br><br>2719: भार्याचतुर्थे धर्मज्ञे ततोऽहं निःसृतो बिलात्। ततस्तु सक्तुगन्धेन क्लेदेन सलिलस्य च॥<br><br>2720: दिव्यपुष्पविमर्दाच्च साधोनलवैश्च तैः। विप्रस्य तपसा तस्य शिरो मे काञ्चनीकृतम्॥<br><br>2721: तस्य सत्याभिसंधस्य सक्तुदानेन चैव ह। शरीरार्धं च मे विप्राः शातकुम्भमयं कृतम्॥<br><br>2722: पश्यतेमं सुविपुलं तपसा तस्य धीमतः। कथमेवंविधं स्याद् वै पार्श्वमन्यदिति द्विजाः॥<br><br>2723: यज्ञं त्वहमिमं श्रुत्वा कुरुराजस्य धीमतः॥<br><br>2724: आशया परया प्राप्तो न चाहं काञ्चनीकृतः। ततो मयोक्तं तद् वाक्यं प्रहस्य ब्राह्मणर्षभाः॥<br><br>2725: सक्तुप्रस्थेन यज्ञोऽयं सम्मितो नेति सर्वथा। सक्तुप्रस्थलवैस्तैर्हि तदाहं काञ्चनीकृतः॥<br><br>2726: नहि यज्ञो महानेष सदृशस्तैर्मतो मम। इत्युक्त्वा नकुलः सर्वान् यज्ञे द्विजवरांस्तदा॥<br><br>2727: जगामादर्शनं तेषां विप्रास्ते च ययुर्ग्रहान्॥<br><br>2728: वैशम्पायन उवाच एतत् ते सर्वमाख्यातं मया परपुरंजय। यदाश्चर्यमभूत् तत्र वाजिमेधे महाक्रतौ॥<br><br>2729: न विस्मयस्ते नृपते यज्ञे कार्यः कथंचन। ऋषिकोटिसहस्राणि तपोभिर्ये दिवं गताः॥<br><br>2730: अद्रोहः सर्वभूतेषु संतोषः शीलमार्जवम्। तपो दमश्च सत्यं च प्रदानं चेति सम्मितम्॥<br><br>2731: जनमेजय उवाच यज्ञो सक्ता नृपतयस्तप:सक्ता महर्षयः शान्तिव्यवस्थिता विप्राः शमे दम इति प्रभो॥<br><br>2732: तस्माद् यज्ञफलैस्तुल्यं न किंचिदिह दृश्यते। इति मे वर्तते बुद्धिस्तथा चैतदसंशयम्॥<br><br>2733: यज्ञैरिष्ट्वा तु बहवो राजानो द्विजसत्तमाः। इह कीर्ति परां प्राप्य प्रेत्य स्वर्गमवाप्नुयुः॥<br><br>2734: देवराजः सहस्राक्षः क्रतुभिर्भूरिदक्षिणैः। देवराज्यं महातेजाः प्राप्तवानखिलं विभुः॥<br><br>2735: यदा युधिष्ठिरो राजा भीमार्जुन पुरःसरः। सदृशो देवराजेन समृद्ध्या विक्रमेण च॥<br><br>2736: अथ कस्मात् स नकुलो गर्हयामास तं क्रतुम्। अश्वमेधं महायज्ञं राज्ञस्तस्य महात्मनः॥<br><br>2737: वैशम्पायन उवाच यज्ञस्य विधिमग्र्यं वै फलं चापि नराधिपा गदतः शृणु मे राजन् यथावदिह भारत॥<br><br>2738: पुरा शक्रस्य यजतः सर्व ऊचुर्महर्षयः। ऋत्विक्षु कर्मव्यग्रेषु वितते यज्ञकर्मणि॥<br><br>2739: हूयमाने तथा वह्नौ होने गुणसमन्विते। देवेष्वाहूयमानेषु स्थितेषु परमर्षिषु॥<br><br>2740: सुप्रतीतैस्तथा विप्रैः स्वागमैः सुस्वरैर्नृप। अश्रान्तैश्चापि लघुभिरध्वर्युवृषभैस्तथा॥<br><br>2741: आलम्भसमये तस्मिन् गृहीतेषु पशुष्वथा महर्पयो महाराज बभूवुः कृपयान्विताः॥<br><br>2742: ततो दीनान् पशून् दृष्ट्वा ऋषयस्ते तपोधनाः। ऊचुः शक्रं समागम्य नायं यज्ञविधिः शुभः॥<br><br>2743: अपरिज्ञानमेतत् ते महान्तं धर्ममिच्छतः। न हि यज्ञे पशुगण विधिदृष्टाः पुरंदर॥<br><br>2744: धर्मोपघातकस्त्वेष समारम्भस्तव प्रभो। नायं धर्मकृतो यज्ञो न हिंसा धर्म उच्यते॥<br><br>2745: आगमेनैव ते यज्ञं कुर्वन्तु यदि चेच्छसि॥<br><br>2746: विधिदृष्टेन यज्ञेन धर्मस्ते सुमहान् भवेत्। यज बीजैः सहस्राक्ष त्रिवर्षपरमोषितैः॥<br><br>2747: एष धर्मो महान् शक्र महागुणफलोदयः। शतक्रतुस्तु तद् वाक्यमृषिभिस्तत्त्वदर्शिभिः॥<br><br>2748: उक्तं न प्रतिजग्राह मानान्मोहवशं गतः। तेषां विवादः सुमहाशक्रयज्ञे तपस्विनाम्॥<br><br>2749: जङ्गमैः स्थावरैर्वापि यष्टव्यमिति भारत। ते तु खिन्ना विवादेन ऋषयस्तत्त्वदर्शिनः॥<br><br>2750: तदा संधाय शक्रेण पप्रच्छर्नृपतिं वसुम्। धर्मसंशयमापन्नान् सत्यं ब्रूहि महामते॥<br><br>2751: महाभाग कथं यज्ञेष्वागमो नृपसत्तम। यष्टव्यं पशुभिर्मुख्यैरथो बीजै रसैरिति॥<br><br>2752: तच्छ्रुत्वा तु वसुस्तेषामविचार्य बलाबलम्। यथोपनीतैर्यष्टव्यमिति प्रोवाच पार्थिवः॥<br><br>2753: एवमुक्त्वा स नृपतिः प्रविवेश रसातलम्। उक्त्वाथ वितथं प्रश्नं चेदीनामीश्वरः प्रभुः॥<br><br>2754: तस्मान्न वाच्यं ह्येकेन बहुज्ञेनापि संशये। प्रजापतिमपाहाय स्वयम्भुवमृते प्रभुम्॥<br><br>2755: तेन दत्तानि दानानि पापेनाशुद्धबुद्धिना। तानि सर्वानादृत्य नश्यन्ति विपुलान्यपि। ॥<br><br>2756: तस्याधर्मप्रवृत्तस्य हिंसकस्य दुरात्मनः। दानेन कीर्तिर्भवति न प्रेत्येह च दुर्मतेः॥<br><br>2757: अन्यायोपगतं द्रव्यमभीक्ष्णं यो हपण्डितः। धर्माभिशंकी यजते न स धर्मफलं लभेत्॥<br><br>2758: धर्मवैतंसिको यस्तु पापात्मा पुरुषाधमः। ददाति दानं विप्रेभ्यो लोकविश्वासकारणम्॥<br><br>2759: पापेन कर्मणा विप्रो धनं प्राप्य निरङ्कुशः। रागमोहान्वितः सोऽन्ते कलुषां गतिमश्नुते॥<br><br>2760: अपि संचयबुद्धिर्हि लोभमोहवशंगतः। उद्वेजयति भूतानि पापेनाशुद्धबुद्धिना॥<br><br>2761: एवं लब्ध्वा धनं मोहाद् यो हि दद्याद् न तस्य स फलं प्रेत्य भुङ्क्ते पापधनागमात्॥<br><br>2762: यजेत वा। उञ्छं मूलं फलं शाकमुदपात्रं तपोधनाः। दानं विभवतो दत्त्वा नरा: स्वयन्ति धार्मिकाः॥<br><br>2763: एष धर्मो महायोगो दानं भूतदया तथा! ब्रह्मचर्ये तथा सत्यमनुक्रोशो धृतिः क्षमा॥<br><br>2764: सनातनस्य धर्मस्य मूलमेतत् सनातनम्। श्रूयन्ते हि पुरा वृत्ता विश्वामित्रादयो नृपाः॥<br><br>2765: विश्वामित्रोऽसितश्चैव जनकश्च महीपति। कक्षसेनार्टिसेनौ च सिन्धुद्वीपश्च पार्थिवः॥<br><br>2766: एते चान्ये च बहवः सिद्धि परमिकां गताः। नृपाः सत्यैश्च दानैश्च न्यायलब्धैस्तपोधनाः॥<br><br>2767: ब्राह्मणाः क्षत्रिया वैश्याः शूद्रा ये चाश्रितास्तपः। दानधर्माग्निना शुद्धास्ते स्वर्ग यान्ति भारत॥<br><br>2768: जनमेजय उवाच धर्मागतेन त्यागेन भगवन् स्वर्गमस्ति चेत्। एतन्मे सर्वमाचक्ष्व कुशलो ह्यसि भाषितुम्॥<br><br>2769: तस्योञ्छवृत्तेर्यद् वृत्तं सक्तुदाने फलं महत्। कथितं तु मम ब्रांस्तथ्यमेतदसंशयम्॥<br><br>2770: कथं हि सर्वयज्ञेषु निश्चयः परमोऽभवत्। एतदर्हसि मे वक्तुं निखिलेन द्विजर्षभा॥<br><br>2771: वैशम्पायन उवाच अत्राप्युदाहरन्तीममितिहासं पुरातनम्। अगस्त्यस्य महायज्ञे पुरावृत्तमरिंदम॥<br><br>2772: पुरागस्त्यो महातेजा दीक्षा द्वादशवार्षिकीम्। प्रविवेश महाराज सर्वभूतहिते रतः॥<br><br>2773: तत्राग्निकल्पा होतार आसन् सत्रे महात्मनः। मूलाहारा: फलाहारा: साश्मकुट्टा मरीचिपाः॥<br><br>2774: परिपृष्टिका वैघसिकाः प्रसंख्यानास्तथैव च। यतयो भिक्षवश्चात्र बभूवुः पर्यवस्थिताः॥<br><br>2775: सर्वे प्रत्यक्षधर्माणो जितक्रोधा जितेन्द्रियाः। दमे स्थिताश्च सर्वे ते हिंसादम्भविवर्जिताः॥<br><br>2776: वृत्ते शुद्धे स्थिता नित्यमिन्द्रियैश्चाप्यबाधिताः। उपातिष्ठन्त तं यज्ञं यजन्तस्ते महर्षयः॥<br><br>2777: यथाशक्त्या भगवता तदन्नं समुपार्जितम्। तस्मिन् सत्रे तु यद् वृत्तं यद् योग्यं च तदाभवत्। १०। एवं विधे त्वगर-त्यस्य क्रतवः कृताः। सहस्राक्षस्तदा वर्तमाने तथाध्वरे। न ववर्ष सहस्राक्षस्तदा भरतसत्तम॥<br><br>2778: ततः कर्मान्तरे राजन्नगस्त्यस्य महात्मनः। कथेयमभिनिवृत्ता मुनीनां भावितात्मनाम्॥<br><br>2779: नववर्ष अगस्त्यो यजमानोऽसौ ददात्यन्नं विमत्सरः। न च वर्षति पर्जन्यः कथमन्नं भविष्यति॥<br><br>2780: सत्रं चेदहं महद् विप्रा मुनेादशवार्षिकम्। न वर्षिष्यति देवश्च वर्षाण्येतानि द्वादश॥<br><br>2781: एतद् भवन्तः संचिन्त्य महर्षेरस्य धीमतः। अगस्त्यस्यातितपसः कर्तुमर्हन्त्यनुग्रहम्॥<br><br>2782: इत्येवमुक्ते वचने ततोऽगस्त्यः प्रतापवान्॥<br><br>2783: प्रोवाच वाक्यं स तदा प्रसाद्य शिरसा मुनीन्। यदि द्वादशवर्षाणि न वर्षिष्यति वासवः॥<br><br>2784: चिन्तायज्ञं करिष्यामि विधिरेष सनातनः। यदि द्वादशवर्षाणि न वर्षिष्यति वासवः॥<br><br>2785: स्पर्शयज्ञं करिष्यामि विधिरेष सनातनः। यदि द्वादशवर्षाणि न वर्षिष्यति वासवः॥<br><br>2786: ध्येयात्मना हरिष्यामि यज्ञानेतान् यतव्रतः। बीजयज्ञो मयायं वै बहुवर्षसमाचितः॥<br><br>2787: बीजैर्हितं करिष्यामि नात्र विघ्नो भविष्यति। नेदं शक्यं वृथा कर्ते मम सत्रं कथंचन॥<br><br>2788: वर्षिष्यतीह वा देवो न वा वर्षं भविष्यति। अथावाभ्यर्थनामिन्द्रो न करिष्यति कामतः॥<br><br>2789: स्वयमिन्द्रो भविष्यामि जीवयिष्यामि च प्रजाः। यो यदाहारजातश्च स तथैव भविष्यति॥<br><br>2790: विशेषं चैव कर्तास्मि पुनः पुनरतीव हि। अद्येह स्वर्णमभ्येतु यच्चान्यद् वसु किंचन॥<br><br>2791: त्रिषु लोकेषु यच्चास्ति तदिहागम्यतां स्वयम्। दिव्याश्चाप्सरसा संघा गन्धर्वाश्च सकिन्नराः॥<br><br>2792: विश्वावसुश्च ये चान्ये तेऽप्युपासन्तु मे मखम्। उत्तरेभ्यः कुरुभ्यश्च यत् किंचिद् वसु विद्यते॥<br><br>2793: सर्वं तदिह यज्ञेषु स्वयमेवोपतिष्ठतु। स्वर्गः स्वर्गसदश्चैव धर्मश्च स्वयमेव तु॥<br><br>2794: इत्युक्ते सर्वमेवैतदभवत् तपसा मुनेः। तस्य दीप्ताग्निमह सस्त्वगस्त्यस्यातितेजसः॥<br><br>2795: ततस्ते मुनयो हृष्टा ददृशुस्तपसो बलम्। विस्मिता वचनं प्राहुरिदं सर्वे महार्थवत्॥<br><br>2796: ऋषि उवाच प्रीताः स्म तव वाक्येन न विच्छामस्तपोव्ययम्। तैरेव यज्ञैस्तुष्टाः स्म न्यायेनेच्छामहे वयम्॥<br><br>2797: यज्ञं दीक्षां तथा होमान् यच्चान्यन्मृगयामहे। न्यायेनोपार्जिताहारा: स्वकर्माभिरता वयम्॥<br><br>2798: वेदांश्च ब्रह्मचर्येण न्यायतः प्रार्थयामहे। न्यायेनोत्तरकालं च गृहेभ्यो निःसृता वयम्॥<br><br>2799: धर्मदृष्टैर्विधिद्वारैस्तपस्तप्स्यामहे वयम्। भवतः सम्यगिष्टा तु बुद्धिहिंसाविवर्जिता॥<br><br>2800: एतामहिंसां यज्ञेषु ब्रूयास्त्वं सततं प्रभो। प्रीतास्ततो भविष्यामो वयं तु द्विजसत्तम॥<br><br>2801: विसर्जिताः समाप्तौ च सत्रादस्माद् व्रजामहे। तथा कथयतां तेषां देवराजः पुरंदरः॥<br><br>2802: ववर्ष सुमहातेजा दृष्ट्वा तस्य तपोबलम्। आसमाप्तेश्च यज्ञस्य तस्यामितपराक्रमः॥<br><br>2803: निकामवर्षी पर्जन्यो बभूव जनमेजय। प्रसादयामास च तमगस्त्यं त्रिदशेश्वरः। स्वयमभ्येत्य राजर्षे पुरस्कृत्य बृहस्पतिम्॥<br><br>2804: ततो यज्ञ समाप्तौ तान् विससर्ज महामुनीन्। अगस्त्यः परमप्रीतः पूजयित्वा यथाविधि॥<br><br>2805: जनमेजय उवाच कोऽसौ नकुलरूपेण शिरसा काञ्चनेन वै। प्राह मानुषवद् वाचमेतत् पृष्टो वदस्व मे॥<br><br>2806: वैशम्पायन उवाच एतत् पूर्वं न पृष्टोऽहं न चास्माभिः प्रभाषितम्। श्रूयतां नकुलो योऽसौ यथा वाक् तस्य मानुषी॥<br><br>2807: श्राद्धं संकल्पयामास जमदग्निः पुरा किला होमधेनुस्तमागाच्च स्वयमेव दुदोह ताम्॥<br><br>2808: तत्पय: स्थापयामास नवे भाण्डे दृढे शुचौ। तच्च क्रोधस्वरूपेण पिठरं धर्म आविशत्॥<br><br>2809: जिज्ञासुस्तमृषिश्रेष्ठं किं कुर्याद् विप्रिये कृते। इति संचिन्त्य धर्मः स धर्मयामास तत् पयः॥<br><br>2810: तमाज्ञाय मुनिः क्रोधं नैवास्य स चुकोप ह। स तु क्रोधस्ततो राजन् ब्राह्मणी मूर्तिमास्थितः। जिते तस्मिन् भृगुश्रेष्ठमभ्यभाषदमर्षणः॥<br><br>2811: जितोऽस्मीति भृगुश्रेष्ठ भृगवो ह्यतिरोषणाः। लोके मिथ्याप्रवादोऽयं यत्त्वयास्मि विनिर्जितः॥<br><br>2812: वशे स्थितोऽहं त्वय्यद्य क्षमावति महात्मनि। बिभेमि तपसः साधो प्रसादं कुरु मे प्रभो॥<br><br>2813: जमदग्निरुवाच साक्षाद् दृष्टोऽसि मे क्रोध गच्छ त्वं विगतज्वरः। न त्वयापकृतं मेऽद्य न च मे पन्युरस्ति वै॥<br><br>2814: यान् समुद्दिश्य संकल्पः पयसोऽस्य कृतो मया। पितरस्ते महाभागास्तेभ्यो बुद्ध्यस्व गम्यताम्॥<br><br>2815: इत्युक्तो जातसंबासस्तत्रैवान्तरधीयता पितॄणामभिषङ्गाच्च नकुलत्वमुपागतः॥<br><br>2816: स तान् प्रसादयामास शापस्यान्तो भवेदिति। तैश्चाप्युक्तः क्षिपन् धर्म शापस्यान्तमवाप्स्यसि॥<br><br>2817: तैश्चोक्तो यज्ञियान् देशान् धर्मारण्यं तथैव च। जुगुप्समानो धावन् स तं यज्ञं समुपासदत्॥<br><br>2818: धर्मपुत्रमथाक्षिप्य सक्तुप्रस्थेन तेन सः। मुक्तः शापात् ततः क्रोधो धर्मो ह्यासीद् युधिष्ठिरः। । एवमेतत् तदा वृत्ते यज्ञे तस्य महात्मनः। पश्यतां चापि नस्तत्र नकुलोऽन्तर्हितस्तदा॥<br> 
<br>
</body>
</html>
