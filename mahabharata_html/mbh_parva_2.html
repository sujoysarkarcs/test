
<!DOCTYPE html>
<html>
<body>
<h1> Parva: 2</h1><br>1: नारायणं नमस्कृत्य नरं चैव नरोत्तमम्। देवी सरस्वतीं व्यासं ततो जयमुदीरयेत्॥<br><br>2: वैशम्पायन उवाच ततोऽब्रवीन्मयः पार्थं वासुदेवस्य संनिधौ। : श्लक्ष्णया वाचा पूजयित्वा पुनः पुनः॥<br><br>3: मय उवाच अस्मात् कृष्णात् सुसंरब्धात् पावकाच्च दिधक्षतः। त्वया बातोऽस्मि कौन्तेय ब्रूहि किं करवाणि ते॥<br><br>4: अर्जुन उवाच कृतमेव त्वया सर्वं स्वस्ति गच्छ महासुर। प्रीतिमान् भव मे नित्यं प्रीतिमन्तो वयं च ते॥<br><br>5: मय उवाच युक्तमेतत् त्वयि विभो यथाऽऽत्था पुरुषर्षभ। प्रीतिपूर्वमहं किंचित् कर्तुमिच्छामि भारत॥<br><br>6: अहं हि विश्वकर्मा वै दानवानां महाकविः। सोऽहं वै त्वत्कृते कर्तुं किंचिदिच्छामि पाण्डव॥<br><br>7: अर्जुन उवाच प्राणकृच्छ्राद् विमुक्तं त्वमात्मानं मन्यसे मया। एवं गते न शक्ष्यामि किंचित् कारयितुं त्वया। ॥<br><br>8: न चापि तव संकल्प मोघमिच्छामि दानव। कृष्णस्य क्रियतां किंचित् तथा प्रतिकृतं मयि॥<br><br>9: चोदितो वासुदेवस्तु मयेन भरतर्षभ। मुहूर्तमिव संदध्यौ किमयं चोद्यतामिति॥<br><br>10: ततो विचिन्त्य मनसा लोकनाथः प्रजापतिः। चोदयामास तं कृष्णः सभा वै क्रियतामिति॥<br><br>11: यदि त्वं कर्तुकामोऽसि प्रियं शिल्पवतां वर। धर्मराजस्य दैतेय यादृशीमिह मन्यसे॥<br><br>12: यां कृतां नानुकुर्वन्ति मानवाः प्रेक्ष्य विस्मिताः। मनुष्यलोके सकले तादृशीं कुरु वै सभाम्॥<br><br>13: यत्र दिव्यानभिप्रायान् पश्येम हि कृतांस्त्वया। आसुरान् मानुषांश्चैव सभां तां कुरु वै मय॥<br><br>14: वैशम्पायन उवाच प्रतिगृह्य तु तद्वाक्यं सम्प्रहृष्टो मयस्तदा। विमानप्रतिमां चक्रे पाण्डवस्य शुभां सभाम्॥<br><br>15: ततः कृष्णश्च पार्थश्च धर्मराजे युधिष्ठिरे। सर्वमेतत् समावेद्य दर्शयामासतुर्मयम्॥<br><br>16: तस्मै युधिष्ठिरः पूजां यथार्हमकरोत् तदा। स तु तां प्रतिजग्राह मय: सत्कृत्य भारत॥<br><br>17: स पूर्वदेवचरितं तदा तत्र विशाम्पते। कथयामास दैतेयः पाण्डुपुत्रेषु भारत॥<br><br>18: स कालं कंचिदाश्वस्य विश्वकर्मा विचिन्त्य तु। सभां प्रचक्रमे कर्तुं पाण्डवानां महात्मनाम्॥<br><br>19: अभिप्रायेण पार्थानां कृष्णस्य च महात्मनः। पुण्येऽहनि महातेजाः कृतकौतुकमङ्गलः॥<br><br>20: तर्पयित्वा द्विजश्रेष्ठान् पायसेन सहस्रशः। धनं बहुविधं दत्त्वा तेभ्य एव च वीर्यवान्॥<br><br>21: सर्वर्तुगुणसम्पन्नां दिव्यरूपां मनोरमाम्। दशकिष्कुसहस्रां तां मापयामास सर्वतः॥<br><br>22: वैशम्पायन उवाच उषित्वा खाण्डवप्रस्थे सुखवासं जनार्दनः। पाथैः प्रीतिसमायुक्तैः पूजनार्दोऽभिपूजितः॥<br><br>23: यमनायं मतिं चक्रे पितुर्दर्शनलालसः। धर्मराजमथामन्त्र्य पृथां च पृथुलोचनः॥<br><br>24: ववन्दे चरणौ मूर्धा जगद्वन्द्यः पितृष्वसुः। स तया मूर्युपाघ्रात: परिष्वक्तश्च केशवः॥<br><br>25: ददर्शानन्तरं कृष्णो भगिनीं स्वां महायशाः। तामुपेत्य हृषीकेशः प्रीत्या वाष्पसमन्वितः॥<br><br>26: अर्घ्य तथ्यं हितं वाक्यं लघु युक्तमनुत्तरम्। उवाच भगवान् भद्रां सुभद्रां भद्रभाषिणीम्॥<br><br>27: तया स्वजनगामीनि श्रावितो वचनानि सः। सम्पूजितश्चाप्यसकृच्छिरसा चाभिवादितः॥<br><br>28: तामनुज्ञाय वार्ष्णेयः प्रतिनन्द्य च भामिनीम्। ददर्शानन्तरं कृष्णां धौम्यं चापि जनार्दनः॥<br><br>29: बवन्दे च यथान्यायं धौम्यं पुरुषसत्तमः। द्रौपदी सान्त्वयित्वा च आमन्त्र्य च जनार्दनः॥<br><br>30: भ्रातृनभ्यगमद् विद्वान् पार्थेन सहितो बली। भ्रातृभिः पञ्चभिः कृष्णो वृतः शक्र इवामरैः॥<br><br>31: यात्राकालस्य योग्यानि कर्माणि गरुडध्वजः। कर्तुकामः शुचिर्भूत्वा स्नातवान् समलंकृतः॥<br><br>32: अर्चयामास देवांश्च द्विजांश्च यदुपुङ्गवः। माल्यजाप्यनमस्कारैर्गन्धैरुच्चावचैरपि। ॥<br><br>33: स कृत्वा सर्वकार्याणि प्रतस्थे तस्थुषां वरः। उपेत्य स यदुश्रेष्ठो बाह्यकक्षाद् विनिर्गतः॥<br><br>34: स्वस्तिवाच्याहतो विप्रान् दधिपात्रफलाक्षतैः। वसु प्रदाय च ततः प्रदक्षिणमथाकरोत्॥<br><br>35: काञ्चनं रथमास्थाय तार्क्ष्यकेतनमाशुगम्। कदाचक्रासिशायद्यैरायुधैरावृतं शुभम्॥<br><br>36: तिथावप्यथ नक्षत्रे मुहूर्ते च गुणान्विते। प्रययौ पुण्डरीकाक्षः शैब्यसुग्रीववाहनः॥<br><br>37: अन्वारुरोह चाप्येनं प्रेम्णा राजा युधिष्ठिरः। अपास्य चास्य यन्तारं दारुकं यन्तृसत्तमम्॥<br><br>38: अभीषून् सम्प्रजग्राह स्वयं कुरुपतिस्तदा। उपारुह्यार्जुनश्चापि चामरव्यजनं सितम्॥<br><br>39: रुक्मदण्डं बृहद्वाहुर्विदुधाव प्रदक्षिणम्। तथैव भीमसेनोऽपि यमाभ्यां सहितो बली॥<br><br>40: पृष्ठतोऽनुययौ कृष्णमृत्विक्पौरजनैः सह। स तथा भ्रातृभिः सर्वैः केशवः परवीरहाः॥<br><br>41: अन्वीयमानः शुशुभे शिष्यैरिव गुरुः प्रियैः। पार्थमामन्त्र्य गोविन्दः परिष्वज्य सुपीडितम्॥<br><br>42: युधिष्ठिरं पूजयित्वा भीमसेनं यमौ तथा। परिष्वक्तो भृशं तैस्तु यमाभ्यामभिवादितः॥<br><br>43: योजनार्धमथो गत्वा कृष्णः परपुरंजयः। युधिष्ठिरं समामत्र्य निवर्तस्वेति भारत। ॥<br><br>44: ततोऽभिवाद्य गोविन्दः पादौ जग्राह धर्मवित्। उत्थाप्य धर्मराजस्तु मूर्युपाघ्राय केशवम्॥<br><br>45: पाण्डवो यादवश्रेष्ठ कृष्णं कमललोचनम्। गम्यतामित्यनुज्ञाप्य धर्मराजो युधिष्ठिरः॥<br><br>46: ततस्तैः संविदं कृत्वा यथावन्मधुसूदनः। निवर्त्य च तथा कृच्छ्रात् पापडवान् सपदानुगान्॥<br><br>47: स्वां पुरी प्रययौ हृष्टो यथा शक्रोऽमरावतीम्। लोचनैरनुजग्मुस्ते तमादृष्टिपथात् तदा॥<br><br>48: मनोभिरनुजग्मुसते कृष्णं प्रीतिसमन्वयात्। अतृप्तमनसामेव तेषां केशवदर्शने॥<br><br>49: क्षिप्रमन्तर्दधे शौरिश्चक्षुषां प्रियदर्शनः। अकामा एव पार्थास्ते गोविन्दगतमानसाः॥<br><br>50: निवृत्योपययुस्तूर्णं स्वं पुरं पुरुषर्षभा। स्यन्दनेनाथ कृष्णोऽपि त्वरितं द्वारकामगात्॥<br><br>51: सात्वतेन च वीरेण पृष्ठतो यायिना तदा। दारुकेण च सूतेन सहितो देवकीसुतः। स गतो द्वारकां विष्णुर्गरुत्मानिव वेगवान्॥<br><br>52: वैशम्पायन उवाच निवृत्य धर्मराजस्तु सह भ्रातृ भिरच्युतः। सुहृत्परिवृतो राजा प्रविवेश पुरोत्तमम्॥<br><br>53: विसृज्य सुहृदः सर्वान् भ्रातृन् पुत्रांश्च धर्मराट्। मुमोद पुरुषव्याघ्रो द्रौपद्या सहितो नृप। ॥<br><br>54: केशवोऽपि मुदा युक्तः प्रविवेश पुरोत्तमम्। पूज्यमानो यदुश्रेष्ठस्यसेनमुखैस्तथा॥<br><br>55: आहुकं पितरं वृद्धं मातरं च यशस्विनीम्। अभिवाद्य बलं चैव स्थितः कमललोचनः॥<br><br>56: प्रद्युम्नसाम्बनिशद्दांश्चारुदेष्णं गदं तथा। अनिरुद्धं च भानुं च परिष्वज्य जनार्दनः॥<br><br>57: स वृद्धैरभ्यनुज्ञाातो रुक्मिण्या भवनं ययौ। मयोऽपि स महाभागः सर्वरत्नविभूषिताम्। विधिवत् कल्पयामास सभां धर्मसुताय वै॥<br><br>58: वैशम्पायन उवाच अथाब्रवीन्मयः पार्थमर्जुनं जयतां वरम्। आपृच्छे त्वां गमिष्यामि पुनरेष्यामि चाप्यहम्॥<br><br>59: उत्तरेण तु कैलासं मैनाकं पर्वतं प्रति। यियक्षमाणेषु पुरा दानवेषु मया कृतम्॥<br><br>60: चित्रं मणिमयं भाण्डं रम्यं बिन्दुसरः प्रति। सभायां सत्यसंधस्य यदासीद् वृषपर्वणः॥<br><br>61: आगमिष्यामि तद् गृह्य यदि तिष्ठति भारत। ततः सभां करिष्यामि पाण्डवस्य यशस्विनीम्॥<br><br>62: मनः प्रह्लादिनी चित्रां सर्वरत्नभूषिताम्। अस्ति बिन्दुसरस्युग्रा गदा च कुरुनन्दन॥<br><br>63: निहिता भावयाम्येवं राज्ञा हत्वा रणे रिपून्। सुवर्णबिन्दुभिश्चित्रा गुर्वी भारसहा दृढा॥<br><br>64: सा वै शतसहस्रस्य सम्मितां शत्रुघातिनी। अनुरूपा च भीमस्य गाण्डीवं भवतो यथा॥<br><br>65: वारुणश्च महाशङ्खो देवदत्त: सुघोषवान्। सर्वमेतत् प्रदास्यामि भवते नात्र संशयः॥<br><br>66: इत्युक्त्वा सोऽसुरः पार्थं प्रागुदीची दिशं गतः। अथोत्तरेण कैलासान्मनाकं पर्वतं प्रति॥<br><br>67: हिरण्यशृङ्गः सुमहान् महामणिमयो गिरिः। रम्यं बिन्दुसरो नाम यत्र राजा भगीरथः॥<br><br>68: द्रष्टुं भागीरथीं गङ्गामुवास बहुलः समाः। यत्रेष्टं सर्वभूतानामीश्वरेण महात्मना॥<br><br>69: आहृताः क्रतवो मुख्याः शतं भरतसत्तम। यत्र यूपा मणिमयाश्चैत्याश्चापि हिरण्मयाः॥<br><br>70: शोभार्थं विहितास्तत्र न तु दृष्टान्ततः कृताः। अष्ट्वा स गतः सिद्धिं सहस्राक्षः शचीपतिः॥<br><br>71: यत्र भूतपतिः सृष्ट्वा सर्वान् लोकान् सनातनः। उपास्यते तिग्मतेजाः स्थितो भूतैः सहस्रशः॥<br><br>72: नरनारायणौ ब्रह्मा यमः स्थाणुश्च पञ्चमः। उपासते यत्र सत्रं सहस्रयुगपर्यये॥<br><br>73: यत्रेष्टं वासुदेवेन सत्रैर्वर्षगणान् बहून्। श्रद्दधानेन सततं धर्मसम्प्रतिपत्तये॥<br><br>74: सुवर्णमालिनो युपाश्चैत्याश्चाप्यतिभास्वराः। ददौ यत्र सहस्राणि प्रयुतानि च केशवः॥<br><br>75: तत्र गत्वा स जग्राह गदां शङ्ख च भारत। स्फाटिकं च सभाद्रव्यं यदासीद् वृषपर्वणः॥<br><br>76: किंकरैः सह रक्षोभिर्यदरक्षन्महद् धनम्। तदगृहणान्मयस्तत्र गत्वा सर्वं महासुरः॥<br><br>77: तदाहृत्य च तां चक्रे सोऽसुरोऽप्रतिमा सभाम्। विश्रुतां त्रिषु लोकेषु दिव्यां मणिमयीं शुभाम्॥<br><br>78: यदां च भीमसेनाय प्रवरां प्रददौ तदा। देवदत्तं चार्जुनाय शङ्खप्रवरमुत्तमम्॥<br><br>79: यस्य शङ्खस्य नादेन भूतानि प्रचकम्पिरे। सभा च सा महाराज शातकुम्भमयदुमा॥<br><br>80: दशकिष्कुसहस्राणि समन्तादायताभवत्। यथा वह्नर्यथार्कस्य सोमस्य च यथा सभा॥<br><br>81: भ्राजमाना तथात्यर्थं दधार परमं वपुः। अभिघ्नतीव प्रभया प्रभामर्कस्य भास्वराम्॥<br><br>82: प्रबभौ ज्वलमानेव दिव्या दिव्येन वर्चसा। नवमेघप्रतीकाशा दिवमावृत्य विष्ठिता। आयता विपुला रम्या विपाप्मा विगतक्लमा॥<br><br>83: उत्तमद्रव्यसम्पन्ना रत्नप्रकारतोरणा। बहुचित्रा बहुधना सुकृता विश्वकर्मणा। ॥<br><br>84: न दाशार्ही सुधर्मा वा ब्रह्मणो वाथ तादृशी। सभा रूपेण सम्पन्ना यां चक्रे मतिमान् मयः॥<br><br>85: तां स्म मयेनोक्ता रक्षन्ति च वहन्ति च। सभामष्टौ सहस्राणि किंकरा नाम राक्षसाः॥<br><br>86: अन्तरिक्षचरा घोरा महाकाया महाबलाः। रक्ताक्षाः पिङ्गलाक्षाश्च शुक्तिकर्णाः प्रहारिणः॥<br><br>87: तस्यां सभायां नलिनी चकाराप्रतिमां मयः। वैदूर्यपत्रविततां मणिनालमयाम्बुजाम्॥<br><br>88: पद्मसौगन्धिकवतीं नानाद्विजगणायुताम्। पुष्पितैः पङ्कजैश्चित्रां कूतैर्मत्स्यैश्च काञ्चनैः। चित्रस्फटिकसोपानां निष्पङ्कसलिलां शुभाम्॥<br><br>89: मन्दानिलसमुद्भूतां मुक्ताबिन्दुभिराचिताम्। महामणिशिलापट्टबद्धपर्यन्तवेदिकाम्॥<br><br>90: मणिरत्नचितां तां तु केचिदभ्येत्य पार्थिवाः। दृष्ट्वापि नाभ्यजानन्त तेऽज्ञानात् प्रपतन्त्युत॥<br><br>91: तां सभामभितो नित्यं पुष्पवन्तो महाद्रुमाः। आसन् नानाविधा लोलाः शीतच्छाया मनोरमाः॥<br><br>92: काननानि सुगन्धीनि पुष्करिण्यश्च सर्वशः। हंसकारण्डवोपेताश्चक्रवाकोपशोभिताः॥<br><br>93: जलजानां च पद्यानां स्थलजानां च सर्वशः। मारुतो गन्धमादाय पाण्डवान् स्म निषेवते॥<br><br>94: ईदृशीं तां सभां कृत्वा मासैः परिचतुर्दशैः। निष्ठितां धर्मराजाय मयो राजन् न्यवेदयत्॥<br><br>95: वैशम्पायन उवाच ततः प्रवेशनं तस्यां चक्रे राजा युधिष्ठिरः। अयुतं भोजयित्वा तु ब्राह्मणानां नराधिपः॥<br><br>96: साज्येन पयसेनैव मधुना मिश्रितेन च। कृसरेणाथ जीवन्त्या हविष्येण च सर्वशः॥<br><br>97: भक्ष्यप्रकारैर्विविधैः फलैश्चापि तथा नृप। चोष्यैश्च विविधै राजन् पेयैश्च बहुविस्तरैः॥<br><br>98: अहतैश्चैव वासोभिर्माल्यैरुच्चावचैरपि। तर्पयामास विप्रेन्द्रान् नानादिग्भ्यः समागतान्॥<br><br>99: ददौ तेभ्यः सहस्राणि गवां प्रत्येकशः पुनः। पुण्याहघोषस्तत्रासीद दिवस्पृगिव भारत॥<br><br>100: वादित्रैर्विविधैर्दिव्यैर्गन्धैरुच्चावचैरपि। पूजयित्वा कुरुश्रेष्ठो दैवतानि निवेश्य च॥<br><br>101: तत्र मल्ला नटा झल्ला: सूता वैतालिकास्तथा। उपतस्थुर्महात्मानं धर्मपुत्रं युधिष्ठिरम्॥<br><br>102: तथा स कृत्वा पूजां तां भ्रातृभिः सह पाण्डवः। तस्यां सभायां रम्यायां रेमे शक्रो यथा दिवि॥<br><br>103: सभायामृषयस्तस्यां पाण्डवैः सह आसते। आसांचक्रुनरेन्द्राश्च नानादेशसमागताः॥<br><br>104: असितो देवलः सत्यः सर्पिर्माली महाशिराः। अर्वावसुः सुमित्रश्च मैत्रेयः शुनको बलिः॥<br><br>105: बको दाल्भ्यः स्थूलशिराः कृष्णद्वैपायनः शुकः। सुमन्तुजैमिनिः पैलो व्यासशिष्यास्तथा वयम्॥<br><br>106: तित्तिरिर्याज्ञवल्क्यश्च ससुतो लोमहर्षणः। अप्सुहोम्यश्च धौम्यश्च अणीमाण्डव्यकौशिकौ॥<br><br>107: दामोष्णीषस्त्रैबलिश्च पर्णादो घटजानुकः। मौञ्जायनो वायुभक्षः पाराशर्यश्च सारिकः॥<br><br>108: बलिवाकः सिनीवाकः सत्यपालः कृतश्रमः। जातूकर्ण: शिखावांश्च आलम्बः पारिजातकः॥<br><br>109: पर्वतश्च महाभागो मार्कण्डेयो महामुनिः। पवित्रपाणि: सावर्णो भालुकिर्गालवस्तथा॥<br><br>110: जङ्घाबन्धुश्च रैभ्यश्च कोपवेगस्तथा भृगुः। हरिबभ्रुश्च कौण्डिन्यो बभ्रुमाली सनातनः॥<br><br>111: काक्षीवानौशिजश्चैव नाचिकेतोऽथ गौतमः। पैङ्गयो वराहः शुनकः शाण्डिल्यश्च महातपाः॥<br><br>112: कुक्कुरो वेणुजङ्घोऽथ कालापः कद्द एव च। मुनयो धर्मविद्वांसो धृतात्मानो जितेन्द्रियाः॥<br><br>113: एते चान्ये च बहवो वेदवेदाङ्गपारगाः। उपासते महात्मानं सभायामृषिसत्तमाः॥<br><br>114: कथयन्तः कथाः पुण्या धर्मज्ञा शुचयोऽमलाः। तथैव क्षत्रियश्रेष्ठा धर्मराजमुपासते॥<br><br>115: श्रीमान् महात्मा धर्मात्मा मुञ्जकेतुर्विवर्धनः। संग्रामजिद् दुमुखश्च उग्रसेनश्च वीर्यवान्॥<br><br>116: कक्षसेनः क्षितिपतिः क्षेमकश्चापराजितः। कम्बोजराजः कमद्दः कम्पनश्च महाबलः॥<br><br>117: सततं कम्पयामास यवनानेक एव यः। बलपौरुषसम्पन्नान् कृतास्त्रानमितौजसः। यथासुरान् कालकेयान् देवो वज्रधरास्तथा॥<br><br>118: जटासुरो मद्रकाणां च राजा कुन्तिः पुलिन्दश्च किरातराजः। तथाऽऽङ्गवाङ्गौ सह पुण्ड्रकेण पाण्ड्योड्रराजौ च सहान्ध्रकेण॥<br><br>119: अङ्गो वङ्गः सुमित्रश्च शैब्यश्चामित्रकर्शनः। किरातराजः सुमना यवनाधिपतिस्तथा॥<br><br>120: चाणूरो देवरातश्च भोजो भीमरथश्च यः। श्रुतायुधश्च कालिङ्गो जयसेनश्च मागधः॥<br><br>121: सुकर्मा चेकितानश्च पुस्श्वामित्रकर्शनः। केतुमान् वसुदानश्च वैदेहोऽथ कृतक्षणः॥<br><br>122: सुधर्मा चानिरुद्धश्च श्रुतायुश्च महाबलः। अनूपराजो दुर्धर्षः क्रमजिच्च सुदर्शनः॥<br><br>123: शिशुपालः सहसुत: करूषाधिपतिस्तथा। वृष्णीनां चैव दुर्धर्षाः कुमारा देवरूपिणः॥<br><br>124: आहुको विपृथुश्चैव गदः सारण एव च। अक्रूरः कृतवर्मा च सत्यकश्च शिनेः सुतः॥<br><br>125: भीष्मकोऽथाकृतिश्चैव धुमत्सेनश्च वीर्यवान्। केकयाश्च महेष्वासा यज्ञसेनश्च सौमकिः॥<br><br>126: केतुमान् वसुमांश्चैव कृतास्त्रश्च महाबलः। एते चान्ये च बहवः क्षत्रिया मुख्यसम्मताः॥<br><br>127: उपासते सभायां स्म कुन्तीपुत्रं युधिष्ठिरम्। अर्जुनं ये च संश्रित्य राजपुत्रा महाबलाः॥<br><br>128: अशिक्षन्त धनुर्वेदं रौरवाजिनवाससः। तत्रैव शिक्षिता राजन् कुमारा वृष्णिनन्दनाः॥<br><br>129: रौक्मिणेयश्च साम्बश्च युयुधानश्च सात्यकिः। सुधर्मा चानिरुद्धश्च शैब्यश्च नरपुङ्गवः॥<br><br>130: एते चान्ये च बहवो राजानः पृथिवीपते। धनंजयसखा चात्र नित्यमास्ते स्म तुम्बुरुः॥<br><br>131: उपासते महात्मानमासीनं सप्तविंशतिः। चित्रसेनः सहामात्यो गन्धर्वाप्सरसस्तथा॥<br><br>132: गीतवादित्रकुशलाः साम्यतालविशारदाः। प्रमाणेऽथ लये स्थाने किन्नराः कृतनिश्रमाः॥<br><br>133: संचोदितास्तुम्बुरुणा गन्धर्वसहितास्तदा। गायन्ति दिव्यतानैस्ते यथान्यायं मनस्विनः। पाण्डुपुत्रानृषींश्चैव रमयन्त उपासते॥<br><br>134: तस्यां सभायामासीनाः सुव्रताः सत्यसंगराः। दिवीव देवा ब्रह्माणं युधिष्ठिरमुपासते॥<br><br>135: वैशम्पायन उवाच अथ तत्रोपविष्टेषु पाण्डवेषु महात्मसु। महत्सु चोपविष्टेषु गन्धर्वेषु च भारत॥<br><br>136: वेदोपनिषदां वेत्ता ऋषिः सुरगणार्चितः। इतिहासपुराणज्ञः पुराकल्पविशेषवित्॥<br><br>137: न्यायविद् धर्मतत्त्वज्ञः षडङ्गविदनुत्तमः। ऐक्यसंयोगनानात्वसमवायविशारदः॥<br><br>138: वक्ता प्रगल्भो मेधावी स्मृतिमान् नयवित् कविः। परापरविभागज्ञः प्रमाणकृतनिश्चयः॥<br><br>139: पञ्चावयवयुक्तस्य वाक्यस्य गुणदोषवित्। उत्तरोत्तरवक्ता च वदतोऽपि बृहस्पतेः॥<br><br>140: धर्मकामार्थमोक्षेषु यथावत् कृतनिश्चयः। तथा भुवनकोशस्य सर्वस्यास्य महामतिः॥<br><br>141: प्रत्यक्षदर्शी लोकस्य तिर्यगूर्ध्वमधस्तथा। सांख्ययोगविभागज्ञो निर्विवित्सुः सुरासुरान्॥<br><br>142: संधिविग्रहतत्त्वज्ञस्त्वनुमानविभागवित्। षाड्गुणविधियुक्तश्च सर्वशास्त्रविशारदः॥<br><br>143: युद्धगान्धर्वसेवी च सर्वत्राप्रतिघस्तथा। एतैश्चान्यैश्च बहुभिर्युक्तो गुणगणैर्मुनिः॥<br><br>144: लोकाननुचरन् सर्वानागमत् तां सभां नृप। नारदः सुमहातेजा ऋषिभिः सहितस्तदा॥<br><br>145: पारिजातेन राजेन्द्र पर्वतेन च धीमता। सुमुखेन च सौम्येन देवर्षिरमितद्युतिः॥<br><br>146: सभास्थान् पाण्डवान् द्रष्टुं प्रीयमाणो मनोजवः। जयाशीर्भिस्तु तं विप्रो धर्मराजानमार्चयत्॥<br><br>147: तमागतमृषिं दृष्ट्वा नारदं सर्वधर्मवित्। सहसा पाण्डवश्रेष्ठः प्रत्युत्थायानुजैः सह॥<br><br>148: अभ्यवादयत प्रीत्या विनयावनतस्तदा। तदहमासनं तस्मै सम्प्रदाय यथाविधि॥<br><br>149: गां चैव मधुपर्कं च सम्प्रदायार्घ्यमेव च। अर्चयामास रत्नैश्च सर्वकामैश्च धर्मवित्॥<br><br>150: तुतोष च यथावच्च पूजां प्राप्य युधिष्ठिरात्। सोऽर्चितः पाण्डवैः सर्वैर्महर्षिर्वेदपारगः। धर्मकामार्थसंयुक्तं पप्रच्छेदं युधिष्ठिरम्॥<br><br>151: नारद उवाच कच्चिदर्थाश्च कल्पन्ते धर्मे च रमते मनः। सुखानि चानुभूयन्ते मनश्च न विहन्यते॥<br><br>152: कच्चिदाचरितं पूर्वैर्नरदेव पितामहैः। वर्तसे वृत्तिमक्षुद्रां धर्मार्थसहितां त्रिषु॥<br><br>153: कच्चिदर्थेन वा धर्मं धर्मेणार्थमथापि वा। उभौ वा प्रीतिसारेण न कामेन प्रबाधसे॥<br><br>154: कच्चिदर्थं च धर्मं च कामं च जयतां वर। विभज्य काले कालज्ञः सदा वरद सेवसे॥<br><br>155: कच्चिद् राजगुणैः षड्भिः सप्तोपायांस्तथानघ। बलाबलं तथा सम्यक् चतुर्दश परीक्षसे॥<br><br>156: कच्चिदात्मानमन्वीक्ष्य परांश्च जयतां वर। तथा संधाय कर्माणि अष्टौ भारत सेवसे॥<br><br>157: कच्चित् प्रकृतयः सप्त न लुप्ता भरतर्षभ। आढ्यास्तथा व्यसनिनः स्वनुरक्ताश्च सर्वशः॥<br><br>158: कच्चिन्न कृतकैर्दूतैर्ये चाप्यपरिशङ्किताः। त्वत्तो वा तव चामात्यैर्भिद्यते मन्त्रितं तथा॥<br><br>159: मित्रोदासीनशत्रूणां कच्चिद् वेत्सि चिकीर्षितम्। कच्चित् संधिं यथाकालं विग्रहं चोपसेवसे॥<br><br>160: कच्चिद् वृत्तिमुदासीने मध्यमे चानुमन्यसे। कच्चिादात्मसमा वृद्धाः शुद्धाः सम्बोधन क्षमाः॥<br><br>161: कुलीनाश्चानुरक्ताश्च कृतास्ते वीर मन्त्रिणः। विजयो मन्त्रमूलो हि राज्ञो भवति भारत। ॥<br><br>162: कच्चित् संवृतमन्त्रैस्तैरमात्यैः शास्त्रकोविदैः। राष्ट्रं सुरक्षितं तात शत्रुभिर्न विलुप्यते॥<br><br>163: कच्चिन्निद्रावशं नैषि कच्चित् काले विबुद्ध्यसे। कच्चिच्चापररात्रेषु चिन्तयस्थर्थमर्थवित्॥<br><br>164: कच्चिन्मन्त्रयसे नैकः कच्चिन्न बहुभिः सह। कच्चित् ते मन्त्रितो मन्त्रो न राष्ट्रं परिधावति॥<br><br>165: कच्चिदर्थान् विनिश्चित्य लघुमूलान् महोदयान्। क्षिप्रमारभसे कर्तुं न विघ्नयसि तादृशान्॥<br><br>166: कच्चिन्न सर्वे कर्मान्ताः परोक्षास्ते विशङ्किताः। सर्वे वा पुनरुत्सृष्टाः संसृष्टं चात्र कारणम्॥<br><br>167: आप्तैरलुब्धैः क्रमिकैस्ते च कच्चिदनुष्ठिताः। कच्चिद् राजन् कृतान्येव कृतप्रायाणि वा पुनः॥<br><br>168: ३३। विदुस्ते वीर कर्माणि नानवाप्तानि कानिचित्। कच्चित् कारणिका धर्मे सर्वशास्त्रेषु कोविदाः। कारयन्ति कुमारांश्च योधमुख्यांश्च सर्वशः॥<br><br>169: कच्चित् सहस्रैर्मूर्खाणामेकं क्रीणासि पण्डितम्। पण्डितो ह्यर्थकृच्छ्रेषु कुर्यान्निःश्रेयसं परम्॥<br><br>170: कच्चिद् दुर्गाणि सर्वाणि धनधान्यायुधोदकैः। यन्त्रैश्च परिपूर्णानि तथा शिल्पिधनुर्धरैः॥<br><br>171: एकोऽप्यमात्यो मेधावी शूरो दान्तो विचक्षणः। राजानं राजपुत्रं वा प्रापयेन्महतीं श्रियम्॥<br><br>172: कच्चिदष्टादशान्येषु स्वपक्षे दश पञ्च च। त्रिभिस्त्रिभिरविज्ञातैत्सि तीर्थानि चारकैः॥<br><br>173: कच्चिद् द्विषामविदितः प्रतिपन्नश्च सर्वदा। नित्ययुक्तो रिपून् सर्वान् वीक्षसे रिपुसूदन॥<br><br>174: कच्चिद् विनयसम्पन्नः कुलपुत्रो बहुश्रुतः। अनसू युरनुप्रष्टा सत्कृतस्ते पुरोहितः॥<br><br>175: कच्चिदग्निषु ते युक्तो विधिज्ञो मतिमानृजुः। हुतं च होष्यमाणं च काले वेदयते सदा॥<br><br>176: कच्चिदङ्गेषु निष्णातो ज्योतिषः प्रतिपादकः। उत्पातेषु च सर्वेषु दैवज्ञः कुशलस्तव॥<br><br>177: कच्चिन्मुख्या महत्स्वेव मध्यमेषु च मध्यमाः। जघन्याश्च जघन्येषु भृत्याः कर्मसु योजिताः॥<br><br>178: अमात्यानुपधातीतान् पितृपैतामहाञ्छुचीन्। श्रेष्ठाञ्छ्रेष्ठेषु कच्चित् त्वं नियोजयसि कर्मसु॥<br><br>179: कच्चिन्नोग्रेण दण्डेन भृशमुद्विजसे प्रजाः। राष्ट्रं तवानुशासन्ति मन्त्रिणो भरतर्षभ॥<br><br>180: कच्चित् त्वां नावजानन्ति याजकाः पतितं यथा। उग्रपतिग्रहीतारं कामयानमिव स्त्रियः॥<br><br>181: कच्चिद्धृष्टश्च शूरश्च मतिमान् धृतिमाञ्छुचिः। कुलीनश्चानुरक्तश्च दक्षः सेनापतिस्तथा॥<br><br>182: ते कच्चिद् बलस्य मुख्याः सर्वयुद्धविशारदाः। धृष्टावदाता विक्रान्तास्त्वया सत्कृत्य मानिताः॥<br><br>183: कच्चिद् बलस्य भक्तं च वेतनं च यथोचितम्। सम्प्राप्तकाले दातव्यं ददासि न विकर्षसि॥<br><br>184: कालातिक्रमणादेते भक्तवेतनयो ताः। भर्तुः कुप्यन्ति यद्धृत्याः सोऽनर्थः सुमहान् स्मृतः॥<br><br>185: कच्चित् सर्वेऽनुरक्तास्त्वां कुलपुत्राः प्रधानतः! कच्चित् प्राणांस्तवार्थेषु संत्यजन्ति सदा युधि॥<br><br>186: कच्चिनैको बहूनान् सर्वशः साम्परायिकान्। अनुशास्ति यथाकामं कामात्मा शासनातिगः॥<br><br>187: कच्चित् पुरुषकारेण पुरुषः कर्म शोभयन्। लभते मानमधिकं भूयो वा भक्तवेतनम्॥<br><br>188: कच्चिद् विद्याविनीतांश्च नराज्ञानविशारदान्। यथार्ह गुणतश्चैव दानेनाभ्युपपद्यसे॥<br><br>189: कच्चिद् दारान्मनुष्याणां तवार्थे मृत्युमीयुषाम्। व्यसनं चाभ्युपेतानां बिभर्षि भरतर्षभ। । कच्चिद् भयादुपगतं क्षीणं वा रिपुमागतम्। युद्धे वा विजितं पार्थ पुत्रवत् परिरक्षसि॥<br><br>190: कच्चित् त्वमेव सर्वस्याः पृथिव्याः पृथिवीपते। समश्चानभिशक्यश्च यथा माता यथा पिता॥<br><br>191: कच्चिद् व्यसनिनं शत्रु निशम्य भरतर्षभ। अभियासि जवेनैव समीक्ष्य त्रिविधं बलम्॥<br><br>192: यात्रामारभसे दिष्ट्या प्राप्तकालमरिंदम। पार्णिमूलं च विज्ञाय व्यवसायं पराजयम्। बलस्य च महाराज दत्त्वा वेतनमग्रतः॥<br><br>193: कच्चिच्च बलमुख्येभ्यः परराष्ट्र परंतप। उपच्छन्नानि रत्नानि प्रयच्छसि यथार्हतः॥<br><br>194: कच्चिदात्मानमेवाग्रे विजित्य विजितेन्द्रियः। परान् जिगीषसे पार्थ प्रमत्तानजितेन्द्रियान्॥<br><br>195: कच्चित् ते यास्यतः शत्रून् पूर्वं यान्ति स्वनुष्ठिताः। साम दानं च भेदश्च दण्डश्च विधिवद् गुणाः॥<br><br>196: कच्चिन्मूलं दृढं कृत्वा परान् यासि विशाम्पते। तांश्च विक्रमसे जेतुं जित्वा च परिरक्षसि॥<br><br>197: कच्चिदष्टाङ्गसंयुक्ता चतुर्विधबला चमूः। बलमुख्यैः सुनीता ते द्विषतां प्रतिवर्धिनी॥<br><br>198: कच्चिल्लवं च मुष्टिं च परराष्ट्रे परंतप। अविहाय महाराज निहसि समरे रिपून्। ॥<br><br>199: कच्चित् स्वपरराष्ट्रेषु बहवोऽधिकृतास्तव। अर्थान समधितिष्ठन्ति रक्षन्ति च परस्परम्॥<br><br>200: कच्चिदभ्यवहार्याणि गात्रसंस्पर्शनानि च। प्रेयाणि च महाराज रक्षन्त्यनुमतास्तव॥<br><br>201: कच्चित् कोषश्च कोष्ठं च वाहनं द्वारमायुधम्। आयश्च कृतकल्याणैस्तव भक्तैरनुष्ठितः॥<br><br>202: कच्चिदाभ्यन्तरेभ्यश्च बाह्येभ्यश्च विशाम्पते। रक्षस्यात्मानमेवाग्रे तांश्च स्वेभ्यो मिथश्च तान्॥<br><br>203: कच्चिन्न पाने द्यूते वा क्रीडासु प्रमदासु च। प्रतिजानन्ति पूर्वाह्ने व्ययं व्यसनजं तव॥<br><br>204: कच्चिदायस्य चार्धेन चतुर्भागेन वा पुनः। पादभागैस्त्रिभिर्वापि व्ययः संशुद्ध्यते तव॥<br><br>205: कच्चिज्ज्ञातीन् गुरून्वृद्धान्वणिजः शिल्पिनः श्रितान्। अभीक्ष्णमनुगृह्णासि धनधान्येन दुर्गतान्॥<br><br>206: कच्चिच्चायव्यये युक्ताः सर्वे गणकलेखकाः। अनुतिष्ठन्ति पूर्वाह्ने नित्यमायं व्ययं तव॥<br><br>207: कच्चिदर्थेषु सम्प्रौढान् हितकामाननुप्रियान्। नापकर्षसि कर्मभ्यः पूर्वमप्राप्य किल्बिषम्॥<br><br>208: कच्चिद् विदित्वा पुरुषानुत्तमाधममध्यमान्। त्वं कर्मस्वनुरूपेषु नियोजयसि भारत॥<br><br>209: कचिन्न लुब्धाश्चौरा वा वैरिणो वा विशाम्पते। अप्राप्तव्यवहारा वा तव कर्मस्वनुष्ठिताः॥<br><br>210: कच्चिन्न चौरेलुब्धैर्वा कुमारैः स्त्रीबलेन वा। त्वया वा पीड्यते राष्ट्र कच्चित्तुष्टाः कृषीवलः॥<br><br>211: ७७। कच्चिद् राष्ट्रे तडागानि पूर्णानि च बृहन्ति च। भागशो विनिविष्टानि न कृषिर्देवमातृका॥<br><br>212: कच्चिन्न भक्तं बीजं च कर्षकस्यावसीदति। प्रत्येकं च शतं वृद्ध्या ददास्यृणमनुग्रहम्॥<br><br>213: कच्चित् स्वनुष्ठिता तात वार्ता ते साधुभिर्जनैः। वार्तायां संश्रितस्तात लोकोऽयं सुखमेधते॥<br><br>214: कच्चिच्छूराः कृतप्रज्ञाः पञ्च पञ्च स्वनुष्ठिताः। क्षेमं कुर्वन्ति संहत्य राजञ्जनपदे तव॥<br><br>215: कच्चिन्नगरगुप्त्यर्थं ग्रामा नगरवत् कृताः। ग्रामवच्च कृताः प्रान्तास्ते च सर्वे त्वदर्पणाः॥<br><br>216: कच्चिद् बलेनानुगताः समानि विषमाणि च। पुराणि चौरान निघ्नन्तश्चरन्ति विषये तव॥<br><br>217: कच्चित् स्त्रियः सान्त्वयसि कच्चित् ताश्च सुरक्षिताः कच्चिन्न श्रद्दधास्यासां कच्चिद् गुह्यं न भाषसे॥<br><br>218: कच्चिदात्ययिकं श्रुत्वा तदर्थमनुचिन्त्य च। प्रियाण्यनुभवच्छेषे न त्वमन्त:पुरे नृप॥<br><br>219: कच्चिद् द्वौ प्रथमौ यामौ रात्रेः सुप्त्वा विशाम्पते। संचिन्तयसि धर्मार्थी याम उत्थाय पश्चिमे॥<br><br>220: कच्चिदर्थयसे नित्यं मनुष्यान् समलंकृतः । उत्थाय काले कालज्ञैः सह पाण्डवमन्त्रिभिः॥<br><br>221: कच्चिद् रक्ताम्बरधराः खगहस्ता: स्वलंकृताः। उपासते त्वामभितो रक्षणार्थमरिन्दम॥<br><br>222: कच्चिद् दण्ड्येषु यमवत्पूज्येषु च विशाम्पते। परीक्ष्य वर्तसे सम्यगप्रियेषु प्रियेषु च॥<br><br>223: कच्चिच्छारीरमाबाधमौषधैर्नियमेन वा। मानसं वृद्धसेवाभिः सदा पार्थापकर्षसि॥<br><br>224: कच्चिद् वैद्याश्चिकित्सायामष्टाङ्गायां विशारदाः। सुहृदश्चानुरक्ताश्च शरीरे ते हिताः सदा॥<br><br>225: कच्चिन्न लोभान्मोहाद् वा मानाद् वापि विशामाते। अर्थिप्रत्यर्थिनः प्राप्तान् न पश्यसि कथञ्चन॥<br><br>226: कच्चिन्न लोभान्मोहाद् वा विश्रम्भात् प्रणयेन वा। आश्रितानां मनुष्याणां वृत्तिं त्वं संरुणत्सि वै॥<br><br>227: कच्चिद् पौरा न सहिता ये च ते राष्ट्रवासिनः। त्वया सह विरुध्यन्ते परैः क्रीता कथञ्चन॥<br><br>228: कच्चिन्न दुर्बलः शत्रुर्बलेन परिपीडितः। मन्त्रेण बलवान् कश्चिदुभाभ्यां च कथञ्चन॥<br><br>229: कच्चित् सर्वेऽनुरक्तास्त्वां भूमिपाला: प्रधानतः। कच्चित् प्राणांस्त्वदर्थेषु संत्यजन्ति त्वयाऽऽदृताः॥<br><br>230: कच्चित् ते सर्वविद्यासु गुणतोऽर्चा प्रवर्तते। ब्राह्मणानां च साधूनां तव नैःश्रेयसी शुभा। दक्षिणास्त्वं ददास्येषां नित्यं स्वर्गापवर्गदाः॥<br><br>231: कच्चिद् धर्मे त्रयीमूले पूर्वैराचरिते जनैः। यतमानस्तथा कर्तुं तस्मिन् कर्मणि वर्तसे॥<br><br>232: कच्चित्तव गृहेऽन्नानि स्वादून्यश्नन्ति वै द्विजाः। गुणवन्ति गुणोपेतास्तवाध्यक्षं सदक्षिणम्॥<br><br>233: ॥<br><br>234: कच्चित् क्रतूनेकचित्तो वाजपेयांश्च सर्वशः। पुण्डरीकांश्च कात्स्येन यतसे कर्तुमात्मवान्॥<br><br>235: कच्चिज्ज्ञातीन् गुरून् वृद्धान् दैवतांस्तापसानपि। चैत्यांश्च वृक्षान् कल्याणान् ब्राह्मणांश्च नमस्यसि। । कच्चिछोको न मन्युर्वा त्वया प्रोत्पाद्यतेऽनघ। अपि मङ्गलहस्तश्च जनः पार्श्वे नु तिष्ठति॥<br><br>236: कच्चिदेषा च ते बुद्धिर्वृत्तिरेषा च तेऽनघ। आयुष्या च यशस्या च धर्मकामार्थदर्शिनी॥<br><br>237: एतया वर्तमानस्य बुद्ध्या राष्ट्रं न सीदति। विजित्य च महीं राजा सोऽत्यन्तसुखमेधते॥<br><br>238: कच्चिदार्यो विशुद्धात्मा क्षारितश्चौरकर्मणि। अदृष्टशास्त्रकुशलैर्न लोभाद् वध्यते शुचिः॥<br><br>239: दुष्टो गृहीतस्तत्कारी तज्ज्ञैर्दृष्टः सकारणः। कच्चिन्न मुच्यते स्तेनो द्रव्यलोभान्नरर्षभ॥<br><br>240: उत्पन्नान् कच्चिदाढ्यस्य दरिद्रस्य च भारत। अर्थान् न मिथ्या पश्यन्ति तवामात्या हृता जनैः। । नास्तिक्यमनृतं क्रोधं प्रमादं दीर्घसूत्रताम्। अदर्शनं ज्ञानवतामालस्यं पञ्चवृत्तिताम्। एकचिन्तनमनामनर्थज्ञैश्च चिन्तनम्॥<br><br>241: निश्चितानामनारम्भं मन्त्रस्यापरिरक्षणम्। मङ्गलाद्यप्रयोगं च प्रत्युत्थानं च सर्वतः॥<br><br>242: कच्चित्वं वर्जयस्येतान् राजदोषांश्चतुर्दश। प्रायशो यैर्विनश्यन्ति कृतमूलापि पार्थिवाः॥<br><br>243: कच्चित् ते सफला वेदाः कच्चितः ते सफलं धनम्। कच्चित्ते सफला दाराः कच्चित्ते सफलं श्रुतम्॥<br><br>244: युधिष्ठिर उवाच कथं वै सफला वेदाः कथं वै सफलं धनम्। कथं वै सफला दाराः कथं वै सफलं श्रुतम्॥<br><br>245: नारद उवाच अग्निहोत्रफला वेदा दत्तभुक्तफलं धनम्। रतिपुत्रफला दाराः शीलवृत्तफलं श्रुतम्॥<br><br>246: वैशम्पायन उवाच एतदाख्याय स मुनि रदो वै महातपाः। पप्रच्छानन्तरमिदं धर्मात्मानं युधिष्ठिरम्॥<br><br>247: नारद उवाच कच्चिदभ्यागता दूराद् वणिजो लाभकारणात्। यथोक्तमवहार्यन्ते शुल्कं शुल्कोपजीविभिः॥<br><br>248: कच्चित् ते पुरुषा राजन् पुरे राष्ट्रे च मानिताः। उपानयन्ति पण्यानि उपधाभिरवञ्चिताः॥<br><br>249: कच्चिच्छृणोषि वृद्धानां धर्मार्थ सहिता गिरः। नित्यमर्थविदां तात यथाधर्मार्थदर्शिनाम्॥<br><br>250: कच्चित् ते कृषितन्त्रेषु गोषु पुष्यफलेषु च। धर्मार्थं च द्विजातिभ्यो दीयते मधुसर्पिषी॥<br><br>251: द्रव्योपकरणं किंचित् सर्वदा सर्वशिल्पिनाम्। चातुर्मास्यावरं सम्यनियतं सम्प्रयच्छसि॥<br><br>252: कच्चित् कृतं विजानीषे कर्तारं च प्रशंससि। सतां मध्ये महाराज सत्करोषि च पूजयन्॥<br><br>253: कत्त्वित् सूत्राणि सर्वाणि गृह्णासि भरतर्षभ। हस्तिसूत्राश्वसूत्राणि रथसूत्राणि वा विभो॥<br><br>254: कच्चिदभ्यस्यते सम्यग् गृहे ते भरतर्षभ। धनुर्वेदस्य सूत्रं वै यन्त्रसूत्रं च नागरम्॥<br><br>255: कच्चिदस्त्राणि सर्वाणि ब्रह्मदण्डश्च तेऽनघ। विषयोगास्तथा सर्वे विदिताः शत्रुनाशनाः॥<br><br>256: कच्चिदग्निभयाच्चैव सर्वं व्यालभयात् तथा। रोगरक्षोभयाच्चैव राष्ट्र स्वं परिरक्षसि॥<br><br>257: कच्चिदन्धश्च मूकांश्च पडून् व्यङ्गानबान्धवान्। पितेव पासि धर्मज्ञ तथा प्रव्रजितानपि॥<br><br>258: षडना महाराज कच्चित् ते पृष्ठतः कृताः। निद्राऽऽलस्यं भयं क्रोधोऽमार्दवं दीर्घसूत्रता॥<br><br>259: वैशम्पायन उवाच ततः कुरूणामृषभो महात्मा श्रुत्वा गिरो ब्राह्मणसत्तमस्या प्रणम्य पादावभिवाद्य तुष्टो राजाब्रवीनारदं देवरूपम्॥<br><br>260: युधिष्ठिर उवाच एवं करिष्यामि यथा त्वयोक्तं प्रज्ञा हि मे भूय एवाभिवृद्धा। उक्त्वा तथा चैव चकार राजा लेभे महीं सागरमेखलां च॥<br><br>261: नारद उवाच एवं यो वर्तते राजा चातुर्वर्ण्यस्य रक्षणे। स विहृत्येह सुसुखी शक्रस्यैति सलोकताम्॥<br><br>262: वैशम्पायन उवाच सम्पूज्याथाभ्यनुज्ञातो महर्षेर्वचनात् परम्। प्रत्युवाचानुपूर्येण धर्मराजो युधिष्ठिरः॥<br><br>263: युधिष्ठिर उवाच भगवन् न्याय्यमाहैतं यथावद् धर्मनिश्चयम्। यथाशक्ति यथान्यायं क्रियतेऽयं विधिर्मया॥<br><br>264: राजभिर्यद् यथा कार्य पुरा वैतन्न संशयः। यथान्यायोपनीतार्थं कृतं हेतुमदर्थवत्॥<br><br>265: वयं तु सत्पथं तेषां यातुमिच्छामहे प्रभो। न तु शक्यं तथा गन्तुं यथा तैर्नियतात्मभिः॥<br><br>266: वैशम्पायन उवाच एवमुक्त्वा स धर्मात्मा वाक्यं तदभिपूज्य च। मुहूर्तात् प्राप्तकालं च दृष्ट्वा लोकचरं मुनिम्॥<br><br>267: नारदं सुस्थमासीनमुपासीनो युधिष्ठिरः। अपृच्छत् पाण्डवस्तत्र राजमध्ये महाद्युतिः॥<br><br>268: युधिष्ठिर उवाच भवान् संचरते लोकान् सदा नानाविधान् बहून्। ब्रह्मणा निर्मितान् पूर्वं प्रेक्षमाणो मनोजवः॥<br><br>269: ईदृशी भवता काचिद् दृष्टपूर्वा सभा क्वचित्। इतो वा श्रेयसी ब्रह्मस्तन्ममाचक्ष्व पृच्छतः॥<br><br>270: वैशम्पायन उवाच तच्छ्रुत्वा नारदस्तस्य धर्मराजस्य भाषितम्। पाण्डवं प्रत्युवाचेदं स्पयन् मधुरया गिरा॥<br><br>271: नारद उवाच मानुषेषु न मे तात दृष्टपूर्वा न च श्रुता। सभा मणिमयी राजन् यथेयं तव भारत॥<br><br>272: सभां तु पितृराजस्य वरुणस्य च धीमतः। कथयिष्ये तथेन्द्रस्य कैलासनिलयस्य च॥<br><br>273: ब्रह्मणश्च सभां दिव्यां कथयिष्ये गतक्लमाम्। दिव्यादिव्यैरभिप्रायैरुपेतां विश्वरूपिणीम्॥<br><br>274: देवैः पितृगणैः साध्यैर्यज्वभिर्नियतात्मभिः। जुष्टां मुनिगणैः शान्तैर्वेदयज्ञैः सदक्षिणैः। यदि ते श्रवणे बुद्धिर्वर्तते भरतर्षभा॥<br><br>275: नारदेनैवमुक्तस्तु धर्मराजो युधिष्ठिरः। प्राञ्जलिर्धातृभिः सार्धं तैश्च सर्द्विजोत्तमैः॥<br><br>276: नारदं प्रत्युवाचेदं धर्मराजो महामनाः। सभाः कथय ताः सर्वाः श्रोतुमिच्छामहे वयम्॥<br><br>277: किंद्रव्यास्ताः सभा ब्रह्मन् किंविस्ताराः किमायताः। पितामहं च के तस्यां सभायां पर्युपासते॥<br><br>278: वासवं देवराजं च यमं वैवस्वतं च के। वरुणं च कुबेरं च सभायां पर्युपासते॥<br><br>279: एतत् सर्व यथान्यायं ब्रह्मर्षे वदतस्तवा श्रोतुमिच्छाम सहिताः परं कौतूहलं हि नः॥<br><br>280: एवमुक्तः पाण्डवेन नारदः प्रतयभाषत। क्रमेण राजन् दिव्यास्ताः श्रूयन्तामिह नः सभाः॥<br><br>281: नारद उवाच शक्रस्य तु सभा दिव्या भास्वरा कर्मनिर्मिता। स्वयं शक्रेण कौरव्य निर्जितार्कसमप्रभा॥<br><br>282: विस्तीर्णा योजनशतं शतमध्यर्धमायता। वैहायसी कामगमा पञ्चयोजनमुच्छ्रिता॥<br><br>283: जराशोकक्लमापेता निरातङ्का शिवा शुभा। वेश्मासनवती रम्या दिव्यपादपशोभिता॥<br><br>284: तस्यां देवेश्वरः पार्थ सभायां परमासने। आस्ते शच्या महेन्द्राण्या श्रिया लक्ष्म्या च भारत॥<br><br>285: ४। बिभ्रद् वपुरनिर्देश्यं किरीटी लोहिताङ्गदः। विरजोऽम्बरश्चित्रमाल्यो ह्रीकीर्तिद्युतिभिः सह॥<br><br>286: तस्यामुपासते नित्यं महात्मानं शतक्रतुम्। मरुतः सर्वशो राजन् सर्वे च गृहमेधिनः॥<br><br>287: सिद्धा देवर्षयश्चैव साध्या देवगणास्तथा। मरुत्वन्तश्च सहिता भास्वन्तो हेममालिनः॥<br><br>288: एते सानुचराः सर्वे दिव्यरूपाः स्वलंकृताः। उपासते महात्मानं देवराजमरिंदमम्॥<br><br>289: तथा देवर्षयः सर्वे पार्थ शक्रमुपासते। अमला धूतपाप्मानो दीप्यमाना इवाग्नयः॥<br><br>290: तेजस्विनः सोमसुतो विशोका विगतज्वराः। पराशरः पर्वतश्च तथा सावर्णिगालवौ॥<br><br>291: शङ्खच लिखितश्चैव तथा गौरशिरा मुनिः। दुर्वासाः क्रोधनः श्येनस्तथा दीर्घतमा मुनिः॥<br><br>292: पवित्रपाणिः सावर्णिर्याज्ञवल्क्योऽथ भालुकिः। उद्दालकः श्वेतकेतुस्ताण्ड्यो भाण्डायनिस्तथा॥<br><br>293: हविष्मांश्च गरिष्ठश्च हरिश्चन्द्रश्च पार्थिवः। हृद्यश्चोदरशाण्डिल्यः पाराशर्यः कृषीवलः॥<br><br>294: वातस्कन्धो विशाखश्च विधाता काल एव च। करालदन्तस्त्वष्टा च विश्वकर्मा च तुम्बुकः॥<br><br>295: अयोनिजा योनिजाश्च वायुभक्षा हुताशिनः। ईशानं सर्वलोकस्य वज्रिणं समुपासते॥<br><br>296: सहदेवः सुनीथश्च वाल्मीकिश्च महातपाः। शमीकः सत्यवाक् चैव प्रचेताः सत्यसंगरः॥<br><br>297: मेधातिथिर्वामदेवः पुलस्त्यः पुलहः क्रतुः। मरुत्तश्च मरीचिश्च स्थाणुश्चात्र महातपाः॥<br><br>298: कक्षीवान् गौतमस्तार्श्वस्तथा वैश्वानरो मुनिः। मुनिः कालकवृक्षीय आश्राव्योऽथ हिरण्मयः॥<br><br>299: संवर्तो देवहव्यश्च विष्वक्सेनश्च वीर्यवान्। दिव्या आपस्तथौषध्यः श्रद्धा मेधा सरस्वती॥<br><br>300: अर्थो धर्मश्च कामश्च विद्युतश्चैव पाण्डव। जलवाहस्तथा मेघा वायवः स्तनयित्नवः॥<br><br>301: प्राची दिग् यज्ञवाहाश्च पावकाः सप्तविंशतिः। अग्नीषोमौ तथेन्द्राग्नी मित्रश्च सवितार्यमा॥<br><br>302: भगो विश्वे च साध्याश्च गुरुः शुक्रस्तथैव च। विश्वावसुश्चित्रसेनः सुमनस्तरुणस्तथा॥<br><br>303: यज्ञाश्च दक्षिणाश्चैवं ग्रहास्ताराश्च भारत। यज्ञवाहश्च ये मन्त्राः सर्वे तत्र समासते॥<br><br>304: तथैवाप्सरसो राजन् गन्धर्वाश्च मनोरमाः। नृत्यवादित्रगीतैश्च हास्यैश्च विविधैरपि। ॥<br><br>305: रमयन्ति स्म नृपते देवराजं शतक्रतुम्। स्तुतिभिर्मङ्गलैश्चैव स्तुवन्तः कर्मभिस्तथा॥<br><br>306: विक्रमैश्च महात्मानं बलवृत्रनिषूदनम्। ब्रह्मराजर्षयश्चैव सर्वे देवर्षयस्तथा। ॥<br><br>307: विमानैर्विविधैर्दिव्यैर्दीप्यमाना इवाग्नयः। स्रग्विणो भूषिताः सर्वे यान्ति चायान्ति चापरे॥<br><br>308: बृहस्पतिश्च शुक्रश्च नित्यमास्तां हि तत्र वै। एते चान्ये च बहवो महात्मानो यतव्रताः॥<br><br>309: विमानैश्चन्द्रसंकाशैः सोमवत्प्रियदर्शनाः। ब्रह्मणः सदृशा राजन् भृगुः सप्तर्षयस्तथा॥<br><br>310: एषा सभा मया राजन् दृष्टा पुष्करमालिनी। शतक्रतोर्महाबाहो याम्यामपि सभां शृणु॥<br><br>311: नारद उवाच कथयिष्ये सभां याम्यां युधिष्ठिर निबोध ताम्। वैवस्वतस्य यां पार्थ विश्वकर्मा चकार ह॥<br><br>312: तैजसी सा सभा राजन् बभूव शतयोजना। विस्तारायामसम्पन्ना भूयसी चापि पाण्डव॥<br><br>313: अर्कप्रकाशा भ्राजिष्णुः सर्वतः कामरूपिणी। नातिशीता च चात्युष्णा मनसश्च प्रहर्षिणी॥<br><br>314: न शोको न जरा तस्यां क्षुत्पिपासे न चाप्रियम्। न च दैन्यं क्लमो वापि प्रतिकूलं न चाप्युत। । ४। सर्वे कामाः स्थितास्तस्यां ये दिव्या ये च मानुषाः। सारवच्च प्रभूतं च भक्ष्यं भोज्यमरिंदम॥<br><br>315: लेह्यं चोष्यं च पेयं च हृद्यं स्वादु मनोहरम्। पुण्डगन्धाः स्रजस्तस्य नित्यं कामफला दुमाः॥<br><br>316: रसवन्ति च तोयानि शीतान्युष्णानि चैव हि। तस्यां राजर्षयः पुण्यास्तथा ब्रह्मर्षयोऽमलाः॥<br><br>317: यमं वैवस्वतं तात प्रहृष्टाः पर्युपासते। ययातिनहुषः पूरुर्मान्धाता सोमको नृगः॥<br><br>318: त्रसदस्युश्च राजर्षिः कृतवीर्यः श्रुतश्रवाः। अरिष्टनेमिः सिद्धश्च कृतवेगः कृतिर्निमिः॥<br><br>319: प्रतर्दनः शिबिर्मत्स्यः पृथुलाक्षो बृहद्रथः। वार्तो मरुत्तः कुशिकः सांकाश्यः सांकृतिव॒वः॥<br><br>320: चतुरश्वः सदश्वोर्मि: कार्तवीर्यश्च पार्थिवः। भरतः सुरथश्चैव सुनीथो निशद्दो नलः॥<br><br>321: दिवोदासश्च सुमना अम्बरीषो भगीरथः। व्यश्वः सदश्वो वध्यश्वः पृथुवेगः पृथुश्रवाः॥<br><br>322: पृषदश्वो वसुमनाः क्षुपश्च सुमहाबलः। रुषदुर्वृषसेनश्च पुरुकुत्सो ध्वजी रथी॥<br><br>323: आर्टिषेणो दिलीपश्च महात्मा चाप्युशीनरः। औशीनरिः पुण्डरीकः शर्यातिः शरभः शुचिः॥<br><br>324: अङ्गोऽरिष्टश्च वेनश्च दुष्यन्तः सृञ्जयो जयः। भाङ्गासुरिः सुनीथश्च निषधोऽथ वहीनरः॥<br><br>325: करन्धमो बाह्निक्श्च सुद्युम्नो बलवान् मधुः। ऐलो मरुत्तश्च तथा बलवान् पृथिवीपतिः॥<br><br>326: कपोतरोमा तृणकः सहदेवार्जुनौ तथा। व्यश्वः साश्वः कृशाश्वश्च शशाबिन्दुश्च पार्थिवः॥<br><br>327: राजा दशरथश्चैव ककुत्स्थोऽथ प्रवर्धनः। अलर्कः कक्षसेनश्च गयो गौराश्व एव च॥<br><br>328: जामदग्नयश्च रामश्च नाभागसगरौ तथा। भूरिद्युम्नो महाश्वश्च पृथाश्वो जनकस्तथा॥<br><br>329: राजा वैन्यो वारिसेनः पुरुजिज्जनमेजयः। ब्रह्मदत्तस्त्रिगर्तश्च राजोपरिचरस्तथा। ॥<br><br>330: इन्द्रद्युम्नो भीमजानुलॊरपृष्ठोऽनघो लयः। पद्मोऽथ मुचुकन्दश्च भूरिद्युम्नः प्रसेनजित्॥<br><br>331: अरिष्टनेमिः सुद्युम्नः पृथुलाश्वोऽष्टकस्तथा। शतं मत्स्या नृपतयः शतं नीपाः शतं गयाः॥<br><br>332: धृतराष्ट्राश्चैकशतमशीतिर्जनमेजयाः। शतं च ब्रह्मदत्तानां वीरिणामीरिणां शतम्॥<br><br>333: भीष्माणां द्वे शतेऽप्यत्र भीमानां तु तथा शतम्। शतं च प्रतिविन्ध्यानां शतं नागाः शतं हयाः॥<br><br>334: पलाशानां शतं ज्ञेयं शतं काशकुशादयः। शान्तनुश्चैव राजेन्द्र पाण्डुश्चैव पिता तव॥<br><br>335: उशङ्गवः शतरथो देवराजो जयद्रथः। वृषदर्भश्च राजर्षिर्बुद्धिमान् सह मन्त्रिभिः॥<br><br>336: अथापरे सहस्राणि ये गताः शशबिन्दवः। इष्टवाश्वमेधैर्बहुभिर्महद्भिर्भूरिदक्षिणैः॥<br><br>337: एते राजर्षयः पुण्याः कीर्तिमन्तो बहुश्रुताः। तस्यां सभायां राजेन्द्र वैवस्वतमुपासते॥<br><br>338: अगस्त्योऽथ मतङ्गश्च कालो मृत्युस्तथैव च। यज्वानश्चैव सिद्धाश्च ये च योगशरीरिणः॥<br><br>339: अग्निष्वात्ताश्च पितरः फेनपाश्चोष्मपाश्च ये। स्वधावन्तो बर्हिषदो मूर्तिमन्तस्तथापरे॥<br><br>340: कालचक्रं च साक्षाच्च भगवान् हव्यवाहनः। नरा दुष्कृतकर्माणो दक्षिणायनमृत्यवः॥<br><br>341: कालस्य नयने युक्ता यमस्य पुरुषाश्च ये। तस्यां शिंशपपालाशास्तथा काशकुशादयः। उपासते धर्मराजं मूर्तिमन्तो जनाधिप॥<br><br>342: एते चान्ये च बहवः पितृराजसभासदः। न शक्याः परिसंख्यातुं नामभिः कर्मभिस्तथा॥<br><br>343: असम्बाधा हि सा पार्थ रम्या कामगमा सभा। दीर्घकालं तपस्तत्वा निर्मिता विश्वकर्मणा॥<br><br>344: ज्वलन्ती भासमाना च तेजसा स्वेन भारत। तामुग्रतपसो यान्ति सुव्रताः सत्यवादिनः॥<br><br>345: शान्ताः संन्यासिनः शुद्धाः पूताः पुण्येन कर्मणा। सर्वे भास्वरदेहाश्च सर्वे च विरजोऽम्बराः॥<br><br>346: चित्राङ्गदाचित्रमाल्याः सर्वे ज्वलितकुण्डलाः। सुकृतैः कर्मभिः पुण्यैः पारिबहेच भूषिताः॥<br><br>347: गन्धर्वाश्च महात्मानः सङ्घशश्चाप्सरोगणाः। वादित्रं नृत्यगीतं य हास्यं लास्यं च सर्वशः॥<br><br>348: पुणायश्च गन्धाः शब्दाश्च तस्यां पार्थ समन्ततः। दिव्यानि चैव माल्यानि उपतिष्ठन्ति नित्यशः॥<br><br>349: शतं शतसहस्राणि धर्मिणां तं प्रजेश्वरम्। उपासते महात्मानं रूपयुक्ता मनस्विनः॥<br><br>350: ईदृशी सा सभा राजन् पितृराज्ञो महात्मनः। वरुणस्यापि वक्ष्यामि सभां पुष्करमालिनीम्॥<br><br>351: नारद उवाच युधिष्ठिर सभा दिव्या वरुणस्यामितप्रभा। प्रमाणेन यथा याम्या शुभप्राकारतोरणा॥<br><br>352: अन्त:सलिलमास्थाय विहिता विश्वकर्मणा। दिव्यै रत्नमयैर्वृक्षैः फलपुष्पप्रदैर्युता॥<br><br>353: नीलपीतासिदश्यामैः सितैलॊहितकैरपि। अवतानैस्तथा गुल्मैर्मञ्जरीजालधारिभिः॥<br><br>354: तथा शकुनयस्तस्यां विचित्रा मधुरस्वराः। अनिर्देश्या वपुष्मन्तः शतशोऽथ सहस्रशः॥<br><br>355: सा सभा सुखसंस्पर्शा न शीता न च धर्मदा। वेश्मासनवती रम्या सिता वरुणपालिता॥<br><br>356: यस्यामास्ते स वरुणो वारण्या च समन्वितः। दिव्यरत्नाम्बरधरो दिव्याभरणभूषितः॥<br><br>357: स्रग्विणो दिव्यगन्धाश्च दिव्यगन्धानुलेपनाः। आदित्यास्तत्र वरुणं जलेश्वरमुपासते॥<br><br>358: वासुकिस्तक्षश्चैव नागचैरावतस्तथा। कृष्णश्च लोहितश्चैव पद्मश्चित्रश्च वीर्यवान्॥<br><br>359: कम्बलाश्वतरौ नागौ धृतराष्ट्रबलाहको। मणिमान् कुण्डधारश्च कर्कोटकधनंजयौ॥<br><br>360: पाणिमान् कुण्डधारश्च बलवान् पृथिवीपते। प्रह्लादो मूषिकादश्च तथैव जनमेजयः॥<br><br>361: पताकिनो मण्डलिनः फणावन्तश्च सर्वशः। एते चान्ये च बहवः सर्पास्तस्यां युधिष्ठिर। उपासते महात्मानं वरुणं विगतक्लमाः॥<br><br>362: बलिर्वैरोचनो राजा नरकः पृथिवींजयः। प्रह्लादो विप्रचित्तिश्च कालखञ्जाश्च दानवाः॥<br><br>363: सुहनुर्दुर्मुखः शङ्खः सुमनाः सुमतिस्ततः। घटोदरो महापार्श्वः क्रथनः पिद्दरस्तथा॥<br><br>364: विश्वरूपः स्वरूपश्च विरूपोऽथ महाशिराः। दशग्रीवश्च वाली च मेघवासा दशावरः॥<br><br>365: टिट्टिभो विटभूतश्च संहादश्चेन्द्रतापनः। दैत्यदानवसङ्घाश्च सर्वे रुचिरकुण्डलाः॥<br><br>366: स्रग्विणो मौलिनश्चैव तथा दिव्यपरिच्छदाः। सर्वे लब्धवराः शूराः सर्वे विगतमृत्यवः॥<br><br>367: ते तस्यां वरुणं देवं धर्मपाशधरं सदा। उपासते महात्मानं सर्वे सुचरितव्रताः॥<br><br>368: तथा समुद्राश्चत्वारो नदी भागीरथी च सा। कालिन्दी विदिशा वेणा नर्मदा वेगवाहिनी॥<br><br>369: विपाशा च शतदुश्च चन्द्रभागा सरस्वती। इरावती वितस्ता च सिन्धुर्देवनदी तथा॥<br><br>370: गोदावरी कृष्णवेणा कावेरी च सरिद्वरा। किम्पुना च विशल्या च तथा वैतरणी नदी॥<br><br>371: तृतीया ज्येष्ठिला चैव शोणश्चापि महानदः। चर्मण्वती तथा चैव पर्णाशा च महानदी॥<br><br>372: सरयूरवत्याथ लागली च सरिद्वरा। करतोया तथात्रेयी लौहित्यश्च महानदः॥<br><br>373: लङ्घत्ती गोमती चैव संध्या त्रिःस्रोतसी तथा। एताश्चान्याश्च राजेन्द्र सुतीर्था लोकविश्रुताः॥<br><br>374: सरितः सर्वतश्चान्यास्तीर्थानि च सरांसि च। कूपाश्च सप्रस्रवणा देहवन्तो युधिष्ठिर॥<br><br>375: पल्वलानि तडागानि देहवन्त्यथ भारत। दिशस्तथा मही चैव तथा सर्वे महीधराः॥<br><br>376: उपासते महात्मानं सर्वे जलचरास्तथा। गीतवादित्रवन्तश्च गन्धर्वाप्सरसां गणाः॥<br><br>377: स्तुवन्तो वरुणं तस्यां सर्व एव समासते। महीधरा रत्नवन्तो रसा ये च प्रतिष्ठिताः॥<br><br>378: कथयन्तः सुमधुराः कथास्तत्र समासते। वारुणश्च तथा मन्त्री सुनाभः पर्युपासते॥<br><br>379: पुत्रपौत्रैः परिवृतो गोनाम्ना पुष्करेण च। सर्वे विग्रहवन्तस्ते तमीश्वरमुपासते॥<br><br>380: एषा मया सम्पतता वारुणी भरतर्षभ। दृष्टपूर्वा सभा रम्या कुबेरस्य सभां शृणु॥<br><br>381: नारद उवाच सभा वैश्रवणी राजञ्छतयोजनमायता। विस्तीर्णा सप्ततिश्चैव योजनानि सितप्रभा॥<br><br>382: तपसा निर्जिता राजन् स्वयं वैश्रवणेन सा। शशिप्रभा प्रावरणा कैलासशिखरोपमा। ॥<br><br>383: गुह्यकैरुह्यमाना सा खे विषक्तेव शोभते। दिव्या हेममयैरुच्चैः प्रासादैरुपशोभिता॥<br><br>384: महारत्नवती चित्रा दिव्यगन्धा मनोरमा। सिताभ्रशिखराकारा प्लवमानेव दृश्यते॥<br><br>385: दिव्या हेममयैरङ्गैर्विद्युद्भिरिव चित्रिता। तस्यां वैश्रवणो राजा विचित्राभरणाम्बरः॥<br><br>386: स्त्रीसहस्रैर्वृतः श्रीमानास्ते ज्वलितकुण्डलः। दिवाकरनिभे पुण्ये दिव्यास्तरणसंवृते। दिव्यपादोपधाने च निषण्णः परमासने॥<br><br>387: मन्दाराणामुदाराणां वनानि परिलोडयन्। सौगन्धिकवनानां च गन्धं गन्धवहो वहन्॥<br><br>388: नलिन्याचालकाख्याया नन्दनस्य वनस्य च। शीतो हृदयसंह्लादी वायुस्तमुपसेवते॥<br><br>389: तत्र देवाः सगन्धर्वा गणैरप्सरसां वृताः। दिव्यतानैर्महाराज गायन्ति स्म सभागताः॥<br><br>390: मिश्रकेशी च रम्भा च चित्रसेना शुचिस्मिता। चारुनेत्रा घृताची च मेनका पुञ्जिकस्थला॥<br><br>391: विश्वाची सहजन्या च प्रम्लोचा उर्वशी इरा। वर्गा च सौरभेयी च समीची बुद्बुदा लता॥<br><br>392: एताः सहस्रशश्चान्या नृत्यगीतविशारदाः। उपतिष्ठन्ति धनदं गन्धर्वाप्सरसां गणाः॥<br><br>393: अनिशं दिव्यवादित्रैर्नृत्यगीतैश्च सा सभा। अशून्या रुचिरा भाति गन्धर्वाप्सरसां गणैः॥<br><br>394: किन्नरा नाम गन्धर्वा नरा नाम तथा परे॥<br><br>395: मणिभद्रोऽथ धनदः श्वेतभद्रश्च गुह्यकः। कशेरको गण्डकण्डूः प्रद्योतश्च महाबलः॥<br><br>396: कुस्तुम्बुरुः पिशाचश्च गजकर्णो विशालकः। वराहकर्णस्ताम्रोष्ठः फलकक्षः फलोदकः॥<br><br>397: हंसचूडः शिखावर्तो हेमनेत्रो विभीषणः। पुष्पाननः पिङ्गलकः शोणितोदः प्रवालकः॥<br><br>398: वृक्षवास्यनिकेतश्च चीरवासाश्च भारत। एते चान्ये च बहवो यक्षाः सतसहस्रशः॥<br><br>399: सदा भगवती लक्ष्मीस्तत्रैव नलकूबरः। अहं च बहुशस्तस्यां भवन्त्यन्ये च मद्विधाः॥<br><br>400: ब्रह्मर्षयो भवन्त्यत्र तथा देवर्षयोऽपरे। क्रव्यादाश्च तथैवान्ये गन्धर्वाश्च महाबलाः॥<br><br>401: उपासते महात्मानं तस्यां धनदमीश्वरम्। भगवान् भूतसङ्घश्च वृतः शतसहस्रशः॥<br><br>402: उमापतिः पशुपतिः शूलभृद् भगनेत्रहा। त्र्यम्बको राजशार्दूल देवी च विगतक्लमा॥<br><br>403: वामनैर्विकटैः कुब्जैः क्षतजाक्षमहारवैः। मेदोमांसाशनैरुप्रैरुग्रधन्वा महाबलः॥<br><br>404: नानाप्रहरणैस्त्रैर्वातैरिव महाजवैः। वृतः सखायमन्वास्ते सदैव धनदं नृप॥<br><br>405: प्रहृष्टाः शतशश्चान्ये बहुशः सपिरच्छदाः। गन्धर्वाणां च पतयो विश्वावसुहहाहुहूः॥<br><br>406: तुम्बुरुः पर्वतश्चैव शैलूषश्च तथापरः। चित्रसेनश्च गीतज्ञस्तथा चित्ररथोऽपि च॥<br><br>407: एते चान्ये च गन्धर्वा धनेश्वरमुपासते। विद्याधराधिपश्चैव चक्रधर्मा सहानुजैः॥<br><br>408: उपाचरति तत्र स्म धनानामीश्वरं प्रभुम्॥<br><br>409: आसते चापि राजानो भगदत्तपुरोगमाः। दुमः किम्पुरुषेशश्च उपास्ते धनदेश्वरम्॥<br><br>410: राक्षसाधिपतिश्चैव महेन्द्रो गन्धमादनः। सह यक्षैः सगन्धर्वैः सह सर्वैर्निशाचरैः॥<br><br>411: विभीषणश्च धर्मिष्ठ उपास्ते भ्रातरं प्रभुम्। हिमवान् पारियात्रश्च विन्ध्यकैलासमन्दराः॥<br><br>412: मलयो द१रश्चैव महेन्द्रो गन्धमादनः। इन्द्रकीलः सुनाभश्च तथा दिव्यौ च पर्वतौ॥<br><br>413: एते चान्ये च बहवः सर्वे मेरुपुरोगमाः। उपासते महात्मानं धनानामीश्वरं प्रभुम्॥<br><br>414: नन्दीश्वरश्च भगवान् महाकालस्तथैव च। शङ्कुकर्णमुखाः सर्वे दिव्याः पारिषदास्तथा॥<br><br>415: काष्ठः कुटीमुखो दन्ती विजयश्च तपोऽधिकः। श्वेतश्च वृषभस्तत्र नर्दन्नास्ते महाबलः॥<br><br>416: धनदं राक्षसाश्चान्ये पिशाचाश्च उपासते। पारिषदैः परिवृतमुपायान्तं महेश्वरम्॥<br><br>417: सदा हि देवदेवेशं शिवं त्रैलोक्यभावनम्। प्रणम्य मूर्धा पौलस्त्यो बहुरूपमुमापतिम्॥<br><br>418: ततोऽभ्यनुज्ञां सम्प्राप्य महादेवाद् धनेश्वरः। आस्ते कदाचिद् भगवान् भवो धनपते: सखा॥<br><br>419: निधिप्रवरमुख्यौ च शङ्खपद्मौ धनेश्वरौ। सर्वान् निधीन् प्रगृह्याथ उपासाते धनेश्वरम्॥<br><br>420: सा सथा तादृशी रम्या मया दृष्टान्तरिक्षगा। पितामहसभां राजन् कीर्तयिष्ये निबोध ताम्॥<br><br>421: नारद उवाच पितामहसभां तात कथ्यमानां निबोध मे। शक्यते या न निर्देष्टुमेवंरूपेति भारत॥<br><br>422: पुरा देवयुगे राजन्नादित्यो भगवान् दिवः। आगच्छन्मानुषं लोकं दिदृक्षुर्विगतक्लमः॥<br><br>423: चरन् मानुषरूपेण सभां दृष्ट्वा स्वयम्भुवः। स तामकथयन्मह्यं ब्राह्मीं तत्त्वेन पाण्डव॥<br><br>424: अप्रमेयां सभां दिव्यां मानसीं भरतर्षभ। अनिर्देश्यां प्रभावेण सर्वभूतमनोरमाम्॥<br><br>425: श्रुत्वा गुणानहं तस्यां सभायाः पाण्डवर्षभ। दर्शनेप्सुस्तथा राजन्नादित्यमिदमब्रवम्॥<br><br>426: भगवन् द्रष्टुमिच्छामि पितामहसभां शुभाम्। येन वा तपसा शक्या कर्मणा वापि गोपते॥<br><br>427: औषधैर्वा तथा युक्तैरुत्तमा पापनाशिनी। तन्ममाचक्ष्व भगवन् पश्येयं तां सभा यथा॥<br><br>428: स तन्मम वचः श्रुत्वा सहस्रांशुर्दिवाकरः। प्रोवाच भरतश्रेष्ठ व्रतं वर्षसहस्रिकम्॥<br><br>429: ब्रह्मव्रतमुपास्स्व त्वं प्रयतेनान्तरात्मना। ततोऽहं हिमवत्पृष्ठे समारब्धो महाव्रतम्॥<br><br>430: ततः स भगवान् सूर्यो मामुपादाय वीर्यवान्। आगच्छत् तां सभां ब्राह्मीं विपाप्मा विगतक्लमः॥<br><br>431: एवंरूपेति सा शक्या न निर्देष्टुं नराधिप। क्षणेन हि बिभर्त्यन्यदनिर्दैश्यं वपुस्तथा॥<br><br>432: न वेद परिमाणं वा संस्थानं चापि भारत। न च रूपं मया तादृग् दृष्टपूर्वं कदाचन॥<br><br>433: सुसुखा सा सदा राजन् न शीता न च धर्मदा। न क्षुत्पिपासे न ग्लानिं प्राप्य तां प्राप्नुवन्त्युत॥<br><br>434: नानारूपैरिव कृता मणिभिः सा सुभास्वरैः। स्तम्भैर्न च धृता सा तु शाश्वती न च सा क्षरा॥<br><br>435: दिव्यैर्नानाविधैर्भावैर्भासद्भिरमितप्रभैः॥<br><br>436: अति चन्द्रं च सूर्यं च शिखिनं च स्वयम्प्रभा। दीप्यते नाकपृष्ठस्था भर्सयन्तीव भास्करम्॥<br><br>437: तस्यां स भगवानास्ते विदधद् देवमायया। स्वयमेकोऽनिशं राजन् सर्वलोकपितामहः॥<br><br>438: उपतिष्ठन्ति चाप्येनं प्रजानां पतयः प्रभुम्। दक्षः प्रचेताः पुलहो मरीचिः कश्यपः प्रभुः॥<br><br>439: भृगुरत्रिर्वसिष्ठच गौतमोऽथ तथाङ्गिराः। पुलस्त्यश्च क्रुतश्चैव प्रहादः कर्दमस्तथा॥<br><br>440: अथर्वाङ्गिरसश्चैव बालखिल्या मरीचिपाः। मनोऽन्तरिक्षं विद्याश्च वायुस्तेजो जलं मही॥<br><br>441: शब्दस्पर्शी तथा रूपं रसो गन्धश्च भारत। प्रकृतिश्च विकारच यच्चान्यत् कारणं भुवः॥<br><br>442: अगस्त्यश्च महातेजा मार्कण्डेयश्च वीर्यवान्। जगमदग्निर्भरद्वाजः संवर्तश्च्यवनस्तथा॥<br><br>443: दुर्वासाश्च महाभाग ऋष्यशृङ्गश्च धार्मिकः। सनत्कुमारो भगवान् योगाचार्यो महातपाः॥<br><br>444: असितो देवलश्चैव जैगीषव्यश्च तत्त्ववित्। ऋषभो जितशत्रुश्च महावीर्यस्तथा मणिः॥<br><br>445: आयुर्वेदस्तथाष्टाङ्गो देरवांस्तत्र भारत। चन्द्रमाः सह नक्षत्रैरादित्यश्च गभस्तिमान्॥<br><br>446: वायवः क्रतवश्चैव संकल्पः प्राण एव च। मूर्तिमन्तो महात्मानो महाव्रतपरायणाः॥<br><br>447: एते चान्ये च बहवो ब्रह्माणं समुपस्थिताः। अर्थो धर्मश्च कामश्च हर्षो द्वेषस्तपो दमः॥<br><br>448: आयान्ति तस्यां सहिता गन्धर्वाप्सरसां गणाः। विंशतिः सप्त चैवान्ये लोकपालाश्च सर्वशः॥<br><br>449: शुक्रो बृहस्पतिश्चैव बुधोऽङ्गारक एव च। शनैश्चरच राहुश्च ग्रहाः सर्वे तथैव च॥<br><br>450: मन्त्रो स्थन्तरं चैव हरिमान् वसुमानपि। आदित्याः साधिराजानो नामद्वन्द्वैरुदाहृताः॥<br><br>451: मरुतो विश्वकर्मा च वसवश्चैव भारत। तथा पितृगणाः सर्वे सर्वाणि च हवींष्यथ। ॥<br><br>452: ऋग्वेदः सामवेदश्च यजुर्वेदच पाण्डव। अथर्ववेदश्च तथा सर्वशास्त्राणि चैव ह॥<br><br>453: इतिहासोपवेदाश्च वेदाङ्गानि च सर्वशः। ग्रहा यज्ञाश्च सोमश्च देवताचापि सर्वशः॥<br><br>454: सावित्री दुर्गतरणी वाणी सप्तविधा तथा। मेधा धृतिः श्रुतिश्चैव प्रज्ञा बुद्धिर्यशः क्षमा॥<br><br>455: सामानि स्तुतिगीतानि गाथाश्च विविधास्तथा। भाष्याणि तर्कयुक्तानि देहवन्ति विशाम्पते। ॥<br><br>456: नाटका विविधाः काव्याः कथाख्यायिककारिकाः। तत्र तिष्ठन्ति ते पुण्या ये चान्ये गुरुपूजकाः॥<br><br>457: क्षणा लवा मुहूर्ताश्च दिवारात्रिस्तथैव च। अर्धमासाश्च मासाश्च ऋतवः षट् च भारत॥<br><br>458: संवत्सराः पञ्च युगमहोरात्रश्चतुर्विधः। कालचक्रं च तद् दिव्यं नित्यमक्षयमव्ययम्॥<br><br>459: धर्मचक्रं तथा चापि नित्यमास्ते युधिष्ठिर। अदितिर्दितिर्दनुश्चैव सुरसा विनता इरा॥<br><br>460: कालिका सुरभी देवी सरमा चाथ गौतमी॥<br><br>461: प्रभा कश्च वै देव्यौ देवतानां च मातरः। रुद्राणी श्रीश्च लक्ष्मीश्च भद्रा षष्ठी तथापराः॥<br><br>462: पृथ्वी गां गता देवी ह्रीः स्वाहा कीतिरेव च। सुरा देवी शची चैव तथा पुष्टिररुन्धती॥<br><br>463: संवृत्तिराशा नियति: सृष्टिर्देवी रतिस्तथा। एताश्चान्याश्च वै देव्य उपतस्थुः प्रजापतिम्॥<br><br>464: आदित्या वसवो रुद्रा मरुतश्चाश्विनावपि। विश्वेदेवाश्च साध्याश्च पितरश्च मनोजवाः॥<br><br>465: पितॄणां च गणान् विद्धि सप्तैव पुरुषर्षभ। मूर्तिमन्तो हि चत्वारस्त्रयश्चाप्यशरीरिणः॥<br><br>466: वैराजाश्च महाभागा अग्निष्वात्ताश्च भारत। गार्हपत्या नाकचराः पितरो लोकविश्रुताः॥<br><br>467: सोमपा एकशृङ्गाश्च चतुर्वेदाः कलास्तथा। एते चतुर्पु वर्णेषु पूज्यन्ते पितरो नृप। ॥<br><br>468: एतैराप्यायितैः पूर्वं सोमश्चाप्याय्यते पुनः। त एते पितरः सर्वे प्रजापतिमुपस्थिताः॥<br><br>469: उपासते च संहृष्टा ब्रह्माणममितौजसम्। राक्षसाश्च पिशाचाश्च दानवा गुह्यकास्तथा॥<br><br>470: नागाः सुपर्णाः पशवः पितामहमुपासते। स्थावरा जङ्गमाश्चैव महाभूतास्तथापरे॥<br><br>471: पुरंदश्च देवेन्द्रो वरुणो धनदो यमः। महादेवः सहोमोऽत्र सदा गच्छति सर्वशः॥<br><br>472: महासेनश्च राजेन्द्र सदोपास्ते पितामहम्। देवो नारायणस्तस्यां तथा देवर्षयश्च ये॥<br><br>473: ऋषयो बालखिल्याश्च योनिजायोनिचास्तथा। यच्च किंचित् त्रिलोकेऽस्मिन् दृश्यते स्थाणु जङ्गमम्। सर्वं तस्यां मया दृष्टमिति विद्धि नराधिप। ॥<br><br>474: अष्टाशीतिसहस्राणि ऋषीणामूर्ध्वरेतसाम्। प्रजावतां च पञ्चाशदृशीणामपि पाण्डव॥<br><br>475: ते स्म तत्र यथाकामं दृष्ट्वा सर्वे दिवौकसः। प्रणम्य शिरसा तस्मै सर्वे यान्ति यथाऽऽगतम्॥<br><br>476: अतिथीनागतान् देवान् दैत्यान् नागांस्तथा द्विजान्। यक्षान् सुपर्णान् कालेयान् गन्धर्वाप्सरसस्तथा॥<br><br>477: महाभागानमितधीब्रह्मा लोकपितामहः। दयावान् सर्वभूतेषु यथार्ह प्रतिपद्यते॥<br><br>478: प्रतिगृह्य तु विश्वात्मा सवयम्भूरमितद्युतिः। सान्त्वमानार्थसम्भोगैर्युनक्ति मनुजाधिप॥<br><br>479: तथा तैरुपयातैश्च प्रतियद्भिश्च भारत। आकुला सा सभा तात भवति स्म सुखप्रदा॥<br><br>480: सर्वतेजोमयी दिव्या ब्रह्मर्षिगणसेविता। ब्राझ्या श्रिया दीप्यमाना शुशुभे विगतक्लमा॥<br><br>481: सा सभा तादृशी दृष्टा मया लोकेषु दुर्लभा। सभेयं राजशार्दूलं मनुष्येषु यथा तव॥<br><br>482: एता मया दृष्टपूर्वाः सभा देवेषु भारत। सभेयं मानुषे लोके सर्वश्रेष्ठतमा तव॥<br><br>483: युधिष्ठिर उवाच प्रायशो राजलोकस्ते कथितो वदतां वर। वैवस्वतसभायां तु यथा वदसि मे प्रभो॥<br><br>484: वरुणस्य सभायां तु नागास्ते कथिता विभो। दैत्येन्द्राश्चापि भूयिष्ठाः सरितः सागरास्तथा॥<br><br>485: तथा धनपतेर्यक्षा गुह्यका राक्षसास्तथा। गन्धर्वाप्सरसश्चैव भगवांश्च वृषध्वजः॥<br><br>486: पितामहसभायां तु कथितास्ते महर्षयः। सर्वे देवनिकायाश्च सर्वशास्त्राणि चैव ह॥<br><br>487: शक्रस्य तु सभायां तु देवाः संकीर्तिता मुने। उद्देशतश्च गन्धर्वा विविधाश्च महर्षयः॥<br><br>488: एक एव तु राजर्षिर्हरिश्चन्द्रो महामुने। कथितस्ते सभायां वै देवेन्द्रस्य महात्मनः॥<br><br>489: किं कर्म तेनाचरितं तपो वा नियतव्रतः। येनासौ सह शक्रेण स्पर्द्धते सुमहायशाः॥<br><br>490: पितृलोकगतश्चैव त्वया विप्र पिता मम। दृष्टः पाण्डुर्महाभागः कथं वापि समागतः॥<br><br>491: किमुक्तवांश्च भगवंस्तन्ममाचक्ष्व सुव्रतः। त्वत्तः श्रोतुं सर्वमिदं परं कौतूहलं हि मे॥<br><br>492: नारद उवाच यन्मां पृच्छसि राजेन्द्र हरिश्चन्द्रं प्रति प्रभो। तत् तेऽहं सम्प्रवक्ष्यामि माहात्म्यं तस्य धीमतः॥<br><br>493: (इक्ष्वाकूणां कुले जातस्त्रिशङ्कुर्नाम पार्थिवः। अयोध्याधिपतिर्वीरो विश्वामित्रेण संस्थितः। । तस्य सत्यवती नाम पत्नी केकयवंशजा। तस्यां गर्भः समभवद् धर्मेण कुरुनन्दन॥<br><br>494: सा च काले महाभागा जन्ममासं प्रविश्य वै। कुमारं जनयामास हरिश्चन्द्रमकल्मषम्॥<br><br>495: वै राजा हरिश्चन्द्रस्त्रैशङ्कव इति स्मृतः। ) स राजा बलवानासीत् सम्राट् सर्वमहीक्षिताम्। तस्य सर्वे महीपालाः शासनावनताः स्थिताः॥<br><br>496: तेनैकं रथमास्थाय जैत्रं हेमविभूषितम्। शस्त्रप्रतापेन जिता द्वीपाः सप्त जनेश्वर॥<br><br>497: स निर्जित्यमहीं कृत्स्ना सशैलवनकाननाम्। आजहार महाराज राजसूयं महाक्रतुम्॥<br><br>498: तस्य सर्वे महीपाला धनान्याजह्वराज्ञया। द्विजानां परिवेष्टारस्तस्मिन् यज्ञे च तेऽभवन्॥<br><br>499: प्रादाच्च द्रविणं प्रीत्या याचकानां नरेश्वरः। यथोक्तवन्तस्ते तस्मिंस्ततः पञ्चगुणाधिकम्॥<br><br>500: अतर्पयच्च विविधैर्वसुभिर्ब्राह्मणांस्तदा। प्रसर्पकाले सम्प्राप्ते नानादिग्भ्यः समागतान्॥<br><br>501: भक्ष्यभोज्यैश्च विविधैर्यथाकामपुरस्कृतैः। रत्नौघतर्पितैस्तुष्टैर्द्विजैश्च समुदाहृतम्। तेजस्वी च यशस्वी च नृपेभ्योऽभ्यधिकोऽभवत्॥<br><br>502: एतस्मात् कारणाद् राजन् हरिश्चन्द्रो विराजते। तेभ्यो राजसहस्रेभ्यस्तद् विद्धि भरतर्षभा॥<br><br>503: समाप्य च हरिश्चन्द्रो महायज्ञं प्रतापवान्। अभिषिक्तश्च शुशुभे साम्राज्येन नराधिप॥<br><br>504: ये चान्ये च महीपाला राजसूयं महाक्रतुम्। यजन्ते ते सहेन्द्रेण मोदन्ते भरतर्षभ। ॥<br><br>505: ये चापि निधनं प्राप्ताः संग्रामेष्वपलायिनः। ते तत् सदनमासाद्य मोदन्ते भरतर्षभ॥<br><br>506: तपसा ये च तीव्रण त्यजन्तीह कलेवरम्। तत् स्थानं समासाद्य श्रीमन्तो भान्ति नित्यशः॥<br><br>507: पिता च त्वाऽऽह कौन्तेय पाण्डुः कौरवनन्दन। हरिश्चन्द्रे श्रियं दृष्ट्वा नृपतौ जातविस्मयः॥<br><br>508: विज्ञाय मानुषं लोकमायान्तं मां नराधिप। प्रोवाच प्रणतो भूत्वा वदेथास्त्वं युधिष्ठिरम्॥<br><br>509: समर्थोऽसि महीं जेतुं भ्रातरस्ते स्थिता वशे। राजसूयं क्रतुश्रेष्ठमाहरस्वेति भारत॥<br><br>510: त्वयीष्टवति पुत्रेऽहं हरिश्चन्द्रवदाशु वै। मोदिष्ये बहुलाः शश्वत् समाः शक्रस्य संसदि॥<br><br>511: एवं भवतु वक्ष्येऽहं तव पुत्रं नराधिपम्। भूलोकं यदि गच्छेयमिति पाण्डुमथाब्रवम्॥<br><br>512: पुरुषव्याघ्र संकल्पं कुरु पाण्डव। गन्तासि त्वं महेन्द्रस्य पूर्वैः सह सलोकताम्॥<br><br>513: तस्य त्वं बहुविघ्नश्च नृपते क्रतुरेष स्मृतो महान्। छिद्राण्यस्य तु वाञ्छन्ति यज्ञना ब्रह्मराक्षसाः॥<br><br>514: युद्धं च क्षत्रशमनं पृथिवीक्षयकारणम्। किंचिदेव निमित्तं च भवत्यत्र क्षयावहम्॥<br><br>515: एतत् संचिन्त्य राजेन्द्र यत् क्षेमं तत् समाचर। अप्रमत्तोत्थितो नित्यं चातुर्वर्ण्यस्य रक्षणे॥<br><br>516: भव एधस्व मोदस्व धनैस्तर्पय च द्विजान्। एतत् ते विस्तरेणोक्तं यन्मां त्वं परिपृच्छसि। आपृच्छे त्वां गमिष्यामि दाशार्हनगरी प्रति॥<br><br>517: वैशम्पायन उवाच एवमाख्याय पार्थेभ्यो नारदो जनमेजय। जगाम तैर्वृतो राजनृषिभिर्यैः समागतः॥<br><br>518: गते तु नारदे पार्थो भ्रातृभिः सह कौरवः। राजसूयं क्रतुश्रेष्ठं चिन्तयामास पार्थिवः॥<br><br>519: वैशम्पायन उवाच ऋषेस्तद् वचनं श्रुत्वा निशश्वास युधिष्ठिरः। चिन्तयन् राजसूयेष्टिं न लेभे शर्म भारत॥<br><br>520: राजर्षीणां च तं श्रुत्वा महिमानं महात्मनाम्। यज्वनां कर्मभिः पुण्यैर्लोकप्राप्ति समीक्ष्य च॥<br><br>521: हरिश्चन्द्रं च राजर्षि रोचमानं विशेषतः। यज्वानं यज्ञमाहर्तुं राजसूयमियेष सः॥<br><br>522: युधिष्ठिरस्ततः सर्वानर्चयित्वा सभासदः। प्रत्यर्चितश्च तैः सर्वैर्यज्ञायैव मनो दधे॥<br><br>523: स राजसूयं राजेन्द्र कुरूणामृषभस्तदा। आहर्तुं प्रवणं चक्रे मनः संचिन्त्य चासकृत्॥<br><br>524: भूयश्चाद्भुतवीर्यौजा धर्ममेवानुचिन्तयन्। किं हितं सर्वलोकानां भवेदिति मनो दधे॥<br><br>525: अनुगृह्णन् प्रजाः सर्वाः सर्वधर्मभृतां वरः। अविशेषेण सर्वेषां हितं चक्रे युधिष्ठिरः॥<br><br>526: सर्वेषां दीयतां देयं मुञ्चन् कोपमदावुभौ। साधु धर्मेति धर्मेति नान्यच्छ्रयेत भाषितम्॥<br><br>527: एवंगते ततस्तस्मिन् पितरीवाश्वसञ्जनः। न तस्य विद्यते द्वेष्टा ततोऽस्याजातशत्रुता॥<br><br>528: परिग्रहान्नरेन्द्रस्य भीमस्य परिपालनात्। शत्रूणां क्षपणाच्चैव बीभत्सोः सव्यसाचिनः॥<br><br>529: धीमतः सहदेवस्य धर्माणामनुशासनात्। वैनत्यात् सर्वतश्चैव नकुलस्य स्वभावतः। अविग्रहा वीतभयाः स्वधर्मनिरताः सदा॥<br><br>530: निकामवर्षाः स्फीताश्च आसञ्जनपदास्तथा। वार्धषी यज्ञसत्त्वानि गोरक्षं कर्षणं वणिक्॥<br><br>531: विशेषात् सर्वमेवैतत् संजज्ञे राजकर्मणा। अनुकर्षं च निष्कर्ष व्याधिपावकमूर्च्छनम्॥<br><br>532: सर्वमेव न तत्रासीद् धर्मनित्ये युधिष्ठिरे। दस्युभ्यो वञ्चकेभ्यश्च राज्ञः प्रति परस्परम्॥<br><br>533: राजवल्लभतश्चैव नाश्रूयत मृषा कृतम्। प्रियं कर्तुमुपस्थातुं बलिकर्म स्वकर्मजम्॥<br><br>534: अभिहर्तुं नृपाः षट्सु पृथग् जात्यैश्च नैगमैः। ववृधे विषयस्तत्र धर्मनित्ये युधिष्ठिरे॥<br><br>535: कामतोऽप्युपयुञ्जानै राजसैलॊभजैर्जनैः। सर्वव्यापी सर्वगुणी सर्वसाहः सह सर्वराट्॥<br><br>536: यस्मिन्नधिकृतः सम्राट् भ्राजमानो महायशाः। यत्र राजन् दश दिशः पितृतो मातृतस्तथा। अनुरक्ताः प्रजा आसन्नागोपाला द्विजातयः॥<br><br>537: वैशम्पायन उवाच स मन्त्रिणः समानाय भ्रातूंश्च वदतां वरः। राजसूयं प्रति तदा पुनः पुनरपृच्छत॥<br><br>538: ते पूच्छमानाः सहिता वचोऽर्थ्य मन्त्रिणस्तदा। युधिष्ठिरं महाप्राज्ञं यियक्षुमिदमब्रुवन्॥<br><br>539: येनाभिषिक्तो नृपतिर्वारुणं गुणमृच्छति। तेन राजापि तं कृत्स्नं सम्राङ्गुणमभीप्सति॥<br><br>540: तस्य सम्राङ्गुणार्हस्य भवतः कुरुनन्दन। राजसूयस्य समयं मन्यन्ते सुहृदस्तव। ॥<br><br>541: तस्य यज्ञस्य समयः स्वाधीनः क्षत्रसम्पदा। साम्ना षडग्नयो यस्मिश्चीयन्ते शंसितव्रतैः॥<br><br>542: दर्वीहोमानुपादाय सर्वान् यः प्राप्नुते क्रतून्। अभिषेकं च यस्यान्ते सर्वजित् तेन चोच्यते॥<br><br>543: समर्थोऽसि महाबाहो सर्वे ते वशगा वयम्। अचिरात् त्वं महाराज राजसूयमवाप्स्यसि॥<br><br>544: अविचार्य महाराज राजसूये मनः कुरु। सर्वे पृथक् च सह चाब्रुवन्। ॥<br><br>545: इत्येवं सुहदः स धर्म्यं पाण्डवस्तेषां वचः श्रुत्वा विशाम्पते। धृष्टमिष्टं वरिष्ठं च जग्राह मनसारिहा॥<br><br>546: श्रुत्वा सुहृद्वचस्तच्च जाश्चाप्यात्मनः क्षमम्। पुनः पुनर्मनो दधे राजसूयाय भारत॥<br><br>547: स भ्रातृभिः पुन/मानृत्विग्भिश्च महात्मभिः। मन्त्रिभिश्चापि सहितो धर्मराजो युधिष्ठिरः। धौम्यद्वैपायनाद्यैश्च मन्त्रयामास मन्त्रवित्॥<br><br>548: युधिष्ठिर उवाच इयं या राजसूयस्य सम्राडर्हस्य सुक्रतोः। श्रद्दधानस्य वदतः स्पृहा मे सा कथं भवेत्॥<br><br>549: वैशम्पायन उवाच एवमुक्तास्तु राजीवलोचन। इदमूचुर्वचः काले धर्मराज युधिष्ठिरम्॥<br><br>550: अर्हस्त्वमसि धर्मज्ञ राजसूयं महाक्रतुम्। अथैवमुक्ते नृपतावृत्विग्भिर्ऋषिभिस्तथा॥<br><br>551: मन्त्रिणो भ्रातरश्चान्ये तद्वचः प्रत्यपूजयन्। स तु राजा महाप्राज्ञः पुनरेवात्मनाऽऽत्मवान्॥<br><br>552: ते तेन राज्ञा भूयो विममृशे पार्थो लोकानां हितकाम्यया। सामर्थ्ययोगं सम्प्रेक्ष्य देशकालौ व्ययागमौ॥<br><br>553: विमृश्य सम्यक् च धिया कुर्वन् प्राज्ञो न सीदति। न हि यज्ञसमारम्भः केवलात्मविनिश्चयात्॥<br><br>554: भवतीति समाज्ञाय यत्नतः कार्यमुद्वहन्। स निश्चयार्थ कार्यस्य कृष्णमेव जनार्दनम्॥<br><br>555: सर्वलोकात् परं मत्वा जगाम मनसा हरिम्। अप्रमेयं महाबाहुं कामाज्जातमजं नृषु॥<br><br>556: पाण्डवस्तर्कयामास कर्मभिर्देवसम्मतैः। नास्य किंचिदविज्ञातं नास्य किंचिदकर्मजम्॥<br><br>557: न स किंचिन्न विषहेदिति कृष्णममन्यत। स तु तां नैष्ठिकी बुद्धिं कृत्वा पार्थो युधिष्ठिरः॥<br><br>558: गुरुवद् भूतगुरवे प्राहिणोद् दूतमञ्जसा। शीघ्रगेन रथेनाशु स दूतः प्राप्य यादवान्॥<br><br>559: द्वारकावासिनं कृष्णं द्वारवत्यां समासदत्। धर्मनाकाक्षिणं पार्थं दर्शनाकाक्षयाच्युतः॥<br><br>560: इन्द्रसेनेन सहित इन्द्रप्रस्थमगात् तदा। व्यतीत्य विविधान् देशांस्त्वरावान् क्षिप्रवाहनः॥<br><br>561: इन्द्रप्रस्थगतं पार्थमभ्यगच्छज्जनार्दनः। स गृहे पितृवद् भ्रात्रा धर्मराजेन पूजितः। भीमेन च ततोऽपश्यत् स्वसारं प्रीतिमान् पितुः॥<br><br>562: प्रीतः प्रीतेन सुहृदा रेमे स सहितस्तदा। अर्जुनेन यमाभ्यां च गुरुवत् पर्युपासितः॥<br><br>563: तं विश्रान्तं शुभे देशे क्षणिनं कल्पमच्युतम्। धर्मराजः समागम्याज्ञापयत् स्वप्रयोजनम्॥<br><br>564: युधिष्ठिर उवाच प्रार्थितो राजसूयो मे न चासौ केवलेप्सया। प्राप्यते येन तत् ते हि विदितं कृष्ण सर्वशः॥<br><br>565: यस्मिन् सर्वं सम्भवति यश्च सर्वत्र पूज्यते। यश्च सर्वेश्वरो राजा राजसूयं स विन्दति॥<br><br>566: तं राजसूयं सुहृदः कार्यमाहुः समेत्य मे। तत्र मे निश्चिततमं तव कृष्ण गिरा भवेत्॥<br><br>567: केचिद्धि सौहृदादेव न दोषं परिचक्षते। स्वार्थहेतोस्तथैवान्ये प्रियमेव वदन्त्युत॥<br><br>568: प्रियमेव परीप्सन्ते केचिदात्मनि यद्धितम्। एवमप्रायाश्च दृश्यन्ते जनवादाः प्रयोजने॥<br><br>569: त्वं तु हेतूनतीत्यैतान् कामक्रोधौ व्युदस्य च। परमं यत् क्षमं लोके यथावद् वक्तुमर्हसि॥<br><br>570: कृष्ण उवाच सर्वैर्गुणैर्महाराज राजसूयं त्वमर्हसि। जानतस्त्वेव ते सर्वं किंचिद् वक्ष्यामि भारत॥<br><br>571: जामदग्न्येय रामेण क्षत्रं यदवशेषितम्। तस्मादवरजं लोके यदिदं क्षत्रसंज्ञितम्॥<br><br>572: कृतोऽयं कुलसंकल्पः क्षत्रियैर्वसुधाधिप। निदेशवाग्भिस्तत् ते ह विदितं भरतर्षभ॥<br><br>573: ऐलस्येक्ष्वाकुवंशस्य प्रकृतिं परिचक्षते। राजानः श्रेणिबद्धाश्च तथान्ये क्षत्रिया भुवि॥<br><br>574: ऐलवंश्याश्च ये राजंस्तथैवेक्ष्वाकवो नृपाः। तानि चैकशतं विद्धि कुलानि भरतर्षभ। ॥<br><br>575: ययातेस्त्वेव भोजानां विस्तरो गुणतो महान्। भजतेऽद्य महाराज विस्तरं स चतुर्दिशम्॥<br><br>576: तेषां तथैव तां लक्ष्मी सर्वक्षत्रमुपासते। इदानीमेव वै राजञ्जरासंधो महीपतिः॥<br><br>577: अभिभूय श्रियं तेषां कुलानामभिषेचितः। स्थितो मूर्ध्नि नरेन्द्राणामोजसाऽऽक्रम्य सर्वशः॥<br><br>578: सोऽवनिं मध्यामां भुक्त्वा मिथोभेदममन्यत। प्रभुर्यस्तु परो राजा यस्मिन्नेकवशे जगत्॥<br><br>579: स साम्राज्यं महाराज प्राप्तो भवति योगतः। तं स राजा जरासंधं संश्रित्य किल सर्वशः॥<br><br>580: राजन् सेनापतिर्जातः शिशुपालः प्रतापवान्। तमेव च महाराज शिष्यवत् समुपस्थितः॥<br><br>581: वक्रः करूषाधिपतिर्मायायोधी महाबलः। अपरौ च महावीरों महात्मानौ समाश्रितौ॥<br><br>582: जरासंधं महावीर्यं तौ हंसडिम्भकावुभौ। दन्तवक्रः करूषश्च करभो मेघवाहनः। मूर्धा दिव्यमणिं बिभ्रद् यमद्भुतमणि विदुः॥<br><br>583: मुरं च नरकं चैव शास्ति यो यवनाधिपः। अपर्यन्तबलो राजा प्रतीच्यां वरुणो यथा। ॥<br><br>584: भगदत्तो महाराज वृद्धस्तव पितुः सखा। स वाचा प्रणतस्तस्य कर्मणा च विशेषतः॥<br><br>585: स्नेहबद्धश्च मनसा पितृवद् भक्तिमांस्त्वयि। प्रतीच्या दक्षिणं चान्तं पृथिव्याः प्रति यो नृपः॥<br><br>586: मातुलो भवतः शूरः पुरुजित् कुन्तिवर्धनः। स ते सन्नतिमानेकः स्नेहतः शत्रुसूदनः॥<br><br>587: जरासंधं गतस्त्वेव पुरा यो न मया हतः। पुरुषोत्तमविज्ञातो योऽसौ चेदिषु दुर्मतिः॥<br><br>588: आत्मानं प्रतिजानाति लोकेऽस्मिन् पुरुषोत्तमम्। आदत्ते सततं मोहाद् यः स चिह्नं च मामकम्॥<br><br>589: वङ्गपुण्ड्रकिरातेषु राजा बलसमन्वितः। पौण्ड्रको वासुदेवेति योऽसौ लोकेऽभिविश्रुतः॥<br><br>590: चतुर्थभाग महाराज भोज इन्द्रसखो बली। विद्याबलाद् यो व्यजयत् सपाण्ड्यक्रथकैशिकान्॥<br><br>591: २१ भ्राता यस्याकृतिः शूरो जामदग्न्यसमोऽभवत्। स भक्तो मागधं राजा भीष्मकः परवीरहा। ॥<br><br>592: प्रियाण्याचरतः प्रह्वान् सदा सम्बन्धिनस्ततः। भजतो न भजत्यस्मानप्रियेषु व्यवस्थितः॥<br><br>593: न कुलं स बलं राजन्नभ्यजानात् तथाऽऽत्मनः। एश्यमानो यशो दीप्तं जरासंधमुपस्थितः॥<br><br>594: उदीच्याश्च तथा भोजाः कुलान्यष्टादश प्रभो। जरासंधभयादेव प्रतीची दिशमास्थिताः॥<br><br>595: शूरसेना भद्रकारा बोधाः शाल्वाः पटच्चराः। सुस्थलाश्च सुकुटाश्च कुलिन्दाः कुन्तिभिः सह॥<br><br>596: शाल्वायनाश्च राजानः सोदर्यानुचरैः सह। दक्षिणाये च पञ्चालाः पूर्वाः कुन्तिषु कोशलाः॥<br><br>597: तथोत्तरां दिशं चापि परित्यज्य भयार्दिताः। मत्स्याः संन्यस्तपादाश्च दक्षिणां दिशमाश्रिताः॥<br><br>598: तथैव सर्वपञ्चाला जरासंधभयार्दिताः। स्वराज्यं सम्परित्यज्य विद्रुताः सर्वतो दिशम्॥<br><br>599: कस्यचित् त्वथ कालस्य कंसो निर्मथ्य यादवान्। बार्हद्रथसुते देव्यावुपागच्छद् वृथामतिः॥<br><br>600: अस्तिः प्राप्तिश्च नाम्ना ते सहदेवानुजेऽबले। बलेन तेन स्वज्ञातीनभिभूय वृथामतिः॥<br><br>601: श्रेष्ठ्यं प्राप्तः स तस्यासीदतीवापनयो महान्। भोजराजन्यवृद्धैश्च पीड्यमानैर्दुरात्मना॥<br><br>602: ज्ञातित्राणमभीप्सद्भिरस्मत्सम्भावना कृता। दत्त्वाक्रूराय सुतनुं तामाहुकसुतां तदा॥<br><br>603: संकर्षणद्वितीयेन ज्ञातिकार्यं मया कृतम्। हतौ कंससुनामानौ मया रामेण चाप्युत॥<br><br>604: भये तु समतिक्रान्ते जरासंधे समुद्यते। मन्त्रोऽयं मन्त्रितो राजन् कुलैरष्टादशावरैः॥<br><br>605: अनारभन्तो निघ्नन्तो महास्त्रैः शत्रुघातिभिः। न हन्यामो वयं तस्य त्रिभिर्वर्षशतैर्बलम्॥<br><br>606: तस्य ह्यमरसंकाशौ बलेन बलिनां वरौ। नामभ्यां हंसडिष्भकावशस्त्रनिधनावुभौ॥<br><br>607: तावुभौ सहितौ वीरौ जरासंधश्च वीर्यवान्। त्रयस्त्रयाणां लोकानां पर्याप्ता इति मे मतिः॥<br><br>608: न हि केवलमस्माकं यावन्तोऽन्ये च पार्थिवाः। तथैव तेषामासीच्च बुद्धिर्बुद्धिमतां वर॥<br><br>609: अथ हंस इति ख्यातः कश्चिदासीन्महान् नृपः। रामेण स हतस्तत्र संग्रामेऽष्टादशावरे॥<br><br>610: हतो हंस इति प्रोक्तमथ केनापि भारत। तच्छ्रुत्वा डिम्भको राजन् यमुनाम्भस्यमज्जत॥<br><br>611: विना हंसेन लोकेऽस्मिन् नाहं जीवितुमुत्सहे। इत्येतां मतिमास्थाय डिम्भको निधनं गतः॥<br><br>612: तथा तु डिम्भकं श्रुत्वा हंसः परपुरंजयः। प्रपेदे यमुनामेव सोऽपि तस्यां न्यमज्जत॥<br><br>613: तौ स राजा जरासंधः श्रुत्वा च निधनं गतौ। पुरं शून्येन मनसा प्रययौ भरतर्षभ॥<br><br>614: ततो वयममित्रघ्न तस्मिन् प्रतिगते नृपे। पुनरानन्दिनः सर्वे मथुरायां वसामहे॥<br><br>615: यदा त्वभ्येत्य पितरं सा वै राजीवलोचना। कंसभार्या जरासंधं दुहिता मागधं नृपम्। चोदयत्येव राजेन्द्र पतिव्यसनदुःखिता॥<br><br>616: पतिनं मे जहीत्येवं पुनः पुनररिंदम। ततो वयं महाराज तं मन्त्रं पूर्वमन्त्रितम्॥<br><br>617: संस्मरन्तो विमनसो व्यपयाता नराधिप। पृथक्त्वेन महाराज संक्षिप्य महतीं श्रियम्॥<br><br>618: पलायामो भयात् तस्य ससुतज्ञातिबान्धवाः। इति संचिन्त्य सर्वे स्म प्रतीची दिशमाश्रिताः॥<br><br>619: कुशस्थली पुरीं रम्यां रैवतेनोपशोभिताम्। ततो निवेशं तस्यां च कृतवन्तो वयं नृप॥<br><br>620: तथैव दुर्गसंस्कारं देवैरपि दुरासदम्। स्त्रियोऽपि यस्यां युध्येयुः किमु वृष्णिमहारथाः॥<br><br>621: तस्यां वयममित्रघ्न निवसामोऽकुतोभयाः। आलोच्य गिरिमुख्यं तं मागधं तीर्णमेव च॥<br><br>622: माधवाः कुरुशार्दूलं परां मुदमवाप्नुवन्। एवं वयं जरासंधादभितः कृतकिल्बिधाः॥<br><br>623: सामर्थ्यवन्तः सम्बन्धाद् गोमन्तं समुपाश्रिताः। त्रियोजनायतं सद्म त्रिस्कन्धं योजनावधि॥<br><br>624: योजनान्ते शतद्वारं वीरविक्रमतोरणम्। अष्टादशावरैर्नद्धं क्षत्रियैर्युद्धदुर्मदैः॥<br><br>625: अष्टादश सहस्राणि भ्रातृणां सन्ति नः कुले। आहुकस्य शतं पुत्रा एकैकस्त्रिदशावरः॥<br><br>626: चारुदेष्णः सह भ्रात्रा चक्रदेवोऽथ सात्यकिः। अहं च रौहिणेयश्च साम्बः प्रद्युम्न एव च॥<br><br>627: एवमतिरथाः सप्त राजन्नन्यान् निबोध मे। कृतवर्मा ह्यनाधृष्टिः समीकः समिर्तिजयः॥<br><br>628: कङ्कः शङ्कुच कुन्तिश्च सप्तैते वै महारथाः। पुत्रौ चान्धकभोजस्य वृद्धो राजा च ते दश॥<br><br>629: वज्रसंहनना वीरा वीर्यवन्तो महारथाः। स्मरन्तो मध्यमं देशं वृष्णिमध्ये व्यवस्थिताः॥<br><br>630: स त्वं सम्राड्गुणैर्युक्तः सदा भरतसत्तम। क्षत्रे सम्राजमात्मानं कर्तुमर्हसि भारत॥<br><br>631: न तु शक्यं जरासंधे जीवमाने महाबले। राजसूयस्त्वयावाप्तुमेषा राजन् मतिर्मम॥<br><br>632: तेन रुद्धा हि राजानः सर्वे जित्वा गिरिव्रजे। कन्दरे पर्वतेन्द्रस्य सिंहनेव महाद्विपाः॥<br><br>633: स हि राजा जरासंधो यियक्षुर्वसुधाधिपैः। महादेवं महात्मानमुमापतिमरिंदम॥<br><br>634: आराध्य तपसोग्रेण निर्जितास्तेन पार्थिवाः। प्रतिज्ञायाश्च पारं स गतः पार्थिवसत्तम॥<br><br>635: स हि निर्जित्य निर्जित्य पार्थिवान् पृतनागतान्। पुरमानीय बद्धवा च चकार पुरुषव्रजम्॥<br><br>636: वयं चैव महाराज जरासंधभयात् तदा। मथुरां सम्परित्यज्य गता द्वारवतीं पुरीम्॥<br><br>637: यदि त्वेनं महाराज यज्ञं प्राप्तुमभीप्ससि। यतस्व तेषां मोक्षाय जरासंधवधाय च॥<br><br>638: समारम्भो न क्योऽयमन्यथा कुरुनन्दन। राजसूयश्च कात्स्येंन कर्तुं मतिमतां वर॥<br><br>639: इत्येषा मे मती राजन् यथा वा मन्यसेऽनघ। एवंगते ममाचक्ष्व स्वयं निश्चित्य हेतुभिः॥<br><br>640: युधिष्ठिर उवाच उक्तं त्वया बुद्धिमता यन्नान्यो वक्तुमर्हति। संशयानां हि निर्मोक्ता त्वन्नान्यो विद्यते भुवि॥<br><br>641: गृहे गृहे हि राजानः स्वस्य स्वस्य प्रियंकराः। न च साम्राज्यमाप्तास्ते सम्राट्छन्दो हि कृच्छ्रभाक्॥<br><br>642: कथं परानुभावज्ञः स्वं प्रशंसितुमर्हति। परेण समवेतस्तु यः प्रशस्यः स पूज्यते॥<br><br>643: विशाला बहुला भूमिर्बहुरत्नसमाचिता। दूरं गत्वा विजानाति श्रेयो वृष्णिकुलोद्वह॥<br><br>644: शममेव परं मन्ये शमात् क्षेमं भवेन्मम। आरम्भे पारमेष्ठ्ये तु न प्राप्यमिति मे मतिः॥<br><br>645: एवमेते हि जानन्ति कुले जाता मनस्विनः। कश्चित् कदाचिदेतेषां भवेच्छ्रेष्ठो जनार्दन॥<br><br>646: वयं चैव महाभाग जरासंधभयात् तदा। शङ्किताः स्म महाभाग दौरात्म्यात् तस्य चानघ॥<br><br>647: अहं हि तव दुर्द्धर्ष भुजवीर्याश्रयः प्रभो। नात्मानं बलिनं मन्ये त्वयि तस्माद् विशङ्किते॥<br><br>648: त्वत्सकाशाच्च रामाच्च भीमसेनाच्च माधव। अर्जुनाद् वा महाबाहो हन्तुं शक्यो न वेति वै। एवं जानन् हि वार्ष्णेय विमृशामि पुनः पुनः॥<br><br>649: त्वं मे प्रमाणभूतोऽसि सर्वकार्येषु केशव। तच्छ्रुत्वा चाब्रवीद् भीमो वाक्यं वाक्यविशारदः॥<br><br>650: भीम उवाच अनारम्भपरो राजा वल्मीक इव सीदति। दुर्बलश्चानुपायेन बलिनं योऽधितिष्ठति॥<br><br>651: अतन्द्रितश्च प्रायेण दुर्बलो बलिनं रिपुम्। जयेत् सम्यक् प्रयोगेण नीत्यार्थानात्मनो हितान्॥<br><br>652: कृष्णे नयो मयि बलं जयः पार्थे धनञ्जये। मागधं साधयिष्याम इष्टिं त्रय इवाग्नयः॥<br><br>653: कृष्ण उवाच अर्थानारभते बालो नानुबन्धमवेक्षते। तस्मादरिं न मृष्यन्ति बालमर्थपरायणम्॥<br><br>654: जित्वा जय्यान् यौवनाश्विः पालनाच्च भगीरथः। कार्तवीर्यस्तपोवीर्याद् बलात्तु भरतो विभुः॥<br><br>655: ऋद्ध्या मरुत्तस्तान् पञ्च सम्राजस्त्वनुशुश्रुम। साम्राज्यमिच्छतस्ते तु सर्वाकारं युधिष्ठिर। ॥<br><br>656: निग्राह्यलक्षणं प्राप्तिर्धर्मार्थनयलक्षणैः॥<br><br>657: बार्हद्रथो जरासंधस्तद् विद्धि भरतर्षभ। न चैनमनुरुद्ध्यन्ते कुलान्येकशतं नृपाः। तस्मादिह बलादेव साम्राज्यं कुरुते हि सः॥<br><br>658: रत्नभाजो हि राजानो जरासंधमुपासते। न च तुष्यति तेनापि वाल्यादनयमास्थितः॥<br><br>659: मूर्धाभिषिक्तं नृपतिं प्रधानपुरुषो बलात्। आदत्ते न च नो हृष्टोऽभागः पुरुषतः क्वचित्॥<br><br>660: एवं सर्वान् वशे चक्रे जरासंधः शतावरान्। तं दुर्बलतरो राजा कथं पार्थ उपैष्यति॥<br><br>661: प्रोक्षितानां प्रमृष्टानां राज्ञां पशुपतेर्गृहे। पशूनामिव का प्रीतिर्जीविते भरतर्षभ॥<br><br>662: क्षत्रियः शस्त्रस्मरणो यदा भवति सत्कृतः। ततः स्म मागधं संख्ये प्रतिबाधेम यद् वयम्॥<br><br>663: षडशीतिः समानीताः शेषा राजश्चतुर्दश। जरासंधेन राजानस्ततः क्रूरं प्रवय॑ते॥<br><br>664: प्राप्नुयात् स यशो दीप्तं तत्र यो विघ्नमाचरेत्। जयेद् यश्च जरासंधं स सम्रानियतं भवेत्॥<br><br>665: युधिष्ठिर उवाच सम्राङ्गणमभीप्सन् वै युष्मान् स्वार्थपरायणः। कथं प्रहिणुयां कृष्ण सोऽहं केवलसाहसात्॥<br><br>666: भीमार्जुनावुभौ नेत्रे मनो मन्ये जनार्दनम्। मनश्चक्षुर्विहीनस्य कीदृशं जीवितं भवेत्॥<br><br>667: जरासन्धबलं प्राप्य दुष्पारं भीमविक्रमम्। यमोऽपि न विजेताऽऽजौ तत्र वः किं विचेष्टितम्॥<br><br>668: अस्मिंस्त्वर्थान्तरे युक्तमनर्थः प्रतिपद्यते। तस्मान्न प्रतपत्तिस्तु कार्या युक्ता मता मम॥<br><br>669: यथाहं विमृशाम्येकस्तत् तावच्छूयतां मम। संन्यासं रोचये साधु कार्यस्यास्य जनार्दन। प्रतिहन्ति मनो मेऽद्य राजसूयो दुराहरः॥<br><br>670: वैशम्पायन उवाच पार्थः प्राप्य धनुः श्रेष्ठमक्षय्ये च महेषुधी। रथं ध्वजं सभां चैव युधिष्ठिरमभाषत॥<br><br>671: अर्जुन उवाच धनुः शस्त्रं शरा वीर्यं पक्षो भूमिर्यशो बलम्। प्राप्तमेतन्मया राजन् दुष्प्रापं यदभीप्सितम्॥<br><br>672: कुले जन्म प्रशंसन्ति वैद्याः साधु सुनिष्ठिता। बलेन सदृशं नास्ति वीर्यं तु मम रोचते॥<br><br>673: कृतवीर्यकुले जातो निर्वीर्यः किं करिष्यति। निर्वीर्य तु कुले जातो वीर्यवांस्तु विशिष्यते॥<br><br>674: क्षत्रियः सर्वशो राजन् यस्य वृत्तिर्दिषज्ज्ये। सर्वैर्गुणैर्विहीनोऽपि वीर्यवान् हि तरेद् रिपून्॥<br><br>675: सर्वैरपि गुणैर्युक्तो निर्वीयः किं करिष्यति। गुणीभूता गुणाः सर्वे तिष्ठन्ति हि पराक्रमे॥<br><br>676: जयस्य हेतुः सिद्धिर्हि कर्म दैवं च संश्रितम्। संयुक्तो हि बलैः कश्चित् प्रमादान्नोपयुज्यते॥<br><br>677: तेन द्वारेण शत्रुभ्यः क्षीयते सबलो रिपुः॥<br><br>678: दैन्यं यथा बलवति तथा मोहो बलान्विते। तावुभौ नाशकौ हेतू राज्ञा त्याज्यौ जयार्थिना॥<br><br>679: जरासंधविनाशं च राज्ञां च परिरक्षणम्। यदि कुर्याम यज्ञार्थं किं ततः परमं भवेत्॥<br><br>680: अनारम्भे हि नियतो भवेदगुणनिश्चयः। गुणानिः संशया राजन् नैर्गुण्यं मन्यसे कथम्॥<br><br>681: काषायं सुलभं पश्चान्मुनीनां शममिच्छताम्। साम्राज्यं तु भवेच्छक्यं वयं योत्स्यामहे परान्॥<br><br>682: वासुदेव उवाच जातस्य भारते वंशे तथा कुन्त्याः सुतस्य च। या वै युक्ता मतिः सेयमर्जुनेन प्रदर्शिता॥<br><br>683: न स्म मृत्यु विद्म रात्रौ वा यदि वा दिवा। न चापि कंचिदमरमयुद्धेनानुशुश्रुम॥<br><br>684: एतावदेव पुरुषैः कार्य हृदयतोषणम्। नयेन विधिदृष्टेन यदुपक्रमते परान्॥<br><br>685: सुनयस्यानपायस्य संयोगे परमः क्रमः। संगत्या जायतेऽसाम्यं साम्यं च न भवेद् द्वयोः॥<br><br>686: अनयस्यानुपायस्य संयुगे परमः क्षयः। संशयो जायते साम्याज्जयश्च न भवेद् द्वयोः॥<br><br>687: ते वयं नयमास्थाय शत्रुदेहसमीपगाः। कथमन्तं न गच्छेम वृक्षस्येव नदीरयाः। पररन्ध्र पराक्रान्ताः स्वरन्ध्रावरणे स्थिताः॥<br><br>688: व्यूढानीकैरतिबलैर्न युद्ध्येदरिभिः सह। इति बुद्धिमतां नीतिस्तन्ममापीह रोचते॥<br><br>689: अनवद्या ह्यसम्बुद्धाः प्रविष्टाः शत्रुसद्म तत्। शत्रुदेहमुपाक्रम्य तं कामं प्राप्नुयामहे॥<br><br>690: एको ह्येव श्रियं नित्यं बिभर्ति पुरुषर्षभः। अन्तरात्मेव भूतानां तत्क्षणं नैव लक्षये॥<br><br>691: अथवैनं निहत्याजौ शेषेणापि समाहताः। प्राप्नुयाम ततः स्वर्ग ज्ञातित्राणपरायणाः॥<br><br>692: युधिष्ठिर उवाच कृष्ण कोऽयं जरासंधः किंवीर्यः किम्पराक्रमः। यस्त्वां स्पृष्टवाग्निसदृशं न दग्धः शलभो यथा॥<br><br>693: कृष्ण उवाच शृणु राजञ्जरासंधो यद्वीर्यो यत्पराक्रमः। यथा चोपेक्षितोऽस्माभिबहुशः कृतविप्रियः॥<br><br>694: अक्षौहिणीनां तिसृणां पतिः समरदर्पितः। राजा बृहद्रथो नाम मगधाधिपतिर्बली॥<br><br>695: रूपवान् वीर्यसम्पन्नः श्रीमानतुलविक्रमः। नित्यं दीक्षाङ्किततनुः शतक्रतुरिवापरः॥<br><br>696: तेजसा सूर्यसंकाशः क्षमया पृथिवीसमः। यमान्तकसमः क्रोधे श्रिया वैश्रवणोयमः॥<br><br>697: तस्याभिजनसंयुक्तैर्गुणैर्भरतसत्तम। व्याप्तेयं पृथिवी सर्वा सूर्यस्येव गभस्तिभिः॥<br><br>698: स काशिराजस्य सुते यमजे भरतर्षभ। उपयेमे महावीर्यो रूपद्रविणसंयुते। तयोश्चकार समयं मिथः स पुरुषर्षभः॥<br><br>699: नातिवर्तिष्य इत्येवं पत्नीभ्यां संनिधौ तदा। स ताभ्यां शुशुभे राजा पत्नीभ्यां वसुधाधिपः॥<br><br>700: प्रियाभ्यामनुरूपाभ्यां करेणुभ्यामिव द्विपः। तयोर्मध्यगतश्चापि रराज वसुधाधिपः॥<br><br>701: गङ्गायमुनयोर्मध्ये मूर्तिमानिव सागरः। विषयेषु निमग्नस्य तस्य यौवनमभ्यगात्॥<br><br>702: न च वंशकरः पुत्रस्तस्याजायत कश्चन। मङ्गलैर्बहुभिर्होमैः पुत्रकामाभिरिष्टिभिः। नाससाद नृपश्रेष्ठः पुत्रं कुलविवर्धनम्॥<br><br>703: अथ काक्षीवतः पुत्रं गौतमस्य महात्मनः। शुश्राव तपसि श्रान्तमुदारं चण्डकौशिकम्॥<br><br>704: यदृच्छयाऽऽगतं तं तु वृक्षमूलमुपाश्रितम्। पत्नीभ्यां सहितो राजा सर्वरत्नैरतोषयत्॥<br><br>705: तमब्रवीत् सत्यधृतिः सत्यवागृषिसत्तमः। परितुष्टोऽस्मि राजेन्द्र वरं वरय सुव्रत॥<br><br>706: ततः सभार्यः प्रणतस्तमुवाच बृहद्रथः। पुत्रदर्शननैराश्याद् वाष्पसंदिग्धया गिरा॥<br><br>707: राजोवाच भगवन् राज्यमुत्सृज्य प्रस्थितोऽहं तपोवनम्। किं वरेणाल्पभाग्यस्य किं राज्येनाप्रजस्य मे॥<br><br>708: कृष्ण उवाच एतच्छ्रुत्वा मुनिर्ध्यानमगमत् क्षुभितेन्द्रियः। तस्यैव चाम्रवृक्षस्यच्छायायां समुपाविशत्॥<br><br>709: तस्योपविष्टस्य मुनेरुत्सङ्गे निपपात ह। अवातमशुकादष्टमेकमाम्रफलं किल॥<br><br>710: तत् प्रगृह्य मुनिश्रेष्ठो हृदयेनाभिमन्त्र्य च। राज्ञे ददावप्रतिमं पुत्रसम्प्राप्तिकारणम्॥<br><br>711: उवाच च महाप्राज्ञस्तं राजानं महामुनिः। गच्छ राजन् कृतार्थोऽसि निवर्तस्व नराधिप॥<br><br>712: एतच्छ्रुत्वा मुनेर्वाक्यं शिरसा प्रणिपत्य च। मुनेः पादौ महाप्राज्ञः स नृपः स्वगृहं गतः॥<br><br>713: यथासमयमाज्ञाय तदा स नृपसत्तमः। द्वाभ्यामेकं फलं प्रादात् पत्नीभ्यां भरतर्षभ॥<br><br>714: ते तदानं द्विधा कृत्वा भक्षयामासतुः शुभे। भावित्वादपि चार्थस्य सत्यवाक्यतया मुनेः॥<br><br>715: गर्भः फलप्राशनसम्भवः। ते च दृष्ट्वा स नृपतिः परां मुदमवाप ह॥<br><br>716: अथ काले महाप्राज्ञ यथासमयमागते। प्रजायेतामुभे राजञ्छरीरशकले तदा॥<br><br>717: एकाक्षिबाहुचरणे अर्धेदरमुखस्फिचे। दृष्ट्वा शरीरकाले प्रवेपतुरुभे भृशम्॥<br><br>718: तयोः समभवद् उद्विग्ने सह सम्मन्त्र्य ते भगिन्यौ तदाबले। सजीवे प्राणिशकले तत्यजाते सुदुःखिते॥<br><br>719: तथोर्धात्र्यौ सुसंवीते कृत्वा ते गर्भसम्प्लवे। निर्गम्यान्तः पुरद्वारात् समुत्सृज्याभिजग्मतुः॥<br><br>720: ते चतुष्पथनिक्षिप्ते जरा नामाथ राक्षसी। जग्राह मनुजव्याघ्र मांसशोणितभोजना॥<br><br>721: कर्तुकामा सुखवहे शकले सा तु राक्षसी। संयोजयामास तदा विधानबलचोदिता॥<br><br>722: ते समानीतमात्रे तु शकले पुरुषर्षभ। एकमूर्तिधरो वीरः कुमारः समपद्यत॥<br><br>723: ततः सा राक्षसी राजन् विस्मयोत्फुल्ललोचना। न शशाक समुद्वोढुं वज्रसारमयं शिशुम्॥<br><br>724: बालस्ताम्रतलं मुष्टिं कृत्वा चास्ये निधाय सः। प्राक्रोशदतिसंरब्धः सतोय इव तोयदः॥<br><br>725: तेन शब्देन सम्भ्रान्तः सहसान्तःपुरे जनः। निर्जगाम नरव्याघ्र राज्ञा सह परंतप॥<br><br>726: ते चाबले परिम्लाने पयःपूर्णपयोधरे। निराशे पुत्रलाभाय सहसैवाभ्यगच्छताम्॥<br><br>727: अथ दृष्ट्वा तथाभूते राजानं चेष्टसंततिम्। तं च बालं सुबलिनं चिन्तयामास राक्षसी॥<br><br>728: नार्हामि विषये राज्ञो वसन्ती पुत्रगृद्धिनः। बालं पुत्रमिमं हन्तुं धार्मिकस्य महात्मनः॥<br><br>729: सा तं बालमुपादाय मेघलेखेव भास्करम्। कृत्वा च मानुषं रूपमुवाच वसुधाधिपम्॥<br><br>730: राक्षस्युवाच बृहद्रथ सुतस्तेऽयं मया दत्तः प्रगृह्यताम्। तव पत्नीद्वये जातो द्विजातिवरशासनात्। धात्रीजनपरित्यक्तो मयायं परिरक्षितः॥<br><br>731: श्रीकृष्ण उवाच ततस्ते भरतश्रेष्ठ काशिराजसुते शुभे। तं बालमभिपद्याशु प्रस्रवैरभ्यषिञ्चताम्॥<br><br>732: ततः स राजा संहृष्टः सर्वं तदुपलभ्य च। अपृच्छद्धेगर्भाभां राक्षसी तामराक्षसीम्॥<br><br>733: राजोवाच का त्वं कमलगर्भाभे मम पुत्रप्रदायिनी। कामया ब्रूहि कल्याणि देवता प्रतिभासि मे॥<br><br>734: राक्षस्युवाच जरा नामास्मि भद्रं ते राक्षसी कामरूपिणी। तव वेश्मनि राजेन्द्र पूजिता न्यवसं सुखम्॥<br><br>735: गृहे गृहे मनुष्याणां नित्यं तिष्ठामि राक्षसी। गृहदेवीति नाम्ना वै पुरा सृष्टा स्वयंभुवा॥<br><br>736: दानवानां विनाशाय स्थापिता दिव्यरूपिणी। यो मां भक्त्या लिखेत् कुड्ये सपुत्रां यौवनान्विताम्॥<br><br>737: ३। गृहे तस्य भवेद् वृद्धिरन्यथा क्षयमाप्नुयात्। त्वद्गृहे तिष्ठमानाहं पूजिताहं सदा विभो॥<br><br>738: लिखिता चैव कुड्येषु पुत्रैर्बहुभिरावृता। गन्धपुष्पैस्तथा धूपैर्भक्ष्यभोज्यैः सुपूजिता॥<br><br>739: साहं प्रत्युपकारार्थं चिन्तयाम्यनिशं तव। तवेमे पुत्रशकले दृष्टवत्यस्मि धार्मिक॥<br><br>740: संश्लेषिते मया दैवात् कुमारः समपद्यत। तव भाग्यान्महाराज हेतुमात्रमहं त्विह॥<br><br>741: मेरुं वा खादितुं शक्ता किं पुनस्त्व बालकम्। गृहसम्पूजनात् तुष्ट्या मया प्रत्यर्पितस्तव॥<br><br>742: श्रीकृष्ण उवाच एवमुक्त्वा तु सा राजंस्तत्रैवान्तरधीयत। स संगृह्य कुमारं तं प्रविवेश गृहं नृपः॥<br><br>743: तस्य बालस्य यत् कृत्यं तच्चकार नृपस्तदा। आज्ञापयच्च राक्षस्या मगधेषु महोत्सवम्॥<br><br>744: तस्य नामाकरोच्चैव पितामहसम: पिता। जरया संधितो यस्माज्जरासंधो भवत्वयम्॥<br><br>745: सोऽवर्धत महातेजा मगधाधिपतेः सुतः। प्रमाणबलसम्पन्नो हुताहुतिरिवानलः। मातापित्रोर्नन्दिकरः शुक्लपक्षे यथा शशी॥<br><br>746: श्रीकृष्ण उवाच कस्यचित् त्वथ कालस्य पुनरेव महातपाः। मगधेषूपचक्राम भगवांश्चण्डकौशिकः॥<br><br>747: तस्यागमनसंहृष्टः सामात्यः पुरःसरः। सभार्य: सह पुत्रेण निर्जगाम बृहद्रथः॥<br><br>748: पाद्यार्थ्याचमनीयैस्तमर्चयामास भारत। स नृपो राज्यसहितं पुत्रं तस्मै न्यवेदयत्॥<br><br>749: प्रतिगृह्य च तां पूजां पार्थिवाद् भगवानृषिः। उवाच मागधं राजन् प्रहृष्टेनान्तरात्मना॥<br><br>750: सर्वमेतन्मया ज्ञातं राजन् दिव्येन चक्षुषा। पुत्रस्तु शृणु राजेन्द्र यादृशोऽयं भविष्यति॥<br><br>751: अस्य रूपं च सत्त्वं च बलमूर्जितमेव च। एष श्रिया समुदितः पुत्रस्तव न संशयः॥<br><br>752: प्रापयिष्यति तत् सर्वं विक्रमेण समन्वितः। अस्य वीर्यवतो वीर्यं नानुयास्यन्ति पार्थिवाः॥<br><br>753: पततो वैनतेयस्य गतिमन्ये यथा खगाः। विनाशमुपयास्यन्ति ये चास्य परिपन्थिनः॥<br><br>754: देवैरपि विसृष्टानि शस्त्राण्यस्य महीपते। न रुजं जनयिष्यन्ति गिरेरिव नदीरयाः॥<br><br>755: सर्वमूर्धाभिषिक्तानामेष मूनि ज्वलिष्यति। प्रभाहरोऽयं सर्वेषां ज्योतिषामिव भास्करः॥<br><br>756: एनमासाद्य राजानः समृद्धबलवाहनाः। विनाशमुपयास्यन्ति शलभा इव पावकम्॥<br><br>757: एष श्रियः समुदिताः सर्वराज्ञां ग्रहीष्यति। वर्षास्विवोदीर्णजला नदीनदनदीपतिः॥<br><br>758: एष धारयिता सम्यक् चातुर्वण्र्यं महाबलः। शुभाशुभमिव स्फीता सर्वसस्यधरा धरा॥<br><br>759: अस्याज्ञावशगाः सर्वे भविष्यन्ति नराधिपाः। सर्वभूतात्मभूतस्य वायोरिव शरीरिणः॥<br><br>760: एष रुद्र महादेवं त्रिपुरान्तकरं हरम्। सर्वलोकेष्वतिबलः साक्षाद् द्रक्ष्यति मागधः॥<br><br>761: एवं ब्रुवन्नेव मुनिः सवकार्यमिव चिन्तयन्। विसर्जयामास नृपं बृहद्रथमथारिहन्॥<br><br>762: प्रविश्य नगरीं चापि ज्ञातिसम्बन्धिभिर्वृतः। अभिषिच्य जरासंधं मगधाधिपतिस्तदा॥<br><br>763: बृहद्रथो नरपतिः परां निर्वृतिमाययौ। अभिषिक्ते जरासंधे तदा राजा बृहद्रथः। पत्नीद्वयेनानुगतस्तपोवनचरोऽभवत्॥<br><br>764: ततो वनस्थे पितरि मात्रोश्चैव विशाम्पते। जरासंध स्ववीर्येण पार्थिवानकरोद् वशे॥<br><br>765: वैशम्पायन उवाच अथ दीर्घस्य कालस्य तपोवनचरो नृपः। सभार्यः स्वर्गमगमत् तपस्तप्त्वा बृहद्रथः॥<br><br>766: जरासंधोऽपि नृपतिर्यथोक्तं कौशिकेन तत्। वरप्रदानमखिलं प्राप्य राज्यमपालयत्॥<br><br>767: निहते वासुदेवेन तदा कंसे महीपतौ। जातो वै वैरनिर्बन्धः कृष्णेन सह तस्य वै॥<br><br>768: भ्रामयित्वा शतगुणमेकोनं येन भारत। गदा क्षिप्ता बलवता मागधेन गिरिव्रजात्॥<br><br>769: तिष्ठतो मथुरायां वै कृष्णस्याद्भुतकर्मणः। एकोनयोजनशते सा पपात गदा शुभा॥<br><br>770: दृष्ट्वा पौरैस्तदा सम्यग् गदा चैव निवेदिता। गदावसानं तत् ख्यातं मथुरायाः समीपतः॥<br><br>771: तस्यास्तां हंसडिम्भकावशस्त्रनिधनावुभौ। मन्त्रे मतिमतां श्रेष्ठौ नीतिशास्त्रे विशारदौ॥<br><br>772: यौ तौ मया ते कथितौ पूर्वमेव महाबलौ। त्रयस्त्रयाणां लोकानां पर्याप्ता इति मे मतिः॥<br><br>773: एवमेव तदा वीर बलिभिः कुकुरान्धकैः। वृष्णिभिश्च महाराज नीतिहेतोरुपेक्षितः॥<br><br>774: वासुदेव उवाच पतितौ हंसडिम्भकौ कंसश्च सगणो हतः। जरासंधस्य निधने कालोऽयं समुपागतः॥<br><br>775: न शक्योऽसौ रणे जेतुं सर्वैरपि सुरासुरैः। बाहुयुद्धेन जेतव्यः स इत्युपलभामहे॥<br><br>776: मयि नीतिर्बलं भीमे रक्षिता चावयोर्जयः। मागधं साधयिष्याम इष्टिं त्रय इवाग्नयः॥<br><br>777: त्रिभिरासादितोऽस्माभिर्विजने स नराधिपः। न संदेहो यथा युद्धमेकेनाप्युपयास्यति॥<br><br>778: अवमानाच्च लोभाच्च बाहुवीर्याच्च दर्पितः। भीमसेनेन युद्धाय ध्रुवमप्युपयास्यति॥<br><br>779: अलं तस्य महाबाहुर्भीमसेनो महाबलः। लोकस्य समुदीर्णस्य निधनायान्तको यथा॥<br><br>780: यदि मे हृदयं वेत्सि यदि ते प्रत्ययो मयि। भीमसेनार्जुनौ शीघ्रं न्यासभूतौ प्रयच्छ मे॥<br><br>781: वैशम्पायन उवाच एवमुक्तो भगवता प्रत्युवाच युधिष्ठिरः। भीमार्जुनौ समालोक्य सम्प्रहृष्टमुखौ स्थितौ॥<br><br>782: युधिष्ठिर उवाच अच्युताच्युत मा मैवं व्याहरामित्रकर्शन। पाण्डवानां भवान् नाथो भवन्तं चाश्रिता वयम्॥<br><br>783: यथा वदसि गोविन्द सर्वं तदुपपद्यते। न हि त्वमग्रतस्तेषां येषां लक्ष्मी: पराङ्मुखी॥<br><br>784: निहतश्च जरासंधो मोक्षिताश्च महीक्षितः। राजसूयश्च मे लब्धो निदेशे तव तिष्ठतः॥<br><br>785: क्षिप्रमेव यथा त्वेतत् कार्यं समुपपद्यते। अप्रमत्तो जगन्नाथ तथा कुरु नरोत्तम॥<br><br>786: त्रिभिर्भवद्भिर्हि विना नाहं जीवितुमुत्सहे। धर्मकामार्थरहितो रोगात इव दुःखितः॥<br><br>787: न शौरिणा विना पार्थो न शौरिः पाण्डवं विना। नाजेयोऽस्त्यनयोलोक कृष्णयोरिति मे मतिः॥<br><br>788: अयं च बलिनां श्रेष्ठः श्रीमानपि वृकोदरः। युवाभ्यां सहितो वीरः किं न कुर्यान्महायशाः॥<br><br>789: सुप्रणीतो बलौधो हि कुरुते कार्यमुत्तमम्। अंधं बलं जडं प्राहुः प्रणेतव्यं विचक्षणैः॥<br><br>790: :॥<br><br>791: यतो हि निम्नं भवति नयन्ति हि ततो जलम्। यतश्छिद्रं ततश्चापि नयन्ते धीवरा जलम्॥<br><br>792: तस्मान्नयविधानज्ञं पुरुषं लोकविश्रुतम्। वयमाश्रित्य गोविन्दं यतामः कार्यसिद्धये॥<br><br>793: एवं प्रज्ञानयबलं क्रियोपायसमन्वितम्। पुरस्कुर्वीत कार्येषु कृष्णं कार्यार्थसिद्धये॥<br><br>794: एवमेव यदुश्रेष्ठ यावत्कार्यार्थसिद्धये। अर्जुनः कृष्णमन्वेतु भीमोऽन्वेतु धनंजयम्। नयो जयो बलं चैव विक्रमे सिद्धिमेष्यति॥<br><br>795: वैशम्पायन उवाच एवमुक्तास्ततः सर्वे भ्रातरो विपुलौजसः। वार्ष्णेयः पाण्डवेयौ च प्रतस्थुर्मागधं प्रति॥<br><br>796: वर्चस्विनां ब्राह्मणानां स्नातकानां परिच्छदम्। आच्छाद्य सुहृदां वाक्यैर्मनोहरभिनन्दिताः॥<br><br>797: अमर्षादभितप्तानां ज्ञात्यर्थं मुख्यतेजसाम्। रविसोमाग्निवपुषां दीप्तमासीत् तदा वपुः॥<br><br>798: हतं मेने जरासंधं दृष्ट्वा भीमपुरोगमौ। एककार्यसमुद्यन्तौ कृष्णौ युद्धेऽपराजितौ॥<br><br>799: ईशौ हि तौ महात्मानौ सर्वकार्यप्रवर्तिनौ। धर्मकामार्थलोकानां कार्याणां च प्रवर्तकौ॥<br><br>800: कुरुभ्यः प्रस्थितास्ते तु मध्येन कुरुजाङ्गलम्। रम्यं पद्मसरो गत्वा कालकूटमतीत्य च॥<br><br>801: गण्डकी च महाशोणं सदानीरां तथैव च। एकपर्वतके नद्यः क्रमेणैत्याव्रजन्त ते॥<br><br>802: उत्तीर्य सरयूं रम्यां दृष्ट्वा पूर्वांच कोसलान्। अतीत्य जग्मुर्मिथिलां पश्यन्तो विपुला नदीः॥<br><br>803: अतीत्य गङ्गां शोणं च त्रयस्ते प्राङ्मुखास्तदा। कुशचीरच्छदा जग्मुर्मागधं क्षेत्रमच्युताः॥<br><br>804: ते शश्वद् गोधनाकीर्णमम्बुमन्तं शुभदुमम्। गोरथं गिरिमासाद्य ददृशुर्मागधं पुरम्॥<br><br>805: वासुदेव उवाच एष पार्थ महान् भाति पशुमान् नित्यमम्बुमान्। निरामयः सुवेश्माढ्यो निवेशो मागधः शुभः॥<br><br>806: वैहारो विपुलः शैलो वराहो वृषभस्तथा। तथा ऋषिगिरिस्तात शुभाश्चैत्यकपञ्चमाः॥<br><br>807: एते पञ्च महाशृङ्गाः पर्वताः शीतलद्रुमाः। रक्षन्तीवाभिसंहत्य संहताङ्गा गिरिव्रजम्॥<br><br>808: पुष्पवेष्टितशाखाग्रैर्गन्धवद्भिर्मनोहरैः। निगूढा इव लोध्राणां वनैः कामिजनप्रियैः॥<br><br>809: शूद्रायां गौतमो यत्र महात्मा संशितव्रतः। औशीनर्यामजनयत् काक्षीवाद्यान् सुतान् मुनिः॥<br><br>810: गौतमः प्रणयात् तस्माद् यथासौ तत्र सद्मनि। भजते मागधं वंशं स नृपाणामनुग्रहात्॥<br><br>811: अङ्गवङ्गादयश्चैव राजानः सुमहाबलाः। गौतमक्षयमभ्येत्य रमन्ते स्म पुरार्जुन॥<br><br>812: वनराजीस्तु पश्येमाः पिप्पलानां मनोरमाः। पार्थ गौतमौकः समीपजाः॥<br><br>813: अर्बुदः शक्रवापी च पन्नगौ शत्रुतापनौ। स्वस्तिकस्यालयश्चात्र मणिनागस्य चोत्तमः॥<br><br>814: अपिहरार्या मेघानां मागधा मनुना कृताः। कौशिको मणिमांश्चैव चक्राते चाप्यनुग्रहम्॥<br><br>815: एवं प्राप्य पुरं रम्यं दुराधर्षं समन्ततः। अर्थसिद्धिं त्वनुपमा जरासंधोऽभिमन्यते॥<br><br>816: वयमासादने तस्य दर्पमद्य हरेमहि। वैशम्पायन उवाच एवमुक्तवा ततः सर्वे भ्रातरो विपुलौजसमः॥<br><br>817: वार्ष्णेयः पाण्डवौ चैव प्रतस्थुर्मागधं पुरम्। हृष्टपुष्टजनोपेतं चातुर्वर्ण्यसमाकुलम्॥<br><br>818: स्फीतोत्सवमनाधृष्यमासेदुश्च गिरिव्रजम्। ततो द्वारमनासाद्य पुरस्य गिरिमुच्छ्रितम्॥<br><br>819: बार्हद्रथैः पूज्यमानं तथा नगरवासिभिः। मगधानां सुरुचिरं चैत्यकान्तं समाद्रवन्॥<br><br>820: यत्र मांसादमृषभमाससाद बृहद्रथः। तं हत्वा मासतालाभिस्तिस्रो भेरीरकारयत्॥<br><br>821: स्वपुरे स्थापयामास तेन चानह्य चर्मणा। यत्र ताः प्राणदन् भेर्यो दिव्यपुष्पावचूर्णिताः॥<br><br>822: भङ्क्त्वा भेरीत्रयं तेऽपि चैत्यप्राकारमाद्रवन्। द्वारतोऽभिमुखाः सर्वे ययुर्नानाऽऽयुधास्तदा। ॥<br><br>823: मागधानां सुरुचिरं चैत्यकं तं समाद्रवन्। शिरसीव समाघ्नन्तो जरासंधं जिघांसवः॥<br><br>824: स्थिरं सुविपुलं शृङ्गं सुमहत् तत् पुरातनम्। अर्चितं गन्धमाल्यैश्च सततं सुप्रतिष्ठितम्॥<br><br>825: विपुलैर्बाहुभिर्वीरास्तेऽभिहत्याभ्यपातयन्। ततस्ते मागधं हृष्टाः पुरं प्रविविशुस्तदा॥<br><br>826: एतस्मिन्नेव काले तु ब्राह्मणा वेदपारगाः। दृष्ट्वा तु दुर्निमित्तानि जरासंधमदर्शयन्॥<br><br>827: पर्यग्न्यकुर्वश्च नृपं द्विरदस्थं पुरोहिताः। ततस्तच्छान्तये राजा जरासंधः प्रतापवान्। दीक्षितो नियमस्थोऽसावुपवासपरोऽभवत्॥<br><br>828: स्नातकव्रतिनस्ते तु बाहुशस्त्रा निरायुधाः। युयुत्सवः प्रविविशुर्जरासंधेन भारत॥<br><br>829: भक्ष्यमाल्यापणानां च ददृशुः श्रियमुत्तमाम्। स्फीतां सर्वगुणोपेतां सर्वकामसमृद्धिनीम्॥<br><br>830: तां तु दृष्ट्वा समृद्धि ते वीथ्यां तस्यां नरोत्तमाः। राजमार्गेण गच्छन्तः कृष्णभीमधनंजयाः। बलाद् गृहीत्वा माल्यानि मालाकारान्महाबलाः॥<br><br>831: विरागवसनाः सर्वे स्रग्विणो मृष्टकुण्डलाः। निवेशनमथाजग्मुर्जरासंधस्य धीमतः॥<br><br>832: गोवासमिव वीक्षन्तः सिंहा हैमवता यथा। शालस्तम्भनिभास्तेषां चन्दनागुरुरूषिताः॥<br><br>833: अशोभन्त महाराज बाहवो युद्धशालिनाम्। तान् दृष्ट्वा द्विरदप्रख्याशालस्कन्धानिवोद्गतान्। व्यूढोरस्कान् मागधानां विस्मयः: समपद्यत॥<br><br>834: तेत्वतीत्य जनाकीर्णाः कक्षास्तिस्रो नरर्षभाः। अहंकारेण राजानमुपतस्थुर्गतव्यथाः॥<br><br>835: तान् पाद्यमधुपर्कार्हान् गवार्हान् सत्कृतिं गतान्। प्रत्युत्थाय जरासंध उपतस्थे यथाविधि॥<br><br>836: उवाच चैतान् राजासौ स्वागतं वोऽस्त्विति प्रभुः। मौनमासीत् तदा पार्थभीमयोर्जनमेजय॥<br><br>837: तेषां मध्ये महाबुद्धिः कृष्णो वचनमब्रवीत्। वक्तुं नायाति राजेन्द्र एतयोर्नियमस्थयोः॥<br><br>838: अर्वानिशीथात् परतस्त्वया सार्धं वदिष्यतः। यज्ञागारे स्थापयित्वा राजा राजगृहं गतः॥<br><br>839: ततोऽर्धरात्रे सम्प्राप्ते यातो यत्र स्थिता द्विजाः। तस्य ह्येतद् व्रतं राजन् बभूव भुवि विश्रुतम्॥<br><br>840: स्नातकान् ब्राह्मणान् प्राप्ताञ्छ्रुत्वा स समितिंजयः। अत्यर्धरात्रे नृपतिः प्रत्युद्गच्छति भारत॥<br><br>841: तांस्त्वपूर्वेण वेषेण दृष्ट्वा स नृपसत्तमः। उपतस्थे जरासंधो विस्मिताश्चाभवत् तदा॥<br><br>842: ते तु दृष्ट्वैव राजानं जरासंधं नरर्षभाः। इदमूचुरमित्रघ्नाः सर्वे भरतसत्तम। ॥<br><br>843: स्वस्त्यस्तु कुशलं राजनिति तत्र व्यवस्थिताः। तं नृपं नृपशार्दूल प्रेक्षमाणाः परस्परम्॥<br><br>844: तानब्रवीज्जरासंधस्तथा पाण्डवयादवान्। आस्यतामिति राजेन्द्र ब्राह्मणच्छद्मसंवृतान्॥<br><br>845: अथोपविविशुः सर्वे त्रयस्ते पुरुषर्षभाः। सम्प्रदीप्तास्त्रयो लक्ष्या महाध्वर इवाग्नयः॥<br><br>846: तानुवाच जरासंधः सत्यसंधो नराधिपः। बिगर्हमाणः कौरव्य वेषग्रहणवैकृतान्। न स्नातकव्रता विप्रा बहिर्माल्यानुलेपनाः॥<br><br>847: भवन्तीति नृलोकेऽस्मिन् विदितं मम सर्वशः। के यूयं पुष्पवन्तश्च भुजाकृतलक्षणैः॥<br><br>848: बिभ्रतः क्षात्रमोजश्च ब्राह्मण्यं प्रतिजानथ। एवं विरागवसना बहिर्माल्यानुलेपनाः॥<br><br>849: चैत्यकस्य गिरेः शृङ्गं भित्त्वा किमिह छद्मना। अद्वारेण प्रविष्टाः स्थ निर्भया राजकिल्बिषात्॥<br><br>850: वदध्वं वाचि वीर्यं च ब्राह्मणस्य विशेषतः। कर्म चैतद् विलिङ्गस्थं किं वोऽद्य प्रसमीक्षितम्॥<br><br>851: एवं च मामुपास्थाय कस्माच्च विधिनार्हणाम्। प्रतीतां नानुगृहणीत कार्य किं वास्मदागमे॥<br><br>852: एवमुक्ते ततः कृष्णः प्रत्युवाच महामनाः। स्निग्धगम्भीरया वाचा वाक्यं वाक्यविशारदः॥<br><br>853: श्रीकृष्ण उवाच स्नातकान् ब्राह्मणान् राजन् विद्ध्यस्मांस्त्वं नराधिप। स्नातकव्रतिनो राजन् ब्राह्मणाः क्षत्रिया विशः॥<br><br>854: विशेषनियमाश्चैषामविशेषाश्च सन्त्युज। विशेषवांश्च सततं क्षत्रियः श्रियमृच्छति॥<br><br>855: पुष्पवत्सु ध्रुवा श्रीश्च पुष्पवन्तस्ततो वयम्। क्षत्रियो बाहुवीर्यस्तु न तथा वाक्यवीर्यवान्। अप्रगल्भं वचस्तस्य तस्माद् बार्हद्रथेरितम्॥<br><br>856: स्ववीर्यं क्षत्रियाणां तु बाह्वोर्धाता न्यवेशयत्। तद् दिदृक्षसि चेद् राजन् द्रष्टास्यद्य न संशयः॥<br><br>857: अद्वारेण रिपोर्गेहं द्वारेण सुहृदो गृहान्। प्रविशन्ति नरा धीरा द्वाराण्येतानि धर्मतः॥<br><br>858: कार्यवन्तो गृहानेत्य शत्रुतो नार्हणां वयम्। प्रतिगृह्णीम तद् विद्धि एतन्नः शाश्वतं व्रतम्॥<br><br>859: जरासंध उवाच न स्मरामि कदा वैरं कृतं युष्माभिरित्युत। चिन्तयंश्च न पश्यामि भवतां प्रति वैकृतम्॥<br><br>860: वैकृते वासति कथं मन्यध्वं मामनागसम्। अरिं वै ब्रूत हे विप्राः सतां समय एष हि॥<br><br>861: अथ धर्मोपघाताद्धि मनः समुपतप्यते। योऽनागसि प्रसजति क्षत्रियो हि न संशयः॥<br><br>862: अतोऽन्यथा चरँल्लोके धर्मज्ञः सन् महारथः। वृजिनां गतिमाप्नोति श्रेयसोऽप्युपहन्ति च। ॥<br><br>863: त्रैलोक्ये क्षत्रधर्मो हि श्रेयान् वै साधुचारिणाम्। नान्यं धर्मं प्रशंसन्ति ये च धर्मविदो जनाः॥<br><br>864: तस्य मेऽद्य स्थितस्येह स्वधर्मे नियतात्मनः। अनागसं प्रजानां च प्रमादादिव जल्पथ॥<br><br>865: श्रीकृष्ण उवाच कुलकार्यं महाबाहो कश्चिदेकः कुलोद्वहः। वहते यस्तन्नियोगाद् वयमभ्युद्यतास्त्वयि॥<br><br>866: त्वया चोपहृता राजन् क्षत्रिया लोकवासिनः। तदागः क्रूरमुत्पाद्य मन्यसे किमनागसम्॥<br><br>867: राजा राज्ञः कथं साधून् हिंस्यानृपतिसत्तम। तद् राज्ञः संनिगृह्य त्वं रुद्रायोपजिहीर्षसि॥<br><br>868: अस्मांस्तदेनो गच्छेद्धि कृतं वार्हद्रथ त्वया। वयं हि शक्ता धर्मस्य रक्षणे धर्मचारिणः॥<br><br>869: मनुष्याणां समालम्भो न च दृष्टः कदाचन। स कथं मानुषैर्देवं यष्टुमिच्छसि शङ्करम्॥<br><br>870: सवर्णो हि सवर्णानां पशुसंज्ञां करिष्यसि। कोऽन्य एव यथा हि त्वं जरासंध वृथामतिः॥<br><br>871: यस्यां यस्यामवस्थायां यद्यत् कर्म करोति यः। तस्यां तस्यामवस्थायां तत्फलं समवाप्नुयात्॥<br><br>872: ते त्वां ज्ञातिक्षयकरं वयमार्तानुसारिणः। ज्ञातिवृद्धिनिमित्तार्थं विनिहन्तुमिहागताः॥<br><br>873: नास्ति लोके पुमानन्यः क्षत्रियेष्विति चैव तत्। मन्यसे स च ते राजन् सुमहान् बुद्धिविप्लवः॥<br><br>874: को हि जानन्नभिजनमात्मवान् क्षत्रियो नृप। नाविशेत् स्वर्गमतुलं रणानन्तरमव्ययम्॥<br><br>875: स्वर्गं ह्येव समास्थाय रणयज्ञेषु दीक्षिताः। जयन्ति क्षत्रिया लोकांस्तद् विद्धि मनुजर्षभ॥<br><br>876: स्वर्गयोनिर्महद् ब्रह्म स्वर्गयोनिर्महद् यशः। स्वर्गयोनिस्तपो युद्धे मृत्युः सोऽव्यभिचारवान्॥<br><br>877: एष न्द्रिो वैजयन्तो गुणैर्नित्यं समाहितः। येनासुरान् पराजित्य जगत् पाति शतक्रतुः॥<br><br>878: स्वर्गमार्गाय कस्य स्याद् विग्रहो वै यथा तव। मागधैर्विपुलैः सैन्यैर्बाहुल्यबलदर्पितः॥<br><br>879: मावमंस्थाः परान् राजन्नस्ति वीर्यं नरे नरे। समं तेजस्त्वया चैव विशिष्टं वा नरेश्वर॥<br><br>880: यावदेतदसम्बुद्धं तावदेव भवेत् तव। विषह्यमेतदस्माकमतो राजन् ब्रवीमि ते॥<br><br>881: जहि त्वं सदृशेष्वेव मानं दर्पं च मागध। मा गमः ससुतामात्य सबलश्च यमक्षयम्॥<br><br>882: दम्भोद्भवः कार्तवीर्य उत्तरश्च बृहद्रथः। श्रेयसो ह्यवमन्येह विनेशुः सबला नृपाः॥<br><br>883: युयुक्षमाणास्त्वत्तो हि न वयं ब्राह्मणा ध्रुवम्। शौरिरस्मि हृषिकेशो नृवीरौ पाण्डवाविमौ। अनयोर्मातुलेयं च कृष्णं मां विद्धि ते रिपुम्॥<br><br>884: त्वामाह्वयामहे राजन् स्थिरो युध्यस्व मागध। मुञ्च वा नृपतीन् सर्वान् गच्छ वा त्वं यमक्षयम्॥<br><br>885: जरासंध उवाच नाजितान् वै नरपतीनहमाददि कांश्चन। अजितः पर्यवस्थाता कोऽत्र यो न मया जितः॥<br><br>886: क्षत्रियस्यैतदेवाहुर्धर्म्य कृष्णोपजीवनम्। विक्रम्य वशमानीय कामतो यत् समाचरेत्॥<br><br>887: देवतार्थमुपाहत्य राज्ञः कृष्ण कथं भयात्। अहमद्य विमुच्येयं क्षात्रं व्रतमनुस्मरन्। ॥<br><br>888: सैन्यं सैन्येन व्यूढेन एक एकेन वा पुनः। द्वाभ्यां त्रिभिर्वा योत्स्येऽहं युगपत् पृथगेव वा॥<br><br>889: वैशम्पायन उवाच एवमुक्त्वा जरासंधः सहदेवाभिषेचनम्। आज्ञापयत् तदा राजा युयुत्सुर्भीमकर्मभिः॥<br><br>890: स तु सेनापति राजा सस्मार भरतर्षभ। कौशिकं चित्रसेनं च तस्मिन् युद्ध उपस्थिते॥<br><br>891: ययोस्ते नामनी राजन् हंसेति डिम्भकेति च। पूर्वं संकथितं पुम्भिर्नृलोके लोकसत्कृते॥<br><br>892: तं तु राजन् विभुः शौरी राजानं बलिनां वरम्। स्मृत्वा पुरुषशार्दूल: शार्दूलसमविक्रमम्॥<br><br>893: सत्यसंधो जरासंधं भुवि भीमपराक्रमम्। भागमन्यस्य निर्दिष्टमवध्यं मधुभिर्मधे॥<br><br>894: नात्मनाऽऽत्मवतां मुख्य इयेष मधुसूदनः। ब्राह्मीमाज्ञां पुरस्कृत्य हन्तुं हलधरानुजाः॥<br><br>895: वैशम्पायन उवाच ततस्तं निश्चितात्मानं युद्धाय यदुनन्दनः। उवाच वाग्मी राजानं जरासंधमधोक्षजः॥<br><br>896: श्रीकृष्ण उवाच त्रयाणां केन ते राजन् योद्धमुत्सहते मनः। अस्मदन्यतमेनेह सज्जीभवतु को युधि॥<br><br>897: एवमुक्तः स नृपतिर्युद्धं वने महाद्युतिः। जरासंधस्ततो राजा भीमसेनेन मागधः॥<br><br>898: आदाय रोचनां माल्यं मङ्गल्यान्यपराणि च। धारयन्नगदान् मुख्यान् निर्वृतीवेदनानि च। उपतस्थे जरासंधं युयुत्सं वै पुरोहितः॥<br><br>899: कृतस्वस्त्ययनो राजा ब्राह्मणेन यशस्विना। समनह्यज्जरासंधः क्षात्रं धर्ममनुस्मरन्॥<br><br>900: अवमुच्य किरीटं स केशान् समनुगृह्य च। उदतिष्ठज्जरासंधो वेलातिग इवार्णवः॥<br><br>901: उवाच मतिमान् राजा भीमं भीमपराक्रमः। भीम योत्स्ये त्वया सार्धं श्रेयसा निर्जितं वरम्॥<br><br>902: एवमुक्त्वा जरासंधो भीमसेनमरिंदमः। प्रत्युद्ययौ महातेजाः शक्रं बल इवासुरः॥<br><br>903: ततः सम्मन्त्र्य कृष्णेन कृतस्वस्त्ययनो बली। भीमसेनो जरासंधमाससाद युयुत्सया॥<br><br>904: ततस्तौ नरशार्दूलौ बाहुशस्त्रौ समीयतुः। वीरौ परमसंहृष्टावन्योन्यजयकाक्षिणौ॥<br><br>905: करग्रहणपूर्वं तु कृत्वा पादाभिवन्दनम्। कक्षैः कक्षां विधुन्वानावास्फोटं तत्र चक्रतुः॥<br><br>906: स्कन्धे दो• समाहत्य निहत्य च मुहुर्मुहुः। अङ्गमङ्गैः समाश्लिष्य पुनरास्फालनं विभो॥<br><br>907: चित्रहस्तादिकं कृत्वा कक्षाबन्धं च चक्रतुः। गलगण्डाभिघातेन सस्फुलिङ्गेन चाशनिम्॥<br><br>908: बाहुपाशादिकं कृत्वा पादाहतशिरावुभौ। उरोहस्तं ततश्चक्रे पूर्णकुम्भो प्रयुज्य तौ॥<br><br>909: करसम्पीडनं कृत्वा गर्जन्तौ वारणाविव। नर्दन्तौ मेघसंकाशौ बाहुप्रहरणावुभौ॥<br><br>910: तलेनाहन्यमानौ तु अन्योन्यं कृतवीक्षणौ। सिंहाविव सुसंक्रुद्धावाकृष्याकृष्य युध्यताम्॥<br><br>911: अङ्गेनाङ्गं समापीड्य बाहुभ्यामुभयोरपि। आवृत्य बाहुभिश्चापि उदरं च प्रचक्रतुः॥<br><br>912: उभौ कट्यां सुपार्श्वे तु तक्षवन्तौ च शिक्षितौ। अधोहस्तं स्वकण्द्दे तूदरस्योरसि चाक्षिपत्॥<br><br>913: सर्वातिक्रान्तमर्यादं पृष्ठभङ्गं च चक्रतुः। सम्पूर्णमूर्छा बाहुभ्यां पूणकुम्भं प्रचक्रतुः॥<br><br>914: तृणपीडं यथाकामं पूर्णयोगं समुष्टिकम्। एवमादीनि युद्धानि प्रकुर्वन्तौ परस्परम्॥<br><br>915: तयोर्युद्धं ततो द्रष्टुं समेताः पुरवासिनः। ब्राह्मणा वणिजश्चैव क्षत्रियाश्च सहस्रशः॥<br><br>916: शूद्राश्च नरशार्दूल स्त्रियो वृद्धाश्च सर्वशः। निरन्तरमभूत् तत्र जनौधैरभिसंवृतम्॥<br><br>917: तयोरथ भुजाधातान्निग्रहप्रग्रहात् तथा। आसीत् सुभीमसम्पातो वज्रपर्वतयोरिव॥<br><br>918: उभौ परमसंहृष्टौ बलेन बलिनां वरौ। अन्योन्यस्यान्तरं प्रेप्सू परस्परजयैषिणौ॥<br><br>919: तद् भीममुत्सार्यजनं युद्धमासीदुपप्लवे। बलिनोः संयुगे राजन् वृत्रवासवयोरिव॥<br><br>920: प्रकर्षणाकर्षणाभ्यामनुकर्षविकर्षणैः। आचकर्षतुरन्योन्यं जानुभिश्चावजघ्नतुः॥<br><br>921: ततः शब्देन महता भर्त्सयन्तौ परस्परम्। पाषाणसंघातनिभैः प्रहारैरभिजघ्नतुः॥<br><br>922: व्यूढोरस्कौ दीर्घभुजौ नियुद्धकुशलावुभौ। बाहुभिः समसज्जेतामायसैः परिचैरिव॥<br><br>923: कार्तिकस्य तु मासस्य प्रवृत्तं प्रथमेऽहनि। अनाहारं दिवारात्रमविश्रान्तमवर्तत॥<br><br>924: तद् वृत्तं तु त्रयोदश्यां समवेतं महात्मनोः। चतुर्दश्यां निशायां तु निवृत्तो मागध: क्लमात्॥<br><br>925: तं राजानं तथा क्लान्तं दृष्ट्वा राजञ्जनार्दनः। उवाच भीमकर्माणं भीमं सम्बोधयन्निव॥<br><br>926: क्लान्तः शत्रुर्न कौन्तेय लभ्यः पीडयितुं रणे। पीड्यमानो हि कात्स्न्येन जह्याज्जीवितमात्मनः॥<br><br>927: तस्मात् ते नैव कौन्तेय पीडनीयो जनाधिपः। सममेतेन युध्यस्व बाहुभ्यां भरतर्षभ॥<br><br>928: एवमुक्तः स कृष्णेन पाण्डवः परवीरहा। जरासंधस्य तद् रूपं ज्ञात्वा चक्रे मतिं वधे॥<br><br>929: ततस्तमजितं जेतुं जरासंधं वृकोदरः। संरम्भं बलिनां श्रेष्ठो जग्राह कुरुनन्दनः॥<br><br>930: वैशम्पायन उवाच भीमसेनस्ततः कृष्णमुवाच यदुनन्दनम्। बुद्धिमास्थाय विपुलां जरासंधवधेप्सया॥<br><br>931: नायंपापो मया कृष्ण युक्तः स्यादनुरोधितुम्। प्राणेन यदुशार्दूल बद्धकक्षेण वाससा॥<br><br>932: एवमुक्तस्ततः कृष्णः प्रत्युवाच वृकोदरम्। त्वरयन् पुरुषव्याघ्रो जरासंधवधेप्सया॥<br><br>933: यत् ते दैवं परं सत्त्वं यच्च ते मातरिश्वनः। बलं भीम जरासंधे दर्शयाशु तदद्य नः॥<br><br>934: एवमुक्तास्तदा भीमो जरासंधमरिंदमः। उत्क्षिप्य भ्रामयामास बलवन्तं महाबलः॥<br><br>935: भ्रामयित्वा शतगुणं जानुभ्यां भरतर्षभ। बभञ्ज पृष्ठं संक्षिप्य निष्पिष्य विननाद च॥<br><br>936: करे गृहीत्वा चरणं द्वेधा चक्रे महाबलः॥<br><br>937: तस्य निष्यिष्यमाणस्य पाण्डवस्य च गर्जतः। अभवत् तुमुलो नादः सर्वप्राणिभंयकरः॥<br><br>938: चित्रेसुर्मागधाः सर्वे स्त्रीणां गर्भाश्च सुस्रुवुः। भीमसेनस्य नादेन जरासंधस्य चैव ह॥<br><br>939: किं नु स्याद्धिमवान् भिन्नः किं नु स्विद् दीर्यते मही। इति वै मागधा जजुर्भीमसेनस्य नि:स्वनात्॥<br><br>940: ततो राज्ञः कुलद्वारि प्रसुप्तमिव तं नृपम्। रात्रौ गतासुमुत्सृज्य निश्चक्रमररिंदमाः॥<br><br>941: जरासंधरथं कृष्णो योजयित्वा पताकिनम्। आरोप्य भ्रातरौ चैव मोक्षयामास बान्धवान्॥<br><br>942: ते वै रत्नभुजं कृष्णं रत्नार्हाः पृथिवीश्वराः। राजानश्चक्रुरासाद्य मोक्षिता महतो भयात्॥<br><br>943: अक्षतः शस्त्रसम्पन्नो जितारिः सह राजभिः। रथमास्थाय तं दिव्यं निर्जगाम गिरिव्रजात्॥<br><br>944: यः स सोदर्यवान् नाम द्वियोधी कृष्णसारथिः। अभ्यासघाती संदृश्यो दुर्जयः सर्वराजभिः॥<br><br>945: भीमार्जुनाभ्यां योधाभ्यामास्थितः कृष्णसारथिः। शुशुभे रथवर्योऽसौ दुर्जयः सर्वधन्विभिः॥<br><br>946: शक्रविष्णू हि संग्रामे चेरतुस्तारकामये। रथेन तेन वै कृष्ण उपारुह्य ययौ तदा॥<br><br>947: तप्तचामीकराभेण किङ्किणीजालमालिना। मेघनिर्घोषनादेन जैत्रेणामित्रघातिना॥<br><br>948: येन शक्रो दानवानां जघान नवतीनव। तं प्राप्य समहृष्यन्त रथं ते पुरुषर्षभाः॥<br><br>949: ततः कृष्णं महाबाहुं भ्रातृभ्यां सहितं तदा। रथस्थं मागधा दृष्ट्वा समपद्यन्त विस्मिताः॥<br><br>950: हयैर्दिव्यैः समायुक्तो रथो वायुसमो जवे। अधिष्ठितः स शुशुभे कृष्णेनातीव भारत॥<br><br>951: असङ्गो देवविहितस्तस्मिन् रथवरे ध्वजः। योजनाद् ददृशे श्रीमानिन्द्रायुधसमप्रभः॥<br><br>952: चिन्तयामास कृष्णोऽथ गरुत्मन्तं स चाभ्ययात्। क्षणे तस्मिन् स तेनासीच्चैत्यवृक्ष इवोत्थितः॥<br><br>953: व्यादितास्यैर्महानादैः सह भूतैर्ध्वजालयैः। तस्मिन् रथवरे तस्थौ गरुत्मान् पन्नगाशनः॥<br><br>954: दुर्निरीक्ष्यो हि भूतानां तेजसाभ्यधिकं बभौ। आदित्य इव मध्याह्ने सहस्रकिरणावृतः॥<br><br>955: न स सज्जति वृक्षेषु शस्त्रैश्चापि न रिष्यते। दिव्यो ध्वजवरो राजन् दृश्यते चेह मानुषैः॥<br><br>956: तमास्थाय रथं दिव्यं पर्जन्यसमनिःस्वनम्। निर्ययौ पुरुषव्याघ्रः पाण्डवाभ्यां सहाच्युतः॥<br><br>957: यं लेभे वासवाद् राजा वसुस्तस्माद् बृहद्रथः। बृहद्रथात् क्रमेणैव प्राप्तो बार्हद्रथं नृप॥<br><br>958: स निर्याय महाबाहुः पुण्डरीकेक्षणस्ततः। गिरिव्रजाद् बहिस्तस्थौ समदेशे महायशाः॥<br><br>959: तत्रैनं नागराः सर्वे सत्कारेणाभ्ययुस्तदा। ब्राह्मणप्रमुखा राजन् विधिदृष्टेन कर्मणा॥<br><br>960: बन्धनाद् विप्रमुक्ताश्च राजानो मधुसूदनम्। पूजयामासुरूचुश्च स्तुतिपूर्वमिदं वचः॥<br><br>961: नैतच्चित्रं महाबाहो त्वयि देवकिनन्दने। भीमार्जुनबलोपेते धर्मस्य प्रतिपालनम्॥<br><br>962: जरासंधहदे घोरे दुःखपङ्के निमज्जताम्। राज्ञां समभ्युद्धरणं यदिदं कृतमद्य वै॥<br><br>963: विष्णो समवसन्नानां गिरिदुर्गे सुदारुणे। दिष्ट्या मोक्षाद् यशो दीप्तमाप्तं ते यदुनन्दन॥<br><br>964: किं कुर्मः पुरुषव्याघ्र शाधि नः प्रणतिस्थितान्। कृतमित्येव तद् विद्धि नृपैर्यद्यपि दुष्करम्॥<br><br>965: तानुवाच हृषीकेशः समाश्वास्य महामनाः। युधिष्ठिरो राजसूयं क्रतुमाहर्तुमिच्छति॥<br><br>966: तस्य धर्मप्रवृत्तस्य पार्थिवत्वं चिकीर्षतः। सर्वैर्भवद्भिर्विज्ञाय साहाय्यं क्रियतामिति॥<br><br>967: ततः सुप्रीतमनसस्ते नृपा नृपसत्तम। तथेत्येवाब्रुवन् सर्वे प्रतिगृह्यास्य तां गिरम्॥<br><br>968: रत्नभाजं च दाशार्हं चक्रुस्ते पृथिवीश्वराः। कृच्छ्राज्जग्राह गोविन्दस्तेषां तदनुकम्पया॥<br><br>969: जरासंधात्मजश्चैव सहदेवो महामनाः। निर्ययौ सजनामात्यः पुरस्कृत्यः पुरोहितम्॥<br><br>970: स नीचैः प्रणतो भूत्वा बहुरत्नपुरोगमः। सहदेवो नृणां देवं वासुदेवमुपस्थितः॥<br><br>971: भयार्ताय ततस्तस्मै कृष्णो दत्त्वाभयं तदा। आददेऽस्य महार्हाणि रत्नानि पुरुषोत्तमः॥<br><br>972: अभ्यषिञ्चत तत्रैव जरासंधात्मजं मुदा। गत्वैकत्वं च कृष्णेन पार्थाभ्यां चैव सत्कृतः॥<br><br>973: विवेश राजा द्युतिमान् बार्हद्रथपुरं नृप। अभिषिक्तो महाबाहुर्जारासंधिर्महात्मभिः॥<br><br>974: कृष्णस्तु सह पार्थाभ्यां श्रिया परमया युतः। रत्नान्यादाय भूरीणि प्रययौ पुरुषर्षभः॥<br><br>975: इन्द्रप्रस्थमुपागम्य पाण्डवाभ्यां सहाच्युतः। समेत्य धर्मराजानं प्रीयमाणोऽभ्यभाषत॥<br><br>976: दिष्ट्या भीमेन बलवाञ्जरासंधो निपातितः। राजानो मोक्षिताश्चैव बन्धनान्नृपसत्तम॥<br><br>977: दिष्ट्या कुशलिनौ चेमौ भीमसेनधनंजयौ। पुनः स्वनगरं प्राप्तावक्षताविति भारत॥<br><br>978: ततो युधिष्ठिरः कृष्णं पूजयित्वा यथार्हतः। भीमेनार्जुनौ चैव प्रहृष्टः परिषस्वजे॥<br><br>979: ततः क्षीणे जरासंधे भ्रातृभ्यां विहितं जयम्। अजातशत्रुरासाद्य मुमुदे भ्रातृभिः सह॥<br><br>980: यथावयः समागम्य भ्रातृभिः सह पाण्डवः। सत्कृत्य पूजयित्वा च विसर्सज नराधिपान्॥<br><br>981: युधिष्ठिराभ्यनुज्ञातास्ते नृपा हृष्टमानसाः। जग्मुः स्वेदशास्त्वरिता यानरुच्चावचैस्ततः॥<br><br>982: एवं पुरुषशार्दूलो महाबुद्धिर्जनार्दनः। पाण्डवैर्घातयामास जरासंधमरिं तदा॥<br><br>983: घातयित्वा जरासंधं बुद्धिपूर्वमरिंदमः। धर्मराजनमनुज्ञाप्य पृथां कृष्णां च भारत॥<br><br>984: सुभद्रां भीमसेनं च फाल्गुनं यमजौ तथा। धौम्यमामन्त्रयित्वा च प्रययौ स्वां पुरीं प्रति॥<br><br>985: तेनैव स्थमुख्येन मनसस्तुल्यगामिना। धर्मराजविसृष्टेन दिव्येनानादयन् दिशः॥<br><br>986: ततो युधिष्ठिरमुखाः पाण्डवा भरतर्षभ। प्रदक्षिणमकुर्वन्त कृष्णमक्लिष्टकारिणम्॥<br><br>987: ततो गते भगवति कृष्णे देवकिनन्दने। यं लब्ध्वा सुविपुलं राज्ञां दत्त्वाभयं तदा॥<br><br>988: संवर्धितं यशो भूयः कर्मणा तेन भारत। द्रौपद्याः पाण्डवा राजन् परां प्रीतिमवर्धयन्॥<br><br>989: तस्मिन् काले तु यद् युक्तं धर्मकामार्थसंहितम्। तद् राजा धर्मतश्चक्रे प्रजापालनकीर्तनम्॥<br><br>990: वैशम्पायन उवाच पार्थः प्राप्य धनुः श्रेष्ठमक्षय्यौ च महेषुधी। रथं ध्वजं सभां चैव युधिष्ठिरमभाषत॥<br><br>991: अर्जुन उवाच धनुरस्त्रं शरा वीर्यं पक्षो भूमिर्यशो बलम्। प्राप्तमेतन्मया राजन् दुष्प्रापं यदभीप्सितम्॥<br><br>992: तत्र कृत्यमहं मन्ये कोशस्य परिवधनम्। करमाहारयिष्यामि राज्ञः सर्वान् नृपोत्तम॥<br><br>993: विजयाय प्रयास्यामि दिशं धनदपालिताम्। तिथावथ मुहूर्ते च नक्षत्रे चाभिपूजिते॥<br><br>994: वैशम्पायन उवाच धनंजयवचः श्रुत्वा धर्मराजो युधिष्ठिरः। स्निग्धगम्भीरनादिन्या तं गिरा प्रत्यभाषत। ॥<br><br>995: स्वस्तिवाच्याहतो विप्रान् प्रयाहि भरतर्षभ। दुर्हदामप्रहर्षाय सुहृदां नन्दनाय च॥<br><br>996: विजयस्ते ध्रुवं पार्थ प्रियं काममवाप्स्यसि। इत्युक्तः प्रययौ पार्थः सैन्येन महताऽऽवृतः॥<br><br>997: अग्निदत्तेन दिव्येन रथेनाद्भुतकर्मणा। तथैव भीमसेनोऽपि यमौ च पुरुषर्षभौ॥<br><br>998: ससैन्याः प्रययुः सर्वे धर्मराजेन पूजिताः। दिशं धनपतेरिष्टामजयत् पाकशासनिः॥<br><br>999: भीमसेनस्तथा प्राची सहदेवस्तु दक्षिणाम्। प्रतीची नकुलो राजन् दिशं व्यजयतास्त्रवित्॥<br><br>1000: खाण्डवप्रस्थमध्यस्थो धर्मराजो युधिष्ठिरः। आसीत् परमया लक्ष्म्या सुहृद्गणवृतः प्रभुः॥<br><br>1001: जनमेजय उवाच दिशामभिजय ब्रह्मन् विस्तरेणानुकीर्तय। न हि तृप्यामि पूर्वेषां शृण्वानश्चरितं महत्॥<br><br>1002: वैशम्पायन उवाच धनंजयस्य वक्ष्यामि विजयं पूर्वमेव ते। यौगपद्येन पार्हि निर्जितेयं वसुन्धरा॥<br><br>1003: पूर्वं कुलिन्दविषये वशे चक्रे महीपतीन्। धनंजयो महाबाहु तितीव्रण कर्मणा॥<br><br>1004: आनर्तान् कालकूटांश्च कुलिन्दांश्च विजित्य सः। सुमण्डलं च विजितं कृतवान् सहसैनिकम्॥<br><br>1005: स तेन सहितो राजन् सव्यसाची परंतपः। विजिग्ये शाकलं द्वीपं प्रतिविन्ध्यं च पार्थिवम्॥<br><br>1006: शाकलद्वीपवासाश्च सप्तद्वीपेषु ये नृपाः। अर्जुनस्य च सैन्यैस्तैर्विग्रहस्तुमलोऽभवत्॥<br><br>1007: स तानपि महेष्वासान् विजिग्ये भरतर्षभ। तैरेव सहितः सर्वैः प्राग्ज्योतिषमुपाद्रवत्॥<br><br>1008: तत्र राजा महानासीद् भगदत्तो विशाम्पते। तेनासीत् सुमहद् युद्धं पाण्डवस्य महात्मनः॥<br><br>1009: स किरातैश्च चीनैश्च वृतः प्राग्ज्योतिषोऽ ऽभवत्। अन्यैश्च बहुभिर्योधैः सागरानूपवासिभिः॥<br><br>1010: ततः स दिवसानष्टौ योधयित्वा धनंजयम्। प्रहसन्नब्रवीद् राजा संग्रामविगतक्लमम्॥<br><br>1011: उपपन्नं महाबाहो त्वयि कौरवनन्दन। पाकशासनदायादे वीर्यमाहवशोभिनि॥<br><br>1012: अहं सखा महेन्द्रस्य शक्रादनवरो रणे। न शक्ष्यामि च ते तात स्थातुं प्रमुखतो युधि॥<br><br>1013: त्वमीप्सितं पाण्डवेय ब्रूहि किं करवाणि ते। यद् वक्ष्यसि महाबाहो तत् करिष्यामि पुत्रक॥<br><br>1014: अर्जुन उवाच कुरूणामृषभो राजा धर्मपुत्रो युधिष्ठिरः। धर्मज्ञः सत्यसंधश्च यज्वा विपुलदक्षिणः॥<br><br>1015: तस्य पार्थिवतामीप्से करस्तस्मै प्रदीयताम्। भवान् पितृसखा चैव प्रीयमाणो मयापि च। ततो नाज्ञापयामि त्वां प्रीतिपूर्वं प्रदीयताम्॥<br><br>1016: भगदत्त उवाच कुन्तीमातर्यथां मे त्वं तथा राजा युधिष्ठिरः। सर्वमेतत् करिष्यामि किं चान्यत् करवाणि ते॥<br><br>1017: वैशम्पायन उवाच एवमुक्तः प्रत्युवाच भगदत्तं धनंजयः। अनेनैव कृतं सर्वमनुजानीहि याम्यहम्॥<br><br>1018: तं विजित्य महाबाहुः कुन्तीपुत्रो धनंजयः। प्रययावुत्तरां तस्माद् दिशं धनदपालिताम्॥<br><br>1019: अन्तर्गिरिं च कौन्तेयस्तथैव च बहिर्गिरिम्। तथैवोपगिरिं चैव विजिग्ये पुरुषर्षभः॥<br><br>1020: विजित्य पर्वतान् सर्वान् ये च तत्र नराधिपाः। तान् वशे स्थापयित्वा स धनान्यादाय सर्वशः॥<br><br>1021: तैरेव सहितः सर्वैरनुरज्य च तान् नृपान्। उलक्वासिनं राजन् बृहृतमुपजग्मिवान्॥<br><br>1022: मृदङ्गवरनादेन रथनेमिस्वनेन च। हस्तिनां च निनादेन कम्पयन् वसुधामिमाम्॥<br><br>1023: ततो बृहन्तस्त्वरितो बलेन चतुरङ्गिणा। निष्क्रम्य नगरात् तस्माद् योधयामास फाल्गुनम्॥<br><br>1024: सुमहान् संनिपातोऽभूद् धनंजयबृहन्तयोः। न शशाक बृहन्तस्तु सोढुं पाण्डवविक्रमम॥<br><br>1025: सोऽविषह्यतमं मत्वा कौन्तेयं पर्वतेश्वरः। उपावर्तत दुर्धर्षो रत्नान्यादाय सर्वशः॥<br><br>1026: स तद्राज्यमवस्थाप्य उलूकसहितो ययौ। सेनाबिन्दुमथो राजन् राज्यादाशु समाक्षिपत्॥<br><br>1027: मोदापुरं वामदेवं सुदामानं सुसंकुलम्। उलूकानुत्तरांश्चैव तांश्च राज्ञः समानयत्॥<br><br>1028: तत्रस्थः पुरुषैरेव धर्मराजस्य शासनात्। किरीटी जितवान् राजन् देशान् पञ्चगणांस्ततः॥<br><br>1029: स देवप्रस्थमासाद्य सेनाविन्दोः पुरं प्रति। बलेन चतुरङ्गेण निवेशमकरोत् प्रभुः॥<br><br>1030: स तैः परिवृतः सर्वैर्विष्वगंश्वं नराधिपम्। अभ्यगच्छन्महातेजाः पौरवं पुरुषर्षभ॥<br><br>1031: विजित्य चाहवे शूरान् पर्वतीयान् महारथान्। जिगाय सेनया राजन् पुरं पौरवरक्षितम्॥<br><br>1032: पौरवं युधि निर्जित्य दस्यून् पर्वतवासिनः। गणानुत्सवसंकेतानजयत् सप्त पाण्डवः॥<br><br>1033: ततः काश्मीरकान् वीरान् क्षत्रियान् क्षत्रियर्षभः। व्यजयल्लोहितं चैव मण्डलैर्दशभिः सह॥<br><br>1034: ततस्त्रिगर्ताः कौन्तेयं दार्वाः कोकनदास्तथा। क्षत्रिया बहवो राजन्नुपावर्तन्त सर्वशः॥<br><br>1035: अभिसारी ततो रम्यां विजिग्ये कुरुनन्दनः। उरगावासिनं चैव रोचमानं रणेऽजयत्॥<br><br>1036: ततः सिंहपुरं रम्यं चित्रायुधसुरक्षितम्। प्राधमद् बलमास्थाय पाकशासनिराहवे॥<br><br>1037: ततः सुह्मांश्च चोलांश्च किरीटी पाण्डवर्षभः। सहितः सर्वसैन्येन प्रामथत् कुरुनन्दनः॥<br><br>1038: ततः परमविक्रान्तो बाह्रीकान् पाकशासनिः। महता परिमर्दैन वशे चक्रे दुरासदान्॥<br><br>1039: गृहीत्वा तु बलं सारं फाल्गुनः पाण्डुनन्दनः। दरदान् सह काम्बोजैरजयत् पाकशासनिः॥<br><br>1040: प्रागुत्तरां दिशं ये च वसन्त्याश्रित्य दस्यवः। निवसन्ति वने ये च तान् सर्वानजयत् प्रभुः॥<br><br>1041: लोहान् परमकाम्बोजानृषिकानुत्तरानपि। सहितांस्तान् महाराज व्यजयत् पाकशासनिः॥<br><br>1042: ऋषिकेष्वपि संग्रामो बभूवातिभयंकरः। तारकामयसंकाशः परस्त्वृषिकपार्थयोः॥<br><br>1043: स विजित्य ततो राजऋषिकान् रणमूर्धनि। शुकोदरसमांस्तत्र हयानष्टौ समानयत्॥<br><br>1044: मयूरसदृशानन्यानुत्तरानपरानपि। जवनानाशुगांश्चैव करार्थं समुपानयत्॥<br><br>1045: स विनिर्जित्य संग्रामे हिमवन्तं सनिष्कुटम्। श्वेतपर्वतमासाद्य न्यविशत् पुरुषर्षभः॥<br><br>1046: वैशम्पायन उवाच स श्वेतपर्वतं वीरः समतिक्रम्य वीर्यवान्। देशं किम्पुरुषावासं दुमपुत्रेण रक्षितम्॥<br><br>1047: महता संनिपातेन क्षत्रियान्तकरेण ह। अजयत् पाण्डवश्रेष्ठः करे चैनं न्यवेशयत्॥<br><br>1048: तं जित्वा हाटकं नाम देशं गुह्यकरक्षितम्। पाकशासनिरव्यग्रः सहसैन्यः समासदत्॥<br><br>1049: तांस्तु सान्त्वेन निर्जित्य मानसं सर उत्तमम्। ऋषिकुल्यास्तथा सर्वा ददर्श कुरुनन्दनः॥<br><br>1050: सरो मानसमासाद्य हाटकानभितः प्रभुः। गन्धर्वरक्षितं देशमजयत् पाण्डवस्ततः॥<br><br>1051: तत्र तित्तिरिकल्माषान् मण्डूकाख्यान् हयोत्तमान्। लेभे स करमत्यन्तं गन्धर्वनगरात् तदा॥<br><br>1052: उत्तरं कुरुवर्षं तु समासाद्य पाण्डवः। इयेष जेतुं तं देशं पाकशासननन्दनः॥<br><br>1053: तत एनं महावीर्यं महाकाया महाबलाः। द्वारपाला: समासाद्य हृष्टाः वचनमब्रुवन्॥<br><br>1054: पार्थ नेदं त्वया शक्यं पुरं जेतुं कथंचन। उपावर्तस्व कल्याण पर्याप्तमिदमच्युत॥<br><br>1055: इदं पुरं यः प्रविशेद् ध्रुवं न स भवेन्नरः। प्रीयामहे त्वया वीर पर्याप्तो विजयस्तव॥<br><br>1056: न चात्र किंचिज्जेतव्यमजुनात्र प्रदृश्यते। उत्तराः कुरवो ह्येते नात्र युद्धं प्रवर्तते॥<br><br>1057: प्रविष्टोऽपि हि कौन्तेय नेह द्रक्ष्यसि किंचन। न हि मानुषदेहेन शक्यमत्राभिवीक्षितुम्॥<br><br>1058: अथेह पुरुषव्याघ्र किंचिदन्यच्चिकीर्षसि। तत् प्रब्रूहि करिष्यामो वचनात् तव भारत॥<br><br>1059: ततस्तानब्रवीद् राजन्नर्जुनः प्रहसन्निवा पार्थिवत्वं चिकीर्षामि धर्मराजस्य धीमतः॥<br><br>1060: न प्रवेक्ष्यामि वो देशं विरुद्धं यदि मानुषैः। युधिष्ठिराय यत् किंचित् करपण्यं प्रदीयताम्॥<br><br>1061: ततो दिव्यानि वस्त्राणि दिव्यान्याभरणानि च। क्षौमाजिनानि दिव्यानि तस्य ते प्रददुः करम्॥<br><br>1062: एवं स पुरुषव्याघ्रो विजित्य दिशमुत्तराम्। संग्रामान् सुबहून् कृत्वा क्षत्रियैर्दस्युभिस्तथा॥<br><br>1063: स विनिर्जित्य राज्ञस्तान् करे च विनिवेश्य तु। धनान्यादाय सर्वेभ्यो रत्नानि विविधानि च॥<br><br>1064: हयांस्तित्तिरिकल्माषाञ्छुकपत्रनिभानपि। मयूरसदृशानन्यान् सर्वाननिलरंहसः॥<br><br>1065: वृतः सुमहता राजन् बलेन चतुरङ्गिणा। आजगाम पुनर्वीरः शक्रप्रस्थं पुरोत्तमम्॥<br><br>1066: धर्मराजाय तत् पार्थो धनं सर्वं सवाहनम्। न्यवेदयदनुज्ञातस्तेन राज्ञा गृहान् ययौ॥<br><br>1067: वैशम्पायन उवाच एतस्मिन्नेव काले तु भीमसेनोऽपि वीर्यवान्। धर्मरजमनुप्राप्य ययौ प्राची दिशं प्रति॥<br><br>1068: महता बलचक्रेण परराष्ट्रावमर्दिना। हस्त्यश्वरथपूर्णेन दंशितेन प्रतापवान्॥<br><br>1069: वृतो भरतशार्दूलो द्विषच्छोकविवर्द्धनः। स गत्वा नरशार्दूल: पञ्चालानां पुरं महत्॥<br><br>1070: पञ्चालान् विविधेपायैः सान्त्वयामास पाण्डवः। ततः स गण्डकाञ्छूरो विदेहान् भरतर्षभः॥<br><br>1071: विजित्याल्पेन कालेन दशार्णानजयत् प्रभुः। तत्र दाशार्णको राजा सुधर्मा लोमहर्षणम्। कृतवान् भीमसेनेन महद् युद्धं निरायुधम्॥<br><br>1072: भीमसेनस्तु तद् दृष्ट्वा तस्य कर्म महात्मनः। अधिसेनापतिं चक्रे सुधर्माणं महाबलम्॥<br><br>1073: ततः प्राची दिशं भीमो ययौ भीमपराक्रमः। सैन्येन महता राजन् कम्पयन्निव मेदिनीम्॥<br><br>1074: सोऽश्वमेधेश्वरं राजन् रोचमानं सहानुगम्। जिगाय समरे वीरो बलेन बलिनां वरः॥<br><br>1075: स तं निर्जित्य कौन्तेयो नातितीव्रण कर्मणा॥<br><br>1076: पूर्वदेशं महावीर्यो विजिग्ये कुरुनन्दन॥<br><br>1077: ततो दक्षिणमागम्य पुलिन्दनगरं महत्। सुकुमारं वशे चक्रे सुमित्रं च नराधिपम्॥<br><br>1078: ततस्तु धर्मराजस्य शासनाद् भरतर्षभः। शिशुपालं महावीर्यमभ्यगाज्जनमेजय॥<br><br>1079: चेदिराजोऽपि तच्छ्रुत्वा पाण्डवस्य चिकीर्षितम्। उपनिष्क्रम्य नगरात् प्रत्यगृहणात् परंतप॥<br><br>1080: तौ समेत्य महाराज कुरुचेदिवृषौ तदा। उभयोरात्मकुलयोः कौशल्यं पर्यपृच्छताम्॥<br><br>1081: ततो निवेद्य तद् राष्ट्र चेदिराजो विशाम्पते। उवाच भीमं प्रहसन् किमिदं कुरुषेऽनघ॥<br><br>1082: तस्य भीमस्तदाऽचख्यौ धर्मराजचिकीर्षितम्। स च तं प्रतिगृह्येव तथा चक्रे नराधिपः॥<br><br>1083: ततो भीमस्तत्र राजन्नुषित्वा त्रिदश क्षपाः। सत्कृत: शिशुपालेन ययौ सबलवाहनः॥<br><br>1084: वैशम्पायन उवाच ततः कुमारविषये श्रेणिमन्तमथाजयत्। कोसलाधिपतिं चैव बृहद्बलमरिंदमः॥<br><br>1085: अयोध्यायां तु धर्मज्ञं दीर्घयज्ञं महाबलम्। अजयत् पाण्डवश्रेष्ठो नातितीव्रण कर्मणा॥<br><br>1086: ततो गोपालकक्षं च सोत्तरानपि कोसलान्। मल्लानामधिपं चैव पार्थिवं चाजयत् प्रभुः॥<br><br>1087: ततो हिमवतः पार्श्व समभ्येत्य जलोद्भवम्। सर्वमल्पेन कालेन देशं चक्रे वशं बली॥<br><br>1088: एवं बहुविधान् देशान् विजिग्ये भरतर्षभः। भल्लाटमभितो जिग्ये शुक्तिमन्तं च पर्वतम्॥<br><br>1089: पाण्डवः सुमहावीर्यो बलेन बलिनां वरः। स काशिराजं समरे सुबाहुमनिवर्तिनम्॥<br><br>1090: वशे चक्रे महाबाहुर्भीमो भीमपराक्रमः। ततः सुपार्श्वमभितस्तथा राजपतिं क्रथम्॥<br><br>1091: युध्यमानं बलात् संख्ये विजिग्ये पाण्डवर्षभः। ततो मत्स्यान् महातेजा मलदांश्च महाबलान्॥<br><br>1092: अनघानभयांश्चैव पशुभूमिं च सर्वशः। निवृत्य च महाबाहुर्मदधारं महीधरम्॥<br><br>1093: सोमधेयांश्च निर्जित्य प्रययावुत्तरामुखः। वत्सभूमिं च कौन्तेयो विजिग्ये बलवान् बलात्॥<br><br>1094: भर्गाणामधिपं चैव निषदाधिपति तथा। विजिग्ये भूमिपालांश्च मणिमत्प्रमुखान् बहून्। ॥<br><br>1095: ततो दक्षिणमल्लांश्च भोगवन्तं च पर्वतम्। तरसैवाजयद् भीमो नातितीव्रण कर्मणा॥<br><br>1096: शर्मकान् वर्मकांश्चैव व्यजयत् सान्त्वपूर्वकम्। वैदेहकं च राजानं जनकं जगतीपतिम्॥<br><br>1097: विजिग्ये पुरुषव्याघ्रो नातितीव्रण कर्मणा। शकांश्च बर्बरांश्चैव अजयगच्छद्मपूर्वकम्॥<br><br>1098: वैदेहस्थस्तु कौन्तेय इन्द्रपर्वतमन्तिकात्। किरातानामधिपतीनजयत् सप्त पाण्डव॥<br><br>1099: ततः सुह्मान् प्रसुह्मांश्च सपक्षानतिवीर्यवान्। विजित्य युधि कौन्तेयो मागधानभ्यधाद् बली॥<br><br>1100: दण्डं च दण्डधारं च विजित्य पृथिवीपतीन्। तैरेव सहितैः सर्वैर्गिरिव्रजमुपाद्रवत्॥<br><br>1101: जारासंधिं सान्त्वयित्वा करे च विनिवेश्य ह। तैरेव सहितैः सर्वैः कर्णमभ्यद्रवद् बली॥<br><br>1102: स कम्पयन्निव महीं बलेन चतुरङ्गिणा। युयुधे पाण्डवश्रेष्ठः कर्णेनामित्रघातिना॥<br><br>1103: स कर्णं युधि निर्जित्य वशे कृत्वा च भारत। ततो विजिग्ये बलवान् राज्ञः पर्वतवासिनः॥<br><br>1104: अथ मोदागिरौ चैव राजानं बलवत्तरम्। पाण्डवो बाहुवीर्येण निजघान महामृधे॥<br><br>1105: ततः पुण्ड्राधिपं वीरं वासुदेवं महाबलम्। कौशिकीकच्छनिलयं राजानं च महौजसम्॥<br><br>1106: उभौ बलभृतौ वीरावुभौ तीव्रपराक्रमौ। निर्जित्याजी महाराज वङ्गराजमुपाद्रवत्॥<br><br>1107: समुद्रसेनं निर्जित्य चन्द्रसेनं च पार्थिवम्। ताम्रलिप्तं च राजानं कर्वटाधिपतिं तथा॥<br><br>1108: सुह्यानामधिपं चैव ये च सागरवासिनः। सर्वान् म्लेच्छगणांश्चैव विजिग्ये भरतर्षभः॥<br><br>1109: एवं बहुविधान् देशान् विजित्य पवनात्मजः। वसु तेभ्य उपादाय लौहित्यमगमद् बली॥<br><br>1110: स सर्वान् म्लेच्छनृपतीन् सागरानूपवासिनः। करमाहारयामास रत्नानि विविधानि च॥<br><br>1111: चन्दनागुरुवस्त्राणि मणिमौक्तिककम्बलम्। काञ्चनं रजत चैव विद्रुमं च महाधनम्॥<br><br>1112: ते कोटिशतसंख्येन कौन्तेयं महता तदा। अभ्यवर्षन् महात्मानं धनवर्षेण पाण्डवम्॥<br><br>1113: इन्द्रप्रस्थमुपागम्य भीमो भीमपराक्रमः। निवेदयामास तदा धर्मराजाय तद् धनम्॥<br><br>1114: वैशम्पायन उवाच तथैव सहदेवोऽपि धर्मराजेन पूजितः। महत्या सेनया राजन् प्रययौ दक्षिणां दिशम्॥<br><br>1115: स शूरसेनान् कात्स्न्र्येन पूर्वमेवाजयत् प्रभुः। मत्स्यराजं च कौरव्यो वशे चक्रे बलाद् बली॥<br><br>1116: अधिराजाधिपं चैव दन्तवक्रं महाबलम्। जिगाय करदं चैव कृत्वा राज्ये न्यवेशयत्॥<br><br>1117: सुकुमारं वशे चक्रे सुमित्रं च नराधिपम्। तथैवापरमत्स्यांश्च व्यजयत् स पटच्चरान्॥<br><br>1118: निषादभूमि गोशृङ्गं पर्वतप्रवरं तथा। तरसैवाजयद् धीमान् श्रेणिमन्तं च पार्थिवम्॥<br><br>1119: नरराष्ट्रं च निर्जित्य कुन्तिभोजमुपाद्रवत्। प्रीतिपूर्वं च तस्याजौ प्रतिजग्राह शासनम्॥<br><br>1120: तत्तश्चर्मण्वतीकूले जम्भकंस्यात्मजं नृपम्। ददर्श वासुदेवेन शेषितं पूर्ववैरिणा॥<br><br>1121: चक्रे तेन स संग्राम सहदेवेन भारत। स तमाजौ विनिर्जित्य दक्षिणाभिमुखो ययौ॥<br><br>1122: सेकानपरसेकांश्च व्यजयत् सुमहाबलः। करं तेभ्य उपादाय रत्नानि विविधानि च॥<br><br>1123: ततस्तेनैव सहितो नर्मदामभितो ययौ। विन्दानुविन्दावावन्त्यौ सैन्येन महताऽऽवृतौ। जिगाय समरे वीरावाश्चिनेयः प्रतापवान्॥<br><br>1124: ततो रत्नान्युपादाय पुरं भोजकटं ययौ। तत्र युद्धमभूद् राजन् दिवसद्वयमच्युत्॥<br><br>1125: स विजित्य दुराधर्ष भीष्मकं माद्रिनन्दनः। कोसलाधिपतिं चैव तथा वेणातटाधिपम्॥<br><br>1126: कान्तारकांश्च समरे तथा प्राक्कोसलान् नृपान्। नाटकेयांश्च समरे तथा हेरम्बकान् युधि॥<br><br>1127: मारुधं च विनिर्जित्य रम्यग्राममथो बलात्। नाचीनानर्धकांश्चैव राज्ञश्चैव महाबलः॥<br><br>1128: तांस्तानाटविकीन् सर्वानजयत् पाण्डुनन्दनः। वाताधिपं च नृपति वशं चक्रे महाबलः॥<br><br>1129: पुलिन्दांश्च रणे जित्वा ययौ दक्षिणतः पुरः। युयुधे पाण्ड्यराजेन दिवसं नकुलानुजः॥<br><br>1130: तं जित्वा स महाबाहुः प्रययौ दक्षिणापथम्। गुहामासादयामास किष्किन्धां लोकविश्रुताम्॥<br><br>1131: तत्र वानरराजाभ्यां मैन्देन द्विविदेन च। युयुधे दिवसान् सप्त न च तौ विकृतिं गतौ॥<br><br>1132: ततस्तुष्टौ महात्मानौ सहदेवाय वानरौ। ऊचतुश्चैव संहृष्टौ प्रीतिपूर्वमिदं वचः॥<br><br>1133: गच्छ पाण्डवशार्दूल रत्नान्यादाय सर्वशः। अविघ्नमस्तु कार्याय धर्मराजाय धीमते॥<br><br>1134: ततो रत्नान्युपादाय पुरी माहिष्मती ययौ। तत्र नीलेन राज्ञा स चक्रे युद्धं नरर्षभः॥<br><br>1135: पाण्डवः परवीरनः सहदेवः प्रतापवान्। ततोऽस्यं सुमहद् युद्धमासीद् भीरुभयंकरम्॥<br><br>1136: सैन्यक्षयकरं चैव प्राणानां संशयावहम्। चक्रे तस्य हि साहाय्यं भगवान् हव्यवाहनः॥<br><br>1137: ततो रथा हया नागाः पुरुषाः कवचानि च। प्रदीप्तानि व्यदृश्यन्त सहदेवबले तदा॥<br><br>1138: ततः सुसम्भ्रान्तमना बभूव कुरुनन्दनः। नोत्तरं प्रतिवक्तुं च शक्तोऽभूज्जनमेजय॥<br><br>1139: जनमेजय उवाच किमर्थं भगवान् वह्निः प्रत्यमित्रोऽभवद् युधि। सहदेवस्य यज्ञार्थं घटमानस्य वै द्विज॥<br><br>1140: वैशम्पायन उवाच तत्र माहिष्मतीवासी भगवान् हव्यवाहनः। श्रूयते हि गृहीतो वै पुरस्तात् पारदारिकः॥<br><br>1141: नीलस्य राज्ञो दुहिता बभूवातीवशोभना। साग्निहोत्रमुपातिष्ठद् बोधनाय पितुः सदा॥<br><br>1142: व्यजनै—यमानोऽपि तावत् प्रज्वलते न सः। यावच्चारुपुटौष्ठेन वायुना न विधूयते॥<br><br>1143: ततः स भगवानाग्निश्चकमे तां सुदर्शनाम्। नीलस्य राज्ञः सर्वेषामुपनीतश्च सोऽभवत्॥<br><br>1144: ततो ब्राह्मणरूपेण रममाणो यदृच्छया। चकमे तां वरारोहां कन्यामुत्पललोचनाम्। तं तु राजा यथाशास्त्रमशासद् धार्मिकस्तदा॥<br><br>1145: प्रजज्वाल ततः कोपाद् भगवान् हव्यवाहनः। तं दृष्ट्वा विस्मितो राजा जगाम शिरसावनिम्॥<br><br>1146: ततः कालेन तां कन्यां तथैव हि तदा नृपः। प्रददौ विप्ररूपाय वह्नये शिरसा ततः॥<br><br>1147: प्रतिगृह्य च तां सुबूं नीलराज्ञः सुतां तदा। चक्रे प्रसादं भगवांस्तस्य राज्ञो विभावसुः॥<br><br>1148: वरेणच्छन्दयामास तं नृपं स्विष्टकृत्तमः। अभयं च स जग्राह स्वसैन्ये वै महीपतिः॥<br><br>1149: ततः प्रभृति ये केचिदज्ञानात् तां पुरी नृपाः। जिगीषन्ति बलाद् राजंस्ते दह्यन्ते स्म वह्निना॥<br><br>1150: तस्यां पुर्यां तदा चैव माहिष्मत्यां कुरूद्वह। बभूवुरनतिग्राह्या योषितश्छन्दतः किल॥<br><br>1151: एवमग्निर्वरं प्रादात् स्त्रीणामप्रतिवारणे। वरिण्यस्तत्र नार्यो हि यथेष्टं विचरन्त्युत॥<br><br>1152: वर्जयन्ति च राजानस्तत् पुरं भरतर्षभ। भयादग्नेर्महाराज तदाप्रभृति सर्वदा॥<br><br>1153: सहदेवस्तु धर्मात्मा सैन्यं दृष्ट्वा भयादितम्। परीतमग्निना राजन् नाकम्पत यथाचलः। उपस्पृश्य शुचिर्भूत्वा सोऽब्रवीत् पावकं ततः॥<br><br>1154: सहदेव उवाच त्वदर्थोऽयं समारम्भः कृष्णवर्त्मन् नमोऽस्तु ते। मुखं त्वमसि देवानां यज्ञस्त्वमसि पावक॥<br><br>1155: पावनात् पावकश्चासि वहनाद्धव्यवाहनः। वेदास्त्वदर्थं जाता वै जातवेदास्ततो ह्यसि॥<br><br>1156: चित्रभानुः सुरेशश्च अनलस्त्वं विभावसो। स्वर्गद्वारस्पृशश्चासि हुताशो ज्वलनः शिखी॥<br><br>1157: वैश्वानरस्त्वं पिङ्गेशः प्लवङ्गो भूरितेजसः। कुमारसूस्त्वं भगवान् रुद्रगर्भो हिरण्यकृत्॥<br><br>1158: अग्निर्ददातु मे तेजो वायुः प्राणं ददातु मे। पृथिवी बलमादध्याच्छिवं चापो दिशन्तु मे॥<br><br>1159: अपांगर्भ महासत्त्व जातवेदः सुरेश्वर। देवानां मुखमग्ने त्वं सत्येन विपुनीहि माम्॥<br><br>1160: ऋषिभिर्ब्राह्मणैश्चैव दैवतैरसुरैरपि। नित्यं सुहुत यज्ञेषु सत्येन विपुनीहि माम्॥<br><br>1161: धूमकेतुः शिखी च त्वं पापहानिलसम्भवः। सर्वप्राणिषु नित्यस्थः सत्येन विपुनीहि माम्॥<br><br>1162: एवं स्तुतोऽसि भगवन् प्रीतेन शुचिना मया। तुष्टिं पुष्टिं श्रुतिं चैव प्रीतिं चाग्ने प्रयच्छ मे॥<br><br>1163: वैशम्पायन उवाच इत्येवं मन्त्रमाग्नेयं पठन् यो जुहुयाद् विभुम्। ऋद्धिमान् सततं दान्तः सर्वपापैः प्रमुच्यते॥<br><br>1164: सहदेव उवाच यज्ञविजमिमं कर्तुं नार्हस्त्वं हव्यवाहन। एवमुक्त्वा तु माद्रेयः कुशैरास्तीर्य मेदिनीम्॥<br><br>1165: विधिवत् पुरुषव्याघ्रः पावकं प्रत्युपाविशत्। प्रमुखे तस्य सैन्यस्य भीतोद्विग्नस्य भारत॥<br><br>1166: न चैनमत्यगाद् वह्निर्वेलामिव महोदधिः। तमुपेत्य शनैर्वह्निरुवाच कुरुनन्दनम्॥<br><br>1167: सहदेवं नृणां देवं सान्त्वपूर्वमिदं वचः। उत्तिष्ठोत्तिष्ठ कौरव्य जिज्ञासेयं कृता मया। वेदि सर्वमभिप्रायं तद धर्मसुतस्य च॥<br><br>1168: मया तु रक्षिताव्येयं पुरी भरतसत्तम। यावद् राज्ञो हि नीलस्य कुले वंशधरा इति॥<br><br>1169: ईप्सितं तु करिष्यामि मनसस्तव पाण्डव॥<br><br>1170: तत उत्थाय हृष्टात्मा प्राञ्जलिः शिरसा नतः। पूजयामाय माद्रेयः पावकं भरतर्षभ॥<br><br>1171: पावके विनिवृत्ते तु नीलो राजाभ्यगात् तदा। पावकस्याज्ञया चैनमर्चयामास पार्थिवः॥<br><br>1172: सत्कारेण नरव्याघ्रं सहदेवं युधाम्पतिम्। प्रतिगृह्य च तां पूजां करे च विनिवेश्य च॥<br><br>1173: माद्रीसुतस्ततः प्रायाद विजयी दक्षिणां दिशम्। त्रैपुरं स वशे कृत्वा राजानममितौजसम्॥<br><br>1174: निजग्राह महाबाहुस्तरसा पौरवेश्वरम्। आकृति कौशिकाचार्य यत्नेन महता ततः॥<br><br>1175: वशे चक्रे महाबाहुः सुराष्ट्राधिपतिं तदा। सुराष्ट्रविषयस्थश्च प्रेषयामास रुक्मिणे॥<br><br>1176: राजे भोजकटस्थाय महामात्राय धीमते। भीष्मकाय स धर्मात्मा साक्षादिन्द्रसखाय वै॥<br><br>1177: स चास्य प्रतिजग्राह ससुतः शासनं तदा। प्रीतिपूर्वं महाराज वासुदेवमवेक्ष्य च॥<br><br>1178: ततः स रत्नान्यादाय पुनः प्रायाद् युधाम्पतिः। ततः शूर्पारकं चैव तालाकटमथापि च॥<br><br>1179: वशे चक्रे महातेजा दण्डकांश्च महाबलः। सागरद्वीपवासांश्च नृपतीन् म्लेच्छयोनिजान्॥<br><br>1180: निषादान् पुरुषादांश्च कर्णप्रावरणानपि। ये च कालमुखा नाम नरराक्षसयोनयः॥<br><br>1181: कृत्स्नं कोलागिरिं चैव सुरभीपत्तनं तथा। द्वीपं ताम्राह्वयं चैव पर्वतं रामकं तथा॥<br><br>1182: तिमिङ्गिलं च स नृपं वशे कृत्वा महामतिः। एकपादांश्च पुरुषान् केरलान् वनवासिनः॥<br><br>1183: नगरी संजयन्ती च पाखण्डं करहाटकम्। दूतैरेव वशे चक्रे करं चैनानदापयत्॥<br><br>1184: पाण्ड्यांश्च द्रविडांश्चैव सहितांश्चोण्ड्रकेरलैः। आन्ध्रांस्तालवनांश्चैव कलिङ्गानुष्ट्रकर्णिकान्॥<br><br>1185: आटवीं च पुरी रम्यां यवनानां पुरं तथा। दूतैरेव वशे चक्रे करं चैनानदापयत्॥<br><br>1186: तत: कच्छगतो धीमान् दूतं माद्रवतीसुतः। प्रेषयामास हैडिम्बं पौलस्त्याय महात्मने। विभीषणाय धर्मात्मा प्रीतिपूर्वमरिंदमः॥<br><br>1187: स चास्य प्रतिजग्राह शासनं प्रीतिपूर्वकम्। तच्च कालकृतं धीमानभ्यमन्यत स प्रभुः॥<br><br>1188: ततः सम्प्रेषयामास रत्नानि विविधानि च। चन्दनागुरुकाष्ठानि दिव्यान्याभरणानि च॥<br><br>1189: वासांसि च महार्हाणि मणींश्चैव महाधनान्। न्यवर्तत ततो धीमान् सहदेवः प्रतापवान्॥<br><br>1190: एवं निर्जित्य तरसा सान्त्वेन विजयेन च। करदान् पार्थिवान् कृत्वा प्रत्यागच्छदरिंदमः॥<br><br>1191: धर्मराजाय तत् सर्व निवेद्य भरतर्षभ। कृतकर्मा सुखं राजन्नुवास जनमेजय॥<br><br>1192: वैशम्पायन उवाच नकुलस्य तु वक्ष्यामि कर्माणि विजयं तथा। वासुदेवजितामाशां यथासावजयत् प्रभुः॥<br><br>1193: निर्याय खाण्डवप्रस्थात् प्रतीचीमभितोदिशम्। उद्दिश्य मतिमान् प्रायान्महत्या सेनया सह॥<br><br>1194: सिंहनादेन महता योधानां गर्जितेन च। रथनेमिनिनादैश्च कम्पयन् वसुधामिमाम्॥<br><br>1195: ततो बहुधनं रम्यं गवाढ्यं धनधान्यवत्। कार्तिकेयस्य दयितं रोहीतकमुपाद्रवत्॥<br><br>1196: तत्र युद्धं महच्चासीच्छूरैर्मत्तमयूरकैः। मरुभूमि स कात्स्र्थेन तथैव बहुधान्यकम्॥<br><br>1197: च प्रतस्थे शैरीषकं महोत्थं च वशे चक्रे महाद्युतिः। आक्रोशं चैव राजर्षि तेन युद्धमभून्महत्॥<br><br>1198: तान् दशार्णान् स जित्वा पाण्डुनन्दनः। शिबींस्त्रिगर्तानम्बष्ठान् मालवान् पञ्चकर्पटान्॥<br><br>1199: तथा माध्यमिकांश्चैव वाटधानान् द्विजानथ। पुनश्च परिवृत्याथ पुष्करारण्यवसिनः॥<br><br>1200: गणानुत्सवसंकेतान् व्यजयत् पुरुषर्षभः। सिन्धुकूलाश्रिता ये च ग्रामणीया महाबलाः॥<br><br>1201: शूद्राभीरगणाश्चैव ये चाश्रित्य सरस्वतीम्। वर्तयन्ति च ये मत्स्यैर्ये च पर्वतवासिनः॥<br><br>1202: कृत्स्नं पञ्चनदं चैव तथैवामरपर्वतम्। उत्तरज्योतिषं चैव तथा दिव्यकटं पुरम्॥<br><br>1203: द्वारपालं च तरसा वशे चक्रे महाद्युतिः। रामठान् हारहूणांश्च प्रतीच्याश्चैव ये नृपाः॥<br><br>1204: तान् सर्वान् स वशे चक्रे शासनादेव पाण्डवः। तत्रस्थः प्रेषयामास वासुदेवाय भारत॥<br><br>1205: स चास्य गतभी राजन् प्रतिजग्राह शासनम्। ततः शाकलमभ्येत्य मद्राणां पुटभेदनम्॥<br><br>1206: मातुलं प्रीतिपूर्वेण शल्यं चक्रे वशे बली। स तेन सत्कृतो राज्ञा सत्कारार्हो विशाम्पते॥<br><br>1207: रत्नानि भूरीण्यादाय सम्प्रतस्थे युधाम्पतिः। ततः सागरकुक्षिस्थान् म्लेच्छान् परमदारुणान्॥<br><br>1208: पह्नवान् बर्बरांश्चैव किरातान् यवनाञ्छकान्। ततो रत्नान्युपादाय वशे कृत्वा च पार्थिवान्। न्यवर्तत कुरुश्रेष्ठो नकुलचित्रमार्गवित्॥<br><br>1209: करभाणां सहस्राणि कोशं तस्य महात्मनः। ऊहुर्दश महाराज कृच्छ्रादिव महाधनम्॥<br><br>1210: इन्द्रप्रस्थगतं वीरमभ्येत्य स युधिष्ठिरम्। ततो माद्रीसुतः श्रीमान् धनं तस्मै न्यवेदयत्॥<br><br>1211: एवं विजित्य नकुलो दिशं वरुणपालिताम्। प्रतीची वासुदेवेन निर्जितां भरतर्षभ॥<br><br>1212: वैशम्पायन उवाच रक्षणाद् धर्मराजस्य सत्यस्य परिपालनात्। शत्रूणां क्षपणाच्चैव स्वकर्मनिरताः प्रजाः॥<br><br>1213: बलीनां सम्यगादानाद् धर्मतश्चानुशासनात्। निकामवर्षी पर्जन्यः स्फीतो जनपदोऽभवत्॥<br><br>1214: सर्वारम्भाः सुप्रवृत्ता गोरक्षा कर्षणं वणिक्। विशेषात् सर्वमेवैतत् संजज्ञे राजकर्मणः॥<br><br>1215: दस्युभ्यो वञ्चकेभ्यो वा राजन् प्रति परस्परम्। राजवल्लभतश्चैव नाश्रूयन्त मृषा गिरः॥<br><br>1216: अवर्षं चातिवर्षं च व्याधिपावकमूर्च्छनम्। सवमेतत् तदा नासीद् धर्मनित्ये युधिष्ठिरे॥<br><br>1217: प्रियं कर्तुमुपस्थातुं बलिकर्म स्वभाजवम्। अभिहर्तुं नृपा जग्मुर्नान्यैः कार्यैः कथंचन॥<br><br>1218: धय॑र्धनागमैतस्य ववृधे निचयो पहान्। कर्तुं यस्य न शक्येत क्षयो वर्षशतैरपि॥<br><br>1219: स्वकोष्ठस्य परीमाणं कोशस्य च महीपतिः। विज्ञाय राजा कौन्तेयो यज्ञायैव मनो दधे॥<br><br>1220: सुहृदयश्चैव ये सर्वे पृथक् च सह चाब्रुवन्। यज्ञकालस्तव विभो क्रियतामत्र साम्प्रतम्॥<br><br>1221: अथैव ब्रुवतामेव तेषामभ्याययौ हरिः। ऋषिः पुराणो वेदात्मादृश्यश्चैव विजानताम्॥<br><br>1222: जगतस्तस्थुषां श्रेष्ठः प्रभवश्चाप्ययश्च ह। भूतभव्यभन्नाथः केशवः केशिसूदनः॥<br><br>1223: प्राकारः सर्ववृष्णीनामापत्स्वभयदोऽरिहा। बलाधिकारे निक्षिप्य सम्यगानकदुन्दुभिम्॥<br><br>1224: उच्चावचमुपादाय धर्मराजाय माधवः। धनौघं पुरुषव्याघ्रो बलेन महताऽऽवृतः॥<br><br>1225: तं धनौघमपर्यन्तं रत्नसागरमक्षयम्। नादयन् स्थघोषेण प्रविवेश पुरोत्तमम्॥<br><br>1226: पूर्णमापूरयंस्तेषां द्विषच्छोकावहोऽभवत्। असूर्यमिव सूर्येण निवातमिव वायुना। । कृष्णेन समुपेतेन जहषे भारतं पुरम्॥<br><br>1227: तं मुदाभिसमागम्य सत्कृत्य च यथाविधि। स पृष्ट्वा कुशलं चैव सुखासीनं युधिष्ठिरः॥<br><br>1228: धौम्यद्वैपायनमुखैर्ऋत्विग्भिः पुरुषर्षभ। भीमार्जुनयमैश्चैव सहितः कृष्णमब्रवीत्॥<br><br>1229: युधिष्ठिर उवाच त्वत्कृते पृथिवी सर्वा मद्वशे कृष्ण वर्तते। वार्ष्णेय त्वत्प्रसादादुपार्जितम्॥<br><br>1230: सोऽहममिच्छामि तत् सर्वं विधिवद् देवकीसुत। उपयोक्तुं द्विजायेभ्यो हव्यवाहे च माधव॥<br><br>1231: तदहं यष्टुमिच्छामि दाशार्ह सहितस्त्वया। अनुजैश्च महाबाहो तनमानुज्ञातुमर्हसि॥<br><br>1232: धनं च बहु तद् दीक्षाप गोविन्द त्वमात्मानं महाभुजा त्वयीष्टवति दाशार्ह विपाप्मा भविता ह्यहम्॥<br><br>1233: मां वाप्यभ्यनुजानीहि स हैमिरनुजैविभो। अनुज्ञातस्त्वया कृष्ण प्राप्नुयां क्रतुमुत्तमम्॥<br><br>1234: वैशम्पायन उवाच तं कृष्णः प्रत्युषाचेदं बहूक्त्वा गुणविस्तरम्। त्वमेव राजशार्दूल सम्राडो महाक्रतुम्। सम्प्राप्नुहि त्वया प्राप्ते कृतकृत्यास्ततो वयम्॥<br><br>1235: यजस्वाभीप्सितं यज्ञं मयि श्रेयस्यवस्थिते। नियुक्ष्व त्वं च मां कृत्ये सर्वं कर्तास्मि ते वचः॥<br><br>1236: युधिष्ठिर उवाच सफलः कृष्ण संकल्पः सिद्धिश्च नियता मम। यस्य मे त्वं हृषीकेश यथेप्सितमुपस्थितः॥<br><br>1237: वैशम्पायन उवाच अनुज्ञातस्तु कृष्णेन पाण्वो भ्रातृभिः सह। ईजितुं राजसूयेन साधनान्युपचक्रमे॥<br><br>1238: ततस्त्वाज्ञापयामास पाण्डवोऽरिनिबर्हणः। सहदेव युधां श्रेष्ठं मन्त्रिणश्चैव सर्वशः॥<br><br>1239: अस्मिन् क्रतौ यथोक्तानि यज्ञाङ्गानि द्विजातिभिः। तथोपकरणं सर्वं मङ्गलानि च सर्वशः॥<br><br>1240: अधियज्ञांश्च सम्भारान् धौम्योक्तान् क्षिप्रमेव हि। समानयन्तु पुरुषा यथायोगं यथाक्रमम्॥<br><br>1241: इन्द्रसेनो विशोकश्च पूस्चार्जुनसारथिः। अन्नाद्याहरणे युक्ताः सन्तु मत्प्रियकाम्यया॥<br><br>1242: सर्वकामाश्च कार्यन्तां रसगन्धसमन्विताः। मनोरथप्रीतिकरा द्विजानां कुरुसत्तम॥<br><br>1243: तद्वाक्यसमकालं च कृतं सर्वं न्यवेदयत्। सहदेवो युधां श्रेष्ठो धर्मराजे युधिष्ठिरे॥<br><br>1244: ततो द्वैपायनो राजन्नृत्विजः समुपानयत्। वेदान्व महाभागान् साक्षान्मूर्तिमतो द्विजान्॥<br><br>1245: स्वयं ब्रह्मत्वमकरोत् तस्य सत्यवतीसुतः। धनंजयानामृषभः सुसामा सामगोऽभवत्॥<br><br>1246: याज्ञवल्क्यो बभूबाथ ब्रह्मिष्ठोऽध्वर्युसत्तमः। पैलो होता वसोः पुत्रो धोम्येन सहितोऽभवत्॥<br><br>1247: एतेषां पुत्रवर्गाश्च शिष्याश्च भरतर्षभ। बभूवर्होत्रगाः सर्वे वेदवेदाङ्गपारगाः॥<br><br>1248: ते वाचयित्वा पुण्याहमूहयित्वा च तं विधिम्। शास्त्रोक्तं पूजयामासुस्तद् देवयजनं महत्॥<br><br>1249: तत्र चक्रुरनुज्ञाताः शरणान्युत शिल्पिनः। गन्धवन्ति विशालानि वेश्मानीव दिवौकसाम्॥<br><br>1250: तत आज्ञापयामास स राजा राजसत्तमः। सहदेवं तदा सद्यो मन्त्रिणं पुरुषर्षभः॥<br><br>1251: आमन्त्रणार्थं दूतांस्त्वं प्रेषयस्वाशुगान् द्रुतम्। उपश्रुत्य वचो राज्ञः स दूतान् प्राहिणोत् तदा॥<br><br>1252: आमन्त्रयध्वं राष्ट्रेषु ब्राह्मणान् भूमिपानथ। विशश्च मान्यान् शूद्रांश्च सर्वानानयतेति च॥<br><br>1253: वैशम्पायन उवाच समाज्ञप्तास्ततो दूताः पाण्डवेयस्य शासनात्। आमन्त्रयाम्बभूवुश्च आनयंश्चापरान् द्रुतम्। तथा परानपि नरानात्मनः शीघ्रगामिनः॥<br><br>1254: ततस्ते तु यथाकालं कुन्तीपुत्रं युधिष्ठिरम्। दीक्षयाञ्चक्रिरे विप्रा राजसूयाय भारत॥<br><br>1255: दीक्षितः स तु धर्मात्मा धर्मराजो युधिष्ठरः। जगाम यज्ञायतनं वृतो विप्रैः सहस्रशः॥<br><br>1256: भ्रातृभििितभिश्चैव सुहृद्भिः सचिवैः सह। क्षत्रियैश्च मनुष्येन्द्रैर्नानादेशसमागतैः॥<br><br>1257: अमात्यैश्च नरश्रेष्ठो धर्मो विग्रहवानिव। आजग्मुर्ब्राह्मणास्तत्र विषयेभ्यस्ततस्ततः॥<br><br>1258: सर्वविद्यासु निष्णाता वेदवेदाङ्गपारगाः। तेषामावसथांश्चक्रुर्धर्मराजस्य शासनात्॥<br><br>1259: बह्वन्नाच्छादनैयुक्तान् सगणानां पृथक् पृथक्। सर्वर्तुगुणसम्पन्नान् शिल्पिनोऽथ सहस्रशः॥<br><br>1260: तेषु ते न्यवसन् राजन् ब्राह्मणानृपसत्कृताः। कथयन्तः कथां बह्वीः पश्यन्तो नटनर्तकान्॥<br><br>1261: भुञ्जतां चैव विप्राणां वदतां च महास्वनः। अनिशं श्रूयते तत्र मुदितानां महात्मनाम्॥<br><br>1262: दीयतां दीयतामेषां भुज्यतां भुज्यतामिति। एवम्प्रकाराः संजल्पाः श्रूयन्ते स्मात्र नित्यशः॥<br><br>1263: गवां शतसहस्राणि शयनानां च भारत। रुक्मस्य योषितां चैव धर्म राजः पृथग् ददौ॥<br><br>1264: प्रावर्ततैवं यज्ञः स पाण्डवस्य महात्मनः। पृथिव्यामेकवीरस्य शक्रस्येव त्रिविष्टपे॥<br><br>1265: ततो युधिष्ठिरो राजा प्रेषयामास पाण्डवम्। नकुलं हास्तिनपुरं भीष्माय पुरुषर्षभः॥<br><br>1266: द्रोणाय धृतराष्ट्राय विदुराय कृपाय च। भ्रातृणां चैव सर्वेषां येऽनुरक्ता युधिष्ठिरे॥<br><br>1267: वैशम्पायन उवाच स गत्वा हास्तिनपुरं नकुलः समितिंजयः। भीष्ममामन्त्रयाञ्चक्रे धृतराष्ट्रं च पाण्डवः॥<br><br>1268: सत्कृत्यामन्त्रतास्तेन आचार्यप्रमुखास्ततः। प्रययुः प्रीतमनसो यज्ञं ब्रह्मपुरः सराः॥<br><br>1269: संश्रुत्य धर्मराजस्य यज्ञं यज्ञविदस्तदा। अन्ये च शतशस्तुष्टैर्मनोभिर्भरतर्षभ॥<br><br>1270: द्रष्टकामाः सभां चैव धर्मराजं च पाण्डवम्। दिग्भ्यः सर्वे समापेतुः क्षत्रियास्तत्र भारत॥<br><br>1271: समुपादाय रत्नानि विविधानि महान्ति च। धृतराष्ट्रश्च भीष्मश्च विदुरश्च महामतिः॥<br><br>1272: दुर्योधनपुरोगाश्च भ्रातरः सर्व एव ते। गान्धारराजः सुबलः शकुनिश्च महाबलः॥<br><br>1273: अचलो वृषकश्चैव कर्णश्च राथिनां वरः। तथा शल्यश्च बलवान् बाह्निकश्च महाबलः॥<br><br>1274: सोमदत्तोऽथ कौरव्यो भूरिभूरिश्रवाः शलः। अश्वत्थामा कृपो द्रोणः सैन्धवश्च जयद्रथः॥<br><br>1275: यक्षसेनः सपुत्रश्च शाल्वश्च वसुधाधिपः। प्राग्ज्योतिषश्च नृपतिर्भगदत्तो महारथः॥<br><br>1276: स तु सर्वैः सहम्लेच्छैः सागरानूपवासिभिः। राजानो राजा चैव बृहद्बलः॥<br><br>1277: पौण्ड्रको वासुदेवश्च वङ्गः कालिङ्गकस्तथा। आकर्षाः कुन्तलाश्चैव मालवाश्चान्ध्रकास्तथा॥<br><br>1278: द्राविडाः सिंहलाश्चैव राजा काश्मीरकस्तथा। कुन्तिभोजो महातेजाः पार्थिवो गौरवाहनः॥<br><br>1279: वालिकाश्चापरे शूरा राजानः नः सर्व एव ते। विराटः सह पुत्राभ्यां मावेल्लश्च महाबलः॥<br><br>1280: राजानो राजपुत्राश्च नानाजनपदेश्वराः। शिशुपालो महावीर्यः सह पुत्रेण भारत॥<br><br>1281: आगच्छत् पाण्डवेयस्य यज्ञं समरदुर्मदः। रामश्चैवानिरुद्धश्च कश्च सहसारण:॥<br><br>1282: गदप्रद्युम्नसाम्बाश्च चारुदेष्णश्च वीर्यवान्। उल्मुको निशद्दश्चैव वीरश्चाङ्गावहस्तथा॥<br><br>1283: वृष्णयो निखिलाश्चान्ये समाजग्मुर्महारथाः। एते चान्ये च बहवो राजानो मध्यदेशजाः॥<br><br>1284: आजग्मुः पाण्डुपुत्रस्य राजसूयं महाक्रतुम्। ददुस्तेषामावसथान् धर्मराजस्य शासनात्॥<br><br>1285: बहुभक्ष्यान्वितान् राजन् दीर्घिकावृक्षशोभितान्। तथा धर्मात्मजः पूजां चक्रे तेषां महात्मनाम्॥<br><br>1286: सत्कृताश्च यथोद्दिष्टाञ्जग्मुरावसथान् नृपाः। कैलासशिखर प्रख्यान् मनोज्ञान् द्रव्यभूषितान्॥<br><br>1287: सर्वतः संवृतानुच्चैः प्राकारैः सुकृतैः सितैः। सुवर्णजालसंवीतान् मणिकुट्टिमभूषितान्॥<br><br>1288: सुखारोहणसोपानान् महासनपरिच्छदान्। स्रग्दामसमवच्छन्नानुत्तमागुरुगन्धिनः॥<br><br>1289: हंसेन्दुवर्णसदृशानायोजनसुदर्शनान्। असम्बाधान् समद्वारान् युतानुच्चावचैर्गुणैः॥<br><br>1290: बहुधातुनिबद्धाङ्गान् हिमवच्छिखरानिव। विश्रान्तास्ते ततोऽपश्यन् भूमिपा भूरिदक्षिणम्॥<br><br>1291: वृतं सदस्यैर्बहुभिर्धर्मराज युधिष्ठिरम्। तत् सदः पार्थिवैः कीर्णं ब्राह्मणैश्च महर्षिभिः। भाजते स्म तट राजन् नाकपृष्ठं यथामरैः॥<br><br>1292: वैशम्पायन उवाच पितामहं गुरुं चैव प्रत्युद्गम्य युधिष्ठिरः। अभिवाद्यः ततो राजन्निदं वचनमब्रवीत्॥<br><br>1293: भीष्मं द्रोणं कृपं द्रौणिं दुर्योधनविविंशती। अस्मिन् यज्ञे भवन्तो मामनुगृहणन्तु सर्वशः॥<br><br>1294: इदं वः सुमहच्चैव यदिहास्ति धनं मम। प्रणयन्तु भवन्तो मां यथेष्टमभिमन्त्रिताः॥<br><br>1295: एवमुक्त्वा स तान् सर्वान् दीक्षितः पाण्डवाग्रजः। युयोज स यथायोगमधिकारेष्वनन्तरम्॥<br><br>1296: भक्ष्यभोज्याधिकारेषु दुःशासनमयोजयत्। परिग्रहे ब्राह्मणानामश्वत्थामानमुक्तवान्॥<br><br>1297: राज्ञां तु प्रतिपूजार्थं संजयं स न्ययोजयत्। कृताकृतपरिज्ञाने भीष्मद्रोणौ महामती॥<br><br>1298: हिरण्यस्य सुवर्णस्य रत्नानां चान्ववेक्षणे। दक्षिणानां च वै दाने कृपं राजा न्ययोजयत्॥<br><br>1299: तथान्यान् पुरुषव्याघ्रांस्तस्मिंस्तस्मिन् न्ययोजयत्। वाह्निको धृतराष्ट्रश्च सोमदत्तो जयद्रथः। नकुलेन समानीताः स्वामिवत् तत्र रेमिरे॥<br><br>1300: क्षत्ता व्ययकरस्त्वासीद् विदुरः सर्वधर्मावेत्। दुर्योधनस्त्वर्हणानि प्रतिजग्राह सर्वशः॥<br><br>1301: चरणक्षालने कृष्णो ब्राह्मणानां स्वयं ह्यभूत। सर्वलोकसमावृत्तः पिप्रीषुः फलमुत्तमम्॥<br><br>1302: द्रष्टुकामाः सभां चैव धर्मराजं युधिष्ठिरम्। न कश्चिदाहरत् तत्र सहस्रावरमर्हणम्॥<br><br>1303: रत्नैश्च बहुभिस्तत्र धर्मराजमवर्धयत् कथं तु मम कौरव्यो रत्नदानैः समाप्नुयात्॥<br><br>1304: यज्ञमित्येव राजनः स्पर्धमाना ददुर्धनम्। भवनैः सविमानाप्रैः सोदर्बलसंवृतैः॥<br><br>1305: लोकराजविमानैश्च ब्राह्मणावसथैः सह। कृतैरावसथैर्दिव्यैर्विमानप्रमिमैस्तथा। ॥<br><br>1306: विचित्रै रत्नवद्भिश्च ऋद्ध्या परमया युतैः। राजभिश्च समावृत्तैरतीव श्रीसमृद्धिभिः। अशोभत सदो राजन् कौन्तेयस्य महात्मनः॥<br><br>1307: ऋद्ध्या तु वरुणं देवं स्पर्धमानो युधिष्ठिरः। षडग्निनाथ यज्ञेन सोऽयजद् दक्षिणावता॥<br><br>1308: सर्वाञ्जनान् सर्वकामैः समृद्धैः समतर्पयत्। अन्नवान् बहुभक्ष्यश्च भुक्तवज्जनसंवृतः। रत्नोपहारसम्पन्नो बभूव स समागमः॥<br><br>1309: इडाज्यहोमाहुतिभिर्मत्रशिक्षाविशारदैः। तस्मिन् हि ततृपुर्देवास्तते यज्ञे महर्षिभिः॥<br><br>1310: यथा देवास्तथा विप्रा दक्षिणान्नमहाधनैः। ततृपुः सर्ववर्णाश्च तस्मिन् यज्ञे मुदान्विताः॥<br><br>1311: वैशम्पायन उवाच ततोऽभिषेचनीयेऽछि ब्राह्मणा राजभिः सह। अन्तर्वेदी प्रविविशुः सत्कारार्हा महर्षयः॥<br><br>1312: नारदप्रमुखास्तस्यामन्तवेद्यां महात्मनः। समासीनाः शुशुभिरे सह राजर्षिभिस्तदा॥<br><br>1313: समेता ब्रह्मभवने देवा देवर्षयस्तथा। कर्मान्तरमुपासन्तो जजल्पुरमितौजसः॥<br><br>1314: एवमेतन्न चाप्येवमेवं चैतन्न चान्यथा। इत्यूचुर्बहवस्तत्र वितण्डा वै परस्परम्॥<br><br>1315: कृशानार्थांस्ततः केचिदकृशांस्तत्र कुर्वते। अकृशांश्च कृशाश्चर्हेतुभिः शास्त्रानिश्चयैः॥<br><br>1316: तत्र मेधाविनः केचिदर्थमन्यैरुदीरितम्। टिचिक्षिपुर्यथा धेना नमोगतमिवामिषम्॥<br><br>1317: केचिद् धर्मार्थकुशलाः केचित् तत्र महाव्रताः। रेमिरे कथयन्तश्च सर्वभाष्यविदां वरा:॥<br><br>1318: सा वेदिर्वेदसम्पन्नैवद्विजमहर्षिभिः। आबभासे समाकीर्णा नक्षत्रैद्यौरिवायता॥<br><br>1319: न तस्यां संनिधौ शूद्रः कश्चिदासीन चाव्रती। अन्तर्वेद्यां तदा राजन् युधिष्ठिरनिवेशने॥<br><br>1320: तां तु लक्ष्मीवतो लक्ष्मी तदा यज्ञविधानजाम्। तुतोष नारदः पश्यन् धर्मराजस्य धीमतः॥<br><br>1321: अथ चिन्तां समापेदे च मुनिर्मनुजाधिप। नारदस्तु तदा पश्यन् सर्वक्षत्रसमागमम्॥<br><br>1322: सस्मार च पुरा वृत्तां कथां तां पुरुषर्षभ। अंशावतरणे यासौ ब्रह्मणो भवनेऽभवत्॥<br><br>1323: देवानां संगमं तं तु विज्ञाय कुरुनन्दन। नारदः पुण्डरीकाक्षं सस्मार मनसा हरिम्॥<br><br>1324: साक्षात् स विबुधारिघ्नः क्षत्रे नारायणो विभुः। प्रतिज्ञां पालयंश्चमां जातः परपुरंजयः॥<br><br>1325: संदिदेश पुरायोऽसौ विबुधान् भूतकृत् स्वयम्। अन्योयमभिनिघ्नन्तः पुनर्लोकानवाप्स्यथ॥<br><br>1326: इति नारायणः शम्भुर्भगवान् भूतभावनः। आदित्यविबुधान् सर्वानजायत यदुक्षये॥<br><br>1327: क्षितावन्धकवृष्णीनां वंशे वंशभूतां वरः। परया शुशुभे लक्ष्या नक्षत्राणामिवोडुराट्॥<br><br>1328: यस्य बाहुबलं सेन्द्राः सुराः सर्व उपासते। सोऽयं मानुषवन्नाम हरिरास्तेऽरिमर्दनः॥<br><br>1329: अहो बत महद्भूतं स्वयंभूर्यदिदं स्वयम्। आदास्यति पुनः क्षत्रमेवं बलसमन्वितम्॥<br><br>1330: इत्येतां नारदश्चिन्तां चिन्तयामास सर्ववित्। हरि नारायणं ध्यात्वा यज्ञैरीज्यन्तमीश्वरम्॥<br><br>1331: तस्मिन् धर्मविदां श्रेष्ठो धर्मराजस्य धीमतः। महाध्वरे महाबुद्धिस्तस्थौ स बहुमानतः॥<br><br>1332: ततो भीष्मोऽब्रवीद् राजन् धर्मराज युधिष्ठिरम्। क्रियतामहणं राज्ञां यथाहमिति भारत॥<br><br>1333: आचार्यमृत्विजं चैव संयुजं च युधिष्ठिर। स्नातकं च प्रियं प्राहुः षडार्हान् नृपं तथा॥<br><br>1334: एतानानभिगतानाहुः संवत्सरोषितान्। त इमे कालपूगस्य महतोऽस्मानुपागताः॥<br><br>1335: एषामेकैकशो राजन्नय॑मानीयतामिति। अथ चैषां वरिष्ठाय समायोपनीयताम्॥<br><br>1336: युधिष्ठिर उवाच कस्मै भवान् मन्यतेऽर्घ्यमेकस्मै कुरुनन्दन। उपनीयमानं युक्तं च तन्मे ब्रूहि पितामह॥<br><br>1337: वैशम्पायन उवाच ततो भीष्मः शान्तनवो बुद्ध्याद् निश्चित्य वीर्यवान्। अमन्यत तदा कृष्णमहणीयतमं भुवि॥<br><br>1338: भीष्म उवाच एष ह्येषां समस्तानां तेजोवलपराक्रमः। मध्ये तपन्निवाभाति ज्योतिषामिव भास्करः॥<br><br>1339: असूर्यमिव सूर्येण निर्वातमिव वायुना। भासितं ह्लादितं चैव कृष्णेनेदं सदो हि नः॥<br><br>1340: तस्मै भीष्माभ्यनुज्ञातः सहदेवः प्रतापवान्। उपजह्वेऽथ विधिवद् वार्ष्णेयायार्घ्यमुत्तमम्॥<br><br>1341: प्रतिजग्राह तत् कृष्णः शास्त्रदृष्टेन कर्मणा। शिशुपालस्तु तां पूजां वासुदेवे न चक्षमे॥<br><br>1342: स उपालभ्य भीष्मं च धर्मराजं च संसदि। अपाक्षिपद् वासुदेवं चेदिराजो महाबलः॥<br><br>1343: शिशुपाल उवाच नायमर्हति वार्ष्णेयस्तिष्ठत्स्विह महात्मसु महीपतिषु कौरव्य राजवत् पार्थिवाहणम्॥<br><br>1344: नायं युक्तः समाचार: पाण्डवेषु महात्मसु। यत् कामात् पुण्डरीकाक्षं पाण्डवार्चितवानसि॥<br><br>1345: बाला यूयं न जानीध्वं धर्मः सूक्ष्मो हि पाण्डवाः। अयं च स्मृत्यतिक्रान्तो ह्यापगेयोऽल्पदर्शनः॥<br><br>1346: त्वादृशो धर्मयुक्तो हि कुर्वाणः प्रियकाम्यया। भवत्यभ्यधिकं भीष्म लोकेष्ववमत: सताम्॥<br><br>1347: कथं डराजा दाशार्हो मध्ये सर्वमहीक्षिताम्। अर्हणामर्हति तथा यथा युष्माभिरर्चितः॥<br><br>1348: अथ वा मन्यसे कृष्णं स्थविरं कुरुपुङ्गव। वसुदेवे स्थिते वृद्धे कथमर्हति तत्सुतः॥<br><br>1349: अथ वा वासुदेवोऽपि प्रियकामोऽनुवृत्तवान्। दुपदे तिष्ठति कथं माधवोऽर्हति पूजनम्॥<br><br>1350: आचार्यं मन्यसे कृष्णमथ वा कुरुनन्दन। द्रोणे तिष्ठति वार्ष्णेयं कस्मादर्चितवानसि॥<br><br>1351: ऋत्विजं मन्यसे कृष्णमथ या कुरुनन्दन। द्वैपायने स्थिते वृद्धे कथं कृष्णोऽर्चितस्त्वया॥<br><br>1352: भीष्मे शान्तनवे राजन् स्थिते पुरुषसत्तमे। स्वच्छन्दमृत्युके राजन् कथं कृष्णोऽर्चितस्त्वया॥<br><br>1353: अश्वत्थाम्नि स्थिते वीरे सर्वशास्त्रविशारदे। कथं कृष्णस्त्वया राजन्नर्चितः कुरुनन्दन॥<br><br>1354: दुर्योधने च राजेन्द्रे स्थिते पुरुषसत्तमे। कृपे च भारताचार्ये कथं कृष्णस्त्वयार्चितः॥<br><br>1355: दुमं किम्पुरुषाचार्यमतिक्रम्य तथार्चितः। भीष्मके चैव दुर्धर्षं पाण्डुवत् कृतलक्षणे॥<br><br>1356: नृपे च रुक्मिणि श्रेष्ठे एकलव्ये तथैव च। शल्ये मद्राधिपे चैव कथं कृष्णस्त्वयार्चितः॥<br><br>1357: अयं च सर्वराज्ञां वै बलश्लाघी महाबलः। जामदग्न्यस्य दयितः शिष्यो विप्रस्य भारत॥<br><br>1358: येनात्मबलमाश्रित्य राजानो युधि निर्जिताः। तं च कर्णमतिक्रम्य कथं कृष्णस्त्वयार्चितः॥<br><br>1359: नैवविंग् नैव चाचार्यो न राजा मधुसूदनः। अर्चितश्च कुरुश्रेष्ठ किमन्यत्प्रियकाम्यया॥<br><br>1360: अथ वाभ्यर्चनीयोऽयं युष्माकं मधुसूदनः। किं राजभिरिहानीवैरवमानाय भारत॥<br><br>1361: वयं तु न भयादस्य कौन्तेयस्य महात्मनः। प्रयच्छामः करान्सर्वे न लोभान्न च सान्त्वनात्॥<br><br>1362: अस्य धर्मप्रवृत्तस्य पार्थिवत्वं चिकीर्षतः। करानस्मै प्रयच्छामः सोऽयमस्मान् न मन्यते॥<br><br>1363: किमन्यदवमानाद्वि यदेनं राजसंसदि। अप्राप्तलक्षणं कृष्णमयेणार्चितवानसि॥<br><br>1364: अकस्माद् धर्मपुत्रस्य धर्मात्मेति यशो गतम्। को हि धर्मच्युत पूजामेवं युक्तां नियोजयेत्॥<br><br>1365: योऽयं वृष्णिकुले जातो राजानं हतवान् पुरा। जरासंधं महात्मानमन्यायेन दुरात्मवान्॥<br><br>1366: अद्य धर्मात्मता चैव व्यपकृष्टा युधिष्ठिरात्। दर्शितं कृपणत्वं च कृष्णेऽय॑स्य निवेदनात्॥<br><br>1367: यदि भीताश्च कौन्तेयाः कृपणाश्च तपस्विनः। ननु त्वयापि बोद्धव्यं यां पूजां माधवार्हसि॥<br><br>1368: अथ वा कृपणैरेतामुपनीतां जनार्दना। पूजामनर्हः कस्मात् त्वमभ्यनुज्ञातवानसि॥<br><br>1369: अयुक्तामात्मनः पूजां त्वं पुनर्बहु मन्यसे। हविषः प्राप्य निष्यन्दं प्राशिता श्वेव निर्जने॥<br><br>1370: न त्वयं पार्थिवेन्द्राणामपमानः प्रयुज्यते। त्वामेव कुरवो व्यक्तं प्रलम्भन्ते जनार्दन॥<br><br>1371: क्लीबे दारक्रिया यादृगन्धे वा रूपदर्शनम्। अराज्ञो राजवत् पूजा तथा ते मधुसूदन॥<br><br>1372: दृष्टो युधिष्ठिरो राजा दृष्टो भीष्मश्च यादृशः। वासुदेवोऽप्ययं दृष्टः सर्वमेतद् यथातथम्॥<br><br>1373: इत्युक्त्वा शिशुपालस्तानुत्थाय परमासनात्। निर्ययौ सदसस्तस्मात् सहितो राजभिस्तदा॥<br><br>1374: वैशम्पायन उवाच ततो युधिष्ठिरो राजा शिशुपालमुपाद्रवत्। उवाच चैनं मधुरं सान्त्वपूर्वमिदं वचः॥<br><br>1375: नेदं युक्तं महीपाल यादृशं वै त्वमुक्तवान्। अधर्मश्च परो राजन् पारुष्यं च निरर्थकम्॥<br><br>1376: न हि धर्मं परं जातु नावबुध्येत पार्थिवः। भीष्मः शान्तनवस्त्वेनं मावमंस्थास्त्वमन्यथा॥<br><br>1377: पश्य चैतान् महीपालांस्त्वत्तो वृद्धतरान् बहून्। मृष्यन्ते चार्हणां कृष्णे तद्वत् त्वं क्षन्तुमर्हसि॥<br><br>1378: वेद तत्त्वेन कृष्णं हि भीष्मश्चेदिपते भृशम्। न ह्येनं त्वं तथा वेत्थ यथैनं वेद कौरवः॥<br><br>1379: भीष्म उवाच नास्मै देयो ह्यनुनयो नायमर्हति सान्त्वनम्। लोकवृद्धतमे कृष्णे योऽर्हणां नाभिमन्यते॥<br><br>1380: क्षत्रियः क्षत्रियं जित्वा रणे रणकृतां वरः। यो मुञ्चति वशे कृत्वा गुरुर्भवति तस्य सः॥<br><br>1381: अस्यां हि समितौ राज्ञामेकमप्यजितं युधि। न पश्यामि महीपालं सात्वतीपुत्रतेजसा॥<br><br>1382: न हि केवलमस्माकमयमर्च्यतमोऽच्युतः। त्रयाणामपि लोकानामर्चनीयो महाभुजः॥<br><br>1383: कृष्णेन हि जिता युद्धे बहवः क्षत्रियर्षभाः। जगत् सर्वं च वार्ष्णेय निखिलेन प्रतिष्ठितम्॥<br><br>1384: तस्मात् सत्स्वपि वृद्धेषु कृष्णमर्चाम नेतरान्। एवं वक्तुं न चार्हस्त्वं मा ते भूद् बुद्धिरीदृशी॥<br><br>1385: ज्ञानवृद्धा मया राजन् बहवः पर्युपासिताः। तेषां कथयतां शौरेरहं गुणवतो गुणान्॥<br><br>1386: समागतानामश्रौषं बहून् बहुमतान् सताम्। कर्माण्यपि च यान्यस्य जन्मप्रभृति धीमतः॥<br><br>1387: बहुशः कथ्यमानानि नरैर्भूयः श्रुतानि मे। न केवलं वयं कामाच्चेदिराज जनार्दनम्॥<br><br>1388: न सम्बन्धं पुरस्कृत्य कृतार्थं वा कथंचन। अर्चामहेऽर्चितं सद्भिर्भुवि भूतसुखावहम्॥<br><br>1389: यशः शौर्यं जयं चास्य विज्ञायार्चा प्रयुञ्जमहे। न च कश्चिदिहास्माभिः सुबालोऽप्यपरीक्षितः॥<br><br>1390: गुणवृद्धानतिक्रम्य हरिरर्च्यतमो मतः। ज्ञानवृद्धो द्विजातीनां क्षत्रियाणां बलाधिकः॥<br><br>1391: वैश्यानां धान्यधनवाञ्छूद्राणामेव जन्मतः। पूज्यतायां च गोविन्दे हेतू द्वावपि संस्थितौ॥<br><br>1392: वेदवेदाङ्गविज्ञानं बलं चाभ्यधिकं तथा। नृणां लोके हि कोऽन्योऽस्ति विशिष्टः केशवादृते॥<br><br>1393: दानं दाक्ष्यं श्रुतं शौर्यं ह्रीः कीर्तिर्बुद्धिरुत्तमा। सन्नतिः श्रीकृतिस्तुष्टिः पुष्टिश्च नियताच्युते॥<br><br>1394: तमिमं गुणसम्पन्नमार्यं च पितरं गुरुम्। अर्घ्यमर्चितमर्चाहँ सर्वे संक्षन्तुमर्हथ॥<br><br>1395: ऋत्विग् गुरुस्तथाऽऽचार्यः स्नातको नृपतिः प्रियः। सर्वमेतद्धृषीकेशस्तस्मादभ्यर्चितोऽच्युतः॥<br><br>1396: कृष्ण एव हि लोकानामुत्पत्तिरपि चाप्ययः। कृष्णस्य हि कृते विश्वमिदं भूतं चराचरम्॥<br><br>1397: एष प्रकृतिरव्यक्ता कर्ता चैव सनातनः। परश्च सर्वभूतेभ्यस्तस्मात् पूज्यतमोऽच्युतः॥<br><br>1398: बुद्धिर्मनो महद् वायुस्तेजोऽम्भः खं मही च या। चतुर्विधं च यद् भूतं सर्वं कृष्णे प्रतिष्ठितम्॥<br><br>1399: आदित्यश्चन्द्रमाश्चैव नक्षत्राणि ग्रहाश्च ये। दिशश्च विदिशश्चैव सर्वं कृष्णे प्रतिष्ठितम्॥<br><br>1400: अग्निहोत्रमुखा वेदा गायत्री छन्दसां मुखम्। राजा मुखं मनुष्याणां नदीनां सागरो मुखम्॥<br><br>1401: नक्षत्राणां मुखं चन्द्र आदित्यस्तेजसां मुखम्। पर्वतानां मुखं मेरुर्गरुडः पततां मुखम्॥<br><br>1402: ऊर्ध्वं तिर्यगधश्चैव यावती जगतो गतिः। सदेवकेषु लोकेषु भगवान् केशवो मुखम्॥<br><br>1403: अयं तु पुरुषो बालः शिशुपालो न बुध्यते। सर्वत्र सर्वदा कृष्णं तस्मादेवं प्रभाषते॥<br><br>1404: यो हि धर्मं विचिनुयादुत्कृष्टं मतिमन् नरः। स वै पश्येद् यथा धर्मं न तथा चेदिराडयम्॥<br><br>1405: सवृद्धबालेष्वथवा पार्थिवेषु महात्मसु। को नाईं मन्यते कृष्णं को वाप्येनं न पूजयेत्॥<br><br>1406: अथैनां दुष्कृतां पूजां शिशुपालो व्यवस्यति। दुष्कृतायां यथान्यायं तथायं कर्तुमर्हति॥<br><br>1407: वैशम्पायन उवाच एवमुक्त्वा ततो भीष्मो विरराम् महाबलः। व्याजहारोत्तरं तत्र सहदेवोऽर्थवद् वचः॥<br><br>1408: केशवं केशिहन्तारमप्रमेयपराक्रमम्। पूज्यमानं मया यो वः कृष्णं न सहते नृपाः॥<br><br>1409: सर्वेषां बलिनां मूर्ध्नि भयेदं निहितं पदम्। एवमुक्ते मया सम्यगुत्तरं प्रब्रवीतु सः॥<br><br>1410: स एव हि मया वध्यो भविष्यति न संशयः। मतिमन्थश्च ये केचिदाचार्यं पितरं गुरुम्॥<br><br>1411: अर्घ्यमर्चितम_हमनुजानन्तु ते नृपाः। ततो न व्याजहारैषां कश्चिद् बुद्धिमतां सताम्॥<br><br>1412: मानिनां बलिनां राज्ञां मध्ये वै दर्शिते पदे। ततोऽपतत् पुष्पवृष्टिः सहदेवस्य मूर्धनि॥<br><br>1413: अदृश्यरूपा वचाश्चाप्यब्रुवन् साधु साध्विति। आविध्यदजितं कृष्णं भविष्यद्भूतजल्पकः॥<br><br>1414: सर्वसंशयनिर्मोक्ता नारदः सर्वलोकवित्। उवाचाखिलभूतानां मध्ये स्पष्टतरं वचः॥<br><br>1415: कृष्णं कमलपत्राक्षं नार्चयिष्यन्ति ये नराः। जीवन्मृतास्तु ते ज्ञेया न सम्भाष्याः कदाचन॥<br><br>1416: वैशम्पायन उवाच पूजयित्वा च पूजार्हान् ब्रह्मक्षत्रविशेषवित्। सहदेवो नृणां देवः समापद्यत कर्म तत्॥<br><br>1417: तस्मिन्नभ्यर्चिते कृष्णे सुनीथः शत्रुकर्षणः। अतिताप्रेक्षणः कोपादुवाच मनुजाधिपान्॥<br><br>1418: स्थित: सेनापतिर्योऽहं मन्यध्वं किं तु साम्प्रतम्। युधि तिष्ठाम संना समेतान् वृष्णिपाण्डवान्॥<br><br>1419: इति सर्वान् समुत्साह्य राज्ञस्तांश्चेदिपुङ्गवः। यज्ञोपघाताय ततः सोऽमन्त्रयत राजभिः॥<br><br>1420: तत्राहूता गताः सर्वे सुनीथप्रमुखा गणाः। समदृश्यन्त संक्रुद्धा विवर्णवदनास्तथा॥<br><br>1421: युधिष्ठिराभिषेकं च वासुदेवस्य चाहणम्। न स्याद् यथा तथा कार्यमेवं सर्वे तदाब्रुवन्॥<br><br>1422: निष्कर्षानिश्चयात् सर्वे राजानः क्रोधमूर्छिताः। अब्रुवंस्तत्र राजानो निर्वेदादात्मनिश्चयात्॥<br><br>1423: सुहृद्भिर्वार्यमाणानां तेषां हि वपुराबभौ। आमिषादपकृष्टानां सिंहानामिव गर्जताम्॥<br><br>1424: तं बलौघमपर्यन्तं राजसागरमक्षयम्। कुर्वाणं समयं कृष्णो युद्धाय बुबुधे तदा॥<br><br>1425: वैशम्पायन उवाच ततः सागरसंकाशं दृष्ट्वा नृपतिमण्डलम्। संवर्तवाताभिहतं भीमं क्षुब्धमिवार्णवम्॥<br><br>1426: रोषात् प्रचलितं सर्वमिदमाह युधिष्ठिरः। भीष्मं मतिमतां मुख्यं वृद्धं कुरुपितामहम्। बृहस्पतिं बृहत्तेजाः पुरुहूत इवारिहा॥<br><br>1427: असौ रोषात् प्रचलितो महान् नृपतिसागरः। अत्र यत् प्रतिपत्तव्यं तन्मे ब्रूहि पितामह॥<br><br>1428: यज्ञस्य च न विघ्नः स्यात् प्रजानां च हितं भवेत्। यथा सर्वत्र तत् सर्वं ब्रूहि मेऽद्य पितामह॥<br><br>1429: इत्युक्तवति धर्मज्ञे धर्मराजे युधिष्ठिरे। उवाचेदं वचो भीष्मस्ततः कुरुपितामहः॥<br><br>1430: मा भैस्त्वं कुरुशार्दूल श्वा सिंहं हन्तुमर्हति। शिवः पन्थाः सुनीतोऽत्र मया पूर्वतरं वृतः॥<br><br>1431: प्रसुप्ते हि यथा सिंहे श्वानस्तस्मिन् समागताः। भषेयुः सहिताः सर्वे तथेमे वसुधाधिपाः॥<br><br>1432: वृष्णिसिंहस्य सुप्तस्य तथामी प्रमुखे स्थिताः। भषन्ते तात संक्रुद्धाः श्वान: सिंहस्य संनिधौ॥<br><br>1433: न हि सम्बुध्यते यावत् सुप्तः सिंह इवाच्युतः। तेन सिंहीकरोत्येतान् नृसिंहश्चेदिपुङ्गवः॥<br><br>1434: पार्थिवान् पार्थिवश्रेष्ठः शिशुपालोऽप्यचेतनः। सर्वान् सर्वात्मना तात नेतुकामो यमक्षयम्॥<br><br>1435: नूनमेतत् समादातुं पुनरिच्छत्यधोक्षजः। यदस्य शिशुपालस्य तेजस्तिष्ठति भारत॥<br><br>1436: विप्लुता चास्य भद्रं ते बुद्धिर्बुद्धमतां वर। चेदिराजस्य कौन्तेय सर्वेषां च महीक्षिताम्॥<br><br>1437: आदातुं च नरव्याघ्रो यं यमिच्छत्ययं तदा। तस्य विप्लवते बुद्धिरेवं चेदिपतेर्यथा॥<br><br>1438: चतुर्विधानां भूतानां त्रिषु लोकेषु माधवः। प्रभवश्चैव सर्वेषां निधनं च युधिष्ठिरः॥<br><br>1439: वैशम्पायन उवाच इति तस्य वचः श्रुत्वा ततश्चेदिपतिनृपः। भीष्मं रुक्षाक्षरा वाचः श्रावयामास भारत॥<br><br>1440: शिशुपाल उवाच विभीषिकाभिर्बह्वीभिर्भीषयन् सर्वपार्थिवान्। न व्यपत्रपसे कस्माद् वृद्धः सन् कुलपांसन॥<br><br>1441: युक्तमेतत् तृतीयायां प्रकृतौ वर्तता त्वया। वक्तुं धर्मादपेतार्थं त्वं हि सर्वकुरूत्तमः॥<br><br>1442: नावि नौरिव सम्बद्धा यथान्धो वान्धमन्वियात्। तथाभूता हि कौरव्या येषां भीष्म त्वमग्रणीः॥<br><br>1443: पूतनाघातपूर्वाणि कर्माण्यस्य विशेषतः। त्वया कीर्तयतास्माकं भूयः प्रव्यथितं मनः॥<br><br>1444: अवलिप्तस्य मूर्खस्य केशवं स्तोतुमिच्छतः। कथं भीष्म न ते जिह्वा शतधेयं विदीर्यते॥<br><br>1445: यत्र कुत्सा प्रयोक्तव्या भीष्म बालतरैनरैः। तमिमं ज्ञानवृद्धः सन् गोपं संस्तोतुमिच्छसि॥<br><br>1446: यद्यनेन हतो बाल्ये शकुनिश्चित्रमत्र किम्। तौ वाश्ववृषभौ भीष्म यौ न युद्धविशारदौ॥<br><br>1447: चेतनारहितं काष्ठं यद्यनेन निपातितम्। पादेन शकटं भीष्म तत्र किं कृतमद्भुतम्॥<br><br>1448: वल्मीकमात्रः सप्ताहं यद्यनेन धृतोऽचलः। तदा गोवर्धनो भीष्म न तच्चित्रं मतं मम॥<br><br>1449: भुक्तमेतेन बह्वन्नं क्रीडता नगमूर्धनि। इति ते भीष्म शृण्वानाः परे विस्मयमागताः॥<br><br>1450: यस्य चानेन धर्मज्ञ भुक्तमन्नं बलीयसः। स चानेन हतः कंस इत्येतन्न महाद्भुतम्॥<br><br>1451: न ते श्रुतमिदं भीष्म नूनं कथयतां सताम्। यद् वक्ष्ये त्वामधर्मज्ञं वाक्यं कुरुकुलाधम॥<br><br>1452: स्त्रीषु गोषु न शस्त्राणि पातयेद् ब्राह्मणेषु च। यस्य चान्नानि भुञ्जीत यत्र च स्यात् प्रतिश्रयः॥<br><br>1453: इति सन्तोऽनुशासन्ति सज्जनं धर्मिणः सदा। भीष्म लोके हि तत् सर्वं वितथं त्वयि दृश्यते॥<br><br>1454: ज्ञानवृद्धं च वृद्धं च भूयांसं केशवं मम। अजानत इवाख्यासि संस्तुवन् कौरवाधम॥<br><br>1455: गोनः स्त्रीनश्च सन् भीष्म त्वद्वाक्याद् यदि पूज्यते। एवंभूतश्च यो भीष्म कथं संस्तवमर्हति॥<br><br>1456: असौ मतिमतां श्रेष्ठो य एथ जगतः प्रभुः। सम्भावयति चाप्येवं त्वद्वाक्याच्च जनार्दनः। एवमेतत् सर्वमिति तत् सर्वं वितथं ध्रुवम्॥<br><br>1457: न गाथागाथिनं शास्ति बहु चेदपि गायति। प्रकृति यान्ति भूतानि भूलिङ्गशकुनिर्यथा॥<br><br>1458: नूनं प्रकृतिरेषा ते जघन्या नात्र संशयः। अति पापीयसी चैषा पाण्डवानामपीष्यते॥<br><br>1459: येषामर्थ्यतमः कृष्णस्त्वं च येषां प्रदर्शकः। धर्मवांस्त्वमधर्मज्ञः सतां मार्गादवप्लुतः॥<br><br>1460: को हि धर्मिणमात्मानं जानज्ञानविदां वरः। कुर्याद् यथा त्वया भीष्म कृतं धर्ममवेक्षता॥<br><br>1461: चेत् त्वं धर्मं विजानासि यदि प्राज्ञा मतिस्तव। अन्यकामा हि धर्मज्ञा कन्यका प्राज्ञमानिना। अम्बा नामेति भद्रं ते कथं सापहृता त्वया॥<br><br>1462: तां त्वयापि हृतां भीष्म कन्यां नैषितवान् यतः। भ्राता विचित्रवीर्यस्ते सतां मार्गमनुष्ठितः॥<br><br>1463: दारयोर्यस्य चान्येन मिषतः प्राज्ञमानिनः। तव जातान्यपत्यानि सज्जनाचरिते पथि। ॥<br><br>1464: को हि धर्मोऽस्ति ते भीष्म ब्रह्मचर्यमिदं वृथा। यद् धारयसि मोहाद् वा क्लीबत्वाद् वा न संशयः। । न त्वहं तव धर्मज्ञ पश्याम्युपचयं क्वचित्। न हि ते सेविता वृद्धा य एवं धर्ममब्रवीः॥<br><br>1465: इष्टं दत्तमधीतं च यज्ञाश्च बहुदक्षिणाः। सर्वमेतदपत्यस्य कलां नार्हन्ति षोडशीम्॥<br><br>1466: व्रतोपवासैर्बहुभिः कृतं भवति भीष्म यत्। सर्वं तदनपत्यस्य मोघं भवति निश्चयात्॥<br><br>1467: सोऽनपत्यश्च वृद्धश्च मिथ्याधर्मानुसारकः। हंसवत् त्वमपीदानीं ज्ञातिभ्यः प्राप्नुया वधम्॥<br><br>1468: एवं हि कथयन्त्यन्ये नरा ज्ञानविदः पुरा। भीष्म यत् तदहं सम्यग् वक्ष्यामि तव शृण्वतः॥<br><br>1469: वृद्धः किल समुद्रान्ते कश्चिद्वंसोऽभवत् पुरा। धर्मवागन्यथावृत्तः पक्षिणः सोऽनुशास्ति च॥<br><br>1470: धर्मं चरत माधर्ममिति तस्य वचः किल। पक्षिणः शुश्रुवुर्भीष्म सततं सत्यवादिनः॥<br><br>1471: अथास्य भक्ष्यमाजहः समुद्रजलचारिणः। अण्डजा भीष्म तस्मान्ये धर्मार्थमिति शुश्रुम॥<br><br>1472: ते च तस्य समभ्याशे निक्षिप्याण्डानि सर्वशः। समुद्राम्भस्यमज्जन्त चरन्तो भीष्म पक्षिणः। तेषामण्डानि सर्वेषां भक्षयामास पापकृत्॥<br><br>1473: स हंसः सम्प्रमत्तानामप्रमत्तः स्वकर्मणि। ततः प्रक्षीयमाणेषु तेषु तेष्वण्डजोऽपरः। अशङ्कत महाप्राज्ञः स कदाचिद् ददर्श ह॥<br><br>1474: ततः स कथयामास दृष्ट्वा हंसस्य किल्बिषम्। तेषां परमदुःखार्तः स पक्षी सर्वपक्षिणाम्॥<br><br>1475: ततः प्रत्यक्षतो दृष्ट्वा पक्षिणस्ते समीपगाः। निजघ्नुस्तं तदा हंसं मिथ्यावृत्तं कुरूद्वह॥<br><br>1476: ते त्वां हंससधर्माणमपीमे वसुधाधिपाः। निहन्युर्भीष्म संक्रुद्धाः पक्षिणस्तं यथाण्डजम्॥<br><br>1477: गाथामप्यत्र गायन्ति ये पुराणविदो जनाः। भीष्म यां तां च ते सम्यक् कथयिष्यामि भारत॥<br><br>1478: ३९। अन्तरात्मन्यभिहते रौषि पत्ररथाशुचि। अण्डभक्षणकर्मैतत् तव वाचमतीयते॥<br><br>1479: शिशुपाल उवाच स मे बहुमतो राजा जरासंधो महाबलः। योऽनेन युद्धं नेयेष दासोऽयमिति संयुगे॥<br><br>1480: केशवेन कृतं कर्म जरासंधवधे तदा। भीमसेनार्जुनाभ्यां च कस्तत् साध्विति मन्यते॥<br><br>1481: अद्वारेण प्रविष्टेन छद्मना ब्रह्मवादिना। दृष्टः प्रभावः कृष्णेन जरासंधस्य भूपतेः॥<br><br>1482: येन धर्मात्मनाऽऽत्मानं ब्रह्मण्यमविजानता। नेषितं पाद्यमस्मै तद् दातुमग्रे दुरात्मने। ॥<br><br>1483: भुज्यतामिति तेनोक्ताः कृष्णभीमधनंजयाः। जरासंधेन कौरव्य कृष्णेन विकृतं कृतम्॥<br><br>1484: यद्ययं जगतः कर्ता यथैनं मूर्ख मन्यसे। कस्मान्न ब्राह्मणं सम्यगात्मानमवगच्छति॥<br><br>1485: इदं त्वाश्चर्यभूतं मे यदिमे पाण्डवास्त्वया। अपकृष्टाः सतां मार्गान्प्रन्यन्ते तच्च साध्विति॥<br><br>1486: अथ वा नैतदाश्चर्यं येषां त्वमसि भारत। स्त्रीसधर्मा च वृद्धश्च सर्वार्थानां प्रदर्शकः॥<br><br>1487: वैशम्पायन उवाच तस्य तद् वचनं श्रुत्वा रूक्षं रूक्षाक्षरं बहु। चुकोप बलिनां श्रेष्ठो भीमसेनः प्रतापवान्॥<br><br>1488: तथा पद्मप्रतीकाशे स्वभावायतविस्तृते। क्रोधाभिताम्राक्षे रक्ते नेत्रे बभूवतुः॥<br><br>1489: त्रिशिखां भृकुटीं चास्य ददृशुः सर्वपार्थिवाः। भूयः ललाटस्थां त्रिकूटस्थां गङ्गां त्रिपथगामिव॥<br><br>1490: दन्तान् संदशतस्तस्य कोपाद् ददृशुराननम्। युगान्ते सर्वभूतानि कालस्येव जिघत्सतः॥<br><br>1491: उत्पतन्तं तु वेगेन जग्राहैनं मनस्विनम्। भीष्म एव महाबाहुर्महासेनमिवेश्वरः॥<br><br>1492: तस्य भीमस्य भीष्मेण वार्यमाणस्य भारत। गुरुणा विविधैर्वाक्यैः क्रोधः प्रशममागतः॥<br><br>1493: नातिचक्राम भीष्मस्य स हि वाक्यमरिंदमः। समुवृत्तो घनापाये वेलामिव महोदधिः॥<br><br>1494: शिशुपालस्तु संक्रुद्धे भीमसेने जनाधिप। नाकम्पत तदा वीरः पौरुषे स्वे व्यवस्थितः॥<br><br>1495: उत्पतन्तं तु वेगेन पुन: पुनररिंदमः। न स तं चिन्तयामास सिंहः क्रुद्धो मृगं यथा। ॥<br><br>1496: प्रहसंश्चाब्रवीद् वाक्यं चेदिराजः प्रतापवान्। भीमसेनमभिक्रुद्धं दृष्ट्वा भीमपराक्रमम्॥<br><br>1497: मुञ्चैनं भीष्म पश्यन्तु यावदेनं नराधिपाः। मत्प्रभावविनिर्दग्धं पतङ्गमिव वह्निना॥<br><br>1498: ततश्चेदिपतेर्वाक्यं श्रुत्वा तत् कुरुसत्तमः। भीमसेनमुवाचेदं भीष्मो मतिमतां वरः॥<br><br>1499: भीष्म उवाच चेदिराजकुले जातस्त्र्यक्ष एष चतुर्भुजः। रासभारावसदृशं ररास च ननाद च॥<br><br>1500: तेनास्य मातापितरौ त्रेसतुस्तौ सबान्धवौ। वैकृतं तस्य तौ दृष्ट्वा त्यागायाकुरुतां मतिम्॥<br><br>1501: ततः सभार्यं नृपतिं सामात्यं सपुरोहितम्। चिन्तासम्मूढहृदयं वागुवाचाशरीरिणी॥<br><br>1502: एष ते नृपतेः पुत्रः श्रीमाञ्जातो बलाधिकः। तस्मादस्मान्न भेतव्यमव्यगः पाहि वै शिशुम्॥<br><br>1503: न च वै तस्य मृत्युर्वै न कालः प्रत्युपस्थितः। मृत्युहन्तास्य शस्त्रेण स चोत्पन्नो नराधिप। ॥<br><br>1504: संश्रुत्योदाहृतं वाक्यं भूतमन्तर्हितं ततः। पुत्रस्नेहाभिसंतप्ता जननी वाक्यमब्रवीत्॥<br><br>1505: येनेदमीरितं वाक्यं ममैतं तनयं प्रति। प्राञ्जलिस्तं नमस्यामि ब्रवीतु स पुनर्वचः॥<br><br>1506: याथातथ्येन भगवान् देवो वा यदि वेतरः। श्रोतुमिच्छामि पुत्रस्य कोऽस्य मृत्युभविष्यति॥<br><br>1507: अन्तर्भूतं ततो भूतमुवाचेदं पुनर्वचः। यस्योत्सङ्गे गृहीतस्य भुजावभ्यधिकावुभौ॥<br><br>1508: पतिष्यतः क्षितितले पञ्चशीर्षाविवोरगौ। तृतीयमेतद् बालस्य ललाटस्थं तु लोचनम्॥<br><br>1509: निमज्जिष्यति यं दृष्ट्वा सोऽस्य मृत्युभविष्यति। त्र्यक्षं चतुर्भुजं श्रुत्वा तथा च समुदाहृतम्॥<br><br>1510: पृथिव्यां पार्थिवाः सर्वे अभ्यागच्छन् दिदृक्षवः। तान् पूजयित्वा सम्प्राप्तान् यथार्ह स महीपतिः॥<br><br>1511: एकैकस्य नृपस्याङ्के पुत्रमारोपयत् तदा। एवं राजसहस्राणां पृथक्त्वेन यथाक्रमम्॥<br><br>1512: शिशुरङ्कसमारूढो न तत् प्राप निदर्शनम्। एतदेव तु संश्रुत्य द्वारवत्यां महाबलौ॥<br><br>1513: ततश्चेदिपुरं प्राप्तौ संकर्षणजनार्दनौ। यादवी यादवीं द्रष्टुं स्वसारं तौ पितुस्तदा॥<br><br>1514: अभिवाद्य यथान्यायं यथाश्रेष्ठं नृपं च ताम्। कुशलानामयं पृष्ट्वा निषण्णौ रामकेशवौ। ॥<br><br>1515: साभ्यर्च्य तौ तदा वीरौ प्रीत्या चाभ्यधिकं ततः। पुत्रं दामोदरोत्सङ्गे देवी संन्यदधात् स्वयम्॥<br><br>1516: न्यस्तमात्रस्य तस्याङ्के भुजावभ्यधिकावुभौ। पेततुस्तच्च नयनं न्यमज्जत ललाटजम्॥<br><br>1517: तद् दृष्ट्वा व्यथिता जस्ता वरं कृष्णमयाचत। दद व मे वरं कृष्ण भयार्ताया महाभुज॥<br><br>1518: त्वं वार्तानां समाश्वासो भीतानामभयप्रदः। एवमुक्तस्ततः कृष्णः सोऽब्रवीद् यदुनन्दनः॥<br><br>1519: मा भैस्त्वं देवि धर्मज्ञे न मत्तोऽस्ति भयं तव। ददामि कं वरं च करवाणि पितृष्वसः॥<br><br>1520: शक्यं वा यदि वाशक्यं करिष्यामि वचस्तव। एवमुक्ता ततः कृष्णमब्रवीद् यदुनन्दनम्॥<br><br>1521: शिशुपालस्यापराधान् क्षमेथास्त्वं महाबला मत्कृते यदुशार्दूल विद्ध्येनं मे वरं प्रभो॥<br><br>1522: श्रीकृष्ण उवाच अपराधशतं क्षाम्यं मया ह्यस्य पितृष्वसः। पुत्रस्य ते वधार्हस्य मा त्वं शोके मनः कृथाः॥<br><br>1523: भीष्म उवाच एवमेष नृपः पापः शिशुपालः सुमन्दधीः। त्वां समाह्वयते वीर गोविन्दवरदर्पितः॥<br><br>1524: भीष्म उवाच नैषा चेदिपतेर्बुद्धिर्यया त्वाऽऽह्वयतेऽच्युतम्। नूनमेष जगद्धर्तुः कृष्णस्यैव विनिश्चयः॥<br><br>1525: को हि मां भीमसेनाद्य क्षितावर्हति पार्थिवः। क्षेप्तुं कालपरीतात्मा यथैष कुलपांसनः॥<br><br>1526: एष ह्यस्य महाबाहुस्तेजोऽशश्च हरेधुंवम्। तमेव पुनरादातुमिच्छत्युत तथा विभुः॥<br><br>1527: येनेष कुरुशार्दूल शार्दूल इव चेदिराट्। गर्जत्यतीव दुर्बुद्धिः सर्वानस्मानचिन्तयन्। ॥<br><br>1528: वैशम्पायन उवाच ततो न ममृषे चैद्यस्तद् भीष्मवचनं तदा। उवाच चैनं संक्रुद्धः पुनर्भीष्ममथोत्तरम्॥<br><br>1529: शिशुपाल उवाच द्विषतां नो भीष्मैष प्रभावः केशवस्य यः। यस्य संस्तववक्ता त्वं वन्दिवत् सततोत्थितः॥<br><br>1530: संस्तवे च मनो भीष्मे परेषां रमते यदि। तदा संस्तौषि राज्ञस्त्वमिमं हित्वा जनार्दनम्॥<br><br>1531: दरदं स्तुहि बाह्रीकमिमं पार्थिवसत्तमम्। जायमानेन येनेयमभवद् दारिता मही॥<br><br>1532: वङ्गाङ्गविषयाध्यक्षं सहस्राक्षसमं बले। स्तुहि कर्णमिमं भीष्म महाचापविकर्षणम्॥<br><br>1533: यस्येमे कुण्डले दिव्ये सहजे देवनिर्मिते। कवचं च महाबाहो बालार्कसदृशप्रभम्॥<br><br>1534: वासवप्रतिमो येन जरासंधोऽतिदुर्जयः। विजितो बाहुयुद्धेन देहभेदं च लम्भितः॥<br><br>1535: द्रोणं द्रौणिं च साधु त्वं पितापुत्रौ महारथौ। स्तुहि स्तुत्यावुभौ भीष्म सततं द्विजसत्तमौ॥<br><br>1536: ययोरन्यतरो भीष्म संक्रुद्धः सचराचराम्। इमां वसुमती कुर्यान्निःशेषामिति मे मतिः॥<br><br>1537: द्रोणस्य हि समं युद्धे न पश्यामि नराधिपम्। नाश्वत्थाम्न: समं भीष्म न च तौ स्तोतुमिच्छसि। । १४। पृथिव्यां सागरान्तायां यो वै प्रतिसमो भवेत्। दुर्योधनं त्वं राजेन्द्रमतिक्रम्य महाभुजम्॥<br><br>1538: जयद्रथं च राजानं कृतास्त्रं दृढविक्रमम्। दुमं किम्पुरुषाचार्यं लोके प्रथितविक्रमम्। अतिक्रम्य महावीर्यं किं प्रशंससि केशवम्॥<br><br>1539: वृद्धं च भारताचार्यं तथा शारद्वतं कृपम्। आत्क्रम्य महावीर्यं किं प्रशंससि केशवम्॥<br><br>1540: धनुर्धराणां प्रवरं रुक्मिणं पुरुषोत्तमम्। आत्क्रम्य महावीर्यं किं प्रशंससि केशवम्॥<br><br>1541: भीष्मकं च महावीर्यं दन्तवनं च भूमिपम्। भगदत्तं यूपकेतुं जयत्सेनं च मागधम्॥<br><br>1542: विराटदुपदौ चोभौ शकुनि च बृहद्बलम्। विन्दानुविन्दावावन्त्यौ पाण्ड्यं श्वेतमथोत्तरम्॥<br><br>1543: शङ्ख च सुमहाभागं वृषसेनं च मानिनम्। एकलव्यं च विक्रान्तं कालिङ्गं च महारथम्॥<br><br>1544: अतिक्रम्य महावीर्यं किं प्रशंससि केशवम्। शल्यादीनपि कस्मात् त्वं न स्तौषि वसुधाधिपान्। स्तवाय यदि ते बुद्धिवर्तते भीष्म सर्वदा॥<br><br>1545: क हि शक्यं मया कर्तुं यद् वृद्धानां त्वया नृप। पुरा कथयतां नूनं न श्रुतं धर्मवादिनाम्॥<br><br>1546: आत्मनिन्दाऽऽत्मपूजा च परनिन्दा परस्तवः। अनाचरितमार्याणां वृत्तमेतच्चतुर्विधम्॥<br><br>1547: यदस्त्वयमिमं शश्वन्मोहात् संस्तौषि भक्तितः। कंशवं तच्च ते भीष्म न कश्चिदनुमन्यते॥<br><br>1548: कथं भोजस्य पुरुषे वर्गपाले दुरात्मनि। समावेशयसे सर्वं जगत् केवलकाम्यया॥<br><br>1549: अथ चैषा न ते बुद्धिः प्रकृतिं याति भारत। मयैव कथितं पूर्वं भूलिङ्गशकुनिर्यथा। ॥<br><br>1550: भूलिङ्गशकुनि म पार्श्वे हिमवतः परे। भीष्म तस्या सदा वाचः श्रूयन्तेऽर्थविगर्हिताः॥<br><br>1551: मा साहसमितीदं सा सततं वाशते किल। साहसं चात्मनातीव चरन्ती नावगुध्यते॥<br><br>1552: सा हि मांसार्गलं भीष्म मुखात् सिंहस्य खादतः। दन्तान्तरविलग्नं यत् तदादत्तेऽल्पचेतना॥<br><br>1553: इच्छतः सा हि सिंहस्य भीष्म जीवत्यसंशयम्। तद्वत् त्वमप्यधर्मिष्ठ सदा वाचः प्रभाषसे॥<br><br>1554: इच्छतां भूमिपालानां भीष्म जीवस्य संशयम्। लोकविद्विष्टकर्मा हि नान्योऽस्ति भवता समः॥<br><br>1555: वैशम्पायन उवाच ततश्चेदिपते: श्रुत्वा भीष्मः स कटुकं वचः। उवाचेदं वचो राजश्चेदिराजस्य शृण्वतः॥<br><br>1556: इच्छतां किल नामाहं जीवाम्येषां महीक्षितान्। सोऽहं न गणयाम्येतांस्तृणेनापि नराधिपान्॥<br><br>1557: एवमुक्ते तु भीष्मेण ततः संचक्रुशुर्नृपाः। केचिज्जहषिरे तत्र केचिद् भीष्मं जगहिरे॥<br><br>1558: केचिदूचुर्महेष्वासाः श्रुत्वा भीष्मस्य तद् वचः। पापोऽवलिप्तो वृद्धश्च नायं भीष्मोऽर्हति क्षमाम्॥<br><br>1559: हन्यतां दुर्मतिर्भीष्मः पशुवत् साध्वयं नृपाः। सर्वैः समेत्य संरब्धैर्दह्यता वा कटाग्निना॥<br><br>1560: इति तेषां वचः श्रुत्वा ततः कुरुपितामहः। उवाच मतिमान् भीष्मस्तानेव वसुधाधिपान्॥<br><br>1561: उक्तस्योक्तस्य नेहान्तमहं समुपलक्षये। यत् तु वक्ष्यामि तत् सर्वं शृणुध्वं वसुधाधिपाः॥<br><br>1562: पशुवद् घातनं वा मे दहनं वा कटाग्निना। क्रियतां मूर्ध्नि वो न्यस्तं मयेदं सकलं पदम्॥<br><br>1563: एष तिष्ठति गाविन्दः पूजितोऽस्माभिरच्युतः। यस्य वस्त्वरते बुद्धिर्मरणाय स माधवम्॥<br><br>1564: कृष्णमाह्वयतामद्य युद्धे चक्रगदाधरम्। यादवस्यैव देवस्य देहं विशतु पातितः॥<br><br>1565: वैशम्पायन उवाच ततः श्रुत्वैव भीष्मस्य चेदिराडुरुविक्रमः। युयुत्सुर्वासुदेवेन वासुदेवमुवाच हः॥<br><br>1566: आह्वये त्वां रणं गच्छ मया साधु जनार्दन। यावदद्य निहन्मि त्वां सहितं सर्वपाण्डवैः॥<br><br>1567: सह त्वया हि मे वध्याः सर्वथा कृष्ण पाण्डवाः। नृपतीन् समतिक्रम्य यैरराजा त्वमर्चितः॥<br><br>1568: ये त्वां दारमराजानं बाल्यादर्चन्ति दुर्मतिम्। अनर्हमर्हवत् कृष्ण वध्यास्त इति मे मतिः॥<br><br>1569: इत्युक्त्वा राजशार्दूलस्तस्थौ गर्जनमर्षणः। एवमुक्तस्ततः कृष्णो मृदुपूर्वमिदं वचः। उवाच पार्थिवान् सर्वान् स समक्षं च वीर्यवान्॥<br><br>1570: एष नः शत्रुरत्यन्तं पार्थिवाः सात्वतीसुतः। सात्वतानां नृशंसात्मा न हितोऽनपकारिणाम्॥<br><br>1571: प्राग्ज्योतिषपुरं यातानस्माज्ञात्वा नृशंसकृत्। अदहद् द्वारकामेष स्वस्रीयः सन् नराधिपाः॥<br><br>1572: क्रीडतो भोजराजस्य एष रैवतके गिरौ। हत्वा बद्ध्वा च तान् सर्वानुपायात् स्वपुरं पुरा॥<br><br>1573: अश्वमेधे हयं मेध्यमुत्सृष्टं रक्षिभिर्वृतम्। पितुर्मे यज्ञविघ्नार्थमहरत् पापनिश्चयः॥<br><br>1574: सौवीरान् प्रति यातां च बभ्रोरेष तपस्विनः। भार्यामभ्यहरन्मोहादकामां तामितो गताम्॥<br><br>1575: एष मायाप्रतिच्छन्नः करूषार्थं तपस्विनीम्। जहार भद्रां वैशाली मातुलस्य नृशंसकृत्॥<br><br>1576: पितृष्वसुः कृते दुःखं सुमहन्मर्षयाम्यहम्। दिष्ट्या हीदं सर्वराज्ञां संनिधावद्य वर्तते॥<br><br>1577: पश्यन्ति हि भवन्तोऽद्य मय्यतीव व्यतिक्रमम्। कृतानि तु परोक्षं मे यानि तानि निबोधत॥<br><br>1578: इमं त्वस्य न शक्ष्यामि क्षन्तुमद्य व्यतिक्रमम्। अवलेपाद् वधार्हस्य समग्रे राजमण्डले॥<br><br>1579: रुक्मिण्यामस्य मूढस्य प्रार्थनाऽऽसीन्मुमूर्षतः। न च तां प्राप्तवान् मूढः शूद्रो वेदश्रुतीमिव॥<br><br>1580: वैशम्पायन उवाच एवमादि ततः सर्वे सहितास्ते नराधिपाः। वासुदेववचः श्रुत्वा चेदिराजं व्यगर्हयन्॥<br><br>1581: तस्य तद् वचनं श्रुत्वा शिशुपाल् प्रतापवान्। जहास स्वनवद्धासं वाक्यं चेदमुवाच ह॥<br><br>1582: मत्पूर्वां रुक्मिणी कृष्ण संसत्सु परिकीर्तयन्। विशेषतः पार्थिवेषु व्रीडां न कुरुषे कथम्॥<br><br>1583: मन्यमानो हि कः सत्सु पुरुषः परिकीर्तयेत्। अन्यपूर्वां स्त्रियं मधुसूदनः॥<br><br>1584: क्षम वा यदि ते श्रद्धा मा वा कृष्ण मम क्षम। क्रुद्धाद् वापि प्रसन्नाद् वा किं मे त्वत्तो भविष्यति। । २०। तथा ब्रवुत एवास्य भगवान् मधुसूदनः। मनसाचिन्तयच्चक्रं दैत्यवर्गनिषूदनम्॥<br><br>1585: एतस्मिन्नेव काले तु चक्रे हस्तगते सति। उवाच भगवानुच्चैर्वाक्यं वाक्यविशारदः॥<br><br>1586: शृण्वन्तु मे महीपाला येनैतत् क्षमितं मया। अपराधशतं क्षाम्यं मातुरस्यैव याचने॥<br><br>1587: दत्तं मया याचितं च तानि पूर्णानि पार्थिवाः। अधुना वधयिष्यामि पश्यतां वो महीक्षिताम्॥<br><br>1588: एवमुक्त्वा यदुश्रेष्ठश्चेदिराजस्य तत्क्षणात्। व्यपाहरच्छिरः क्रुद्धश्चक्रेणामित्रकर्षणः॥<br><br>1589: स पपात महाबाहुर्वजाहत इवाचलः। ततश्चेदिपतेर्दैहात् तेजोऽयं ददृशुर्नृपाः॥<br><br>1590: उत्पतन्तं महाराज गगनादिव भास्करम्। ततः कमलपत्राक्षं कृष्णं लोकनमस्कृतम्। तेजो विवेश च नराधिप। ॥<br><br>1591: तदद्भुतममन्यन्त दृष्ट्वा सर्वे महीक्षितः। यद् विवेश महाबाहुं तत् तेजः पुरुषोत्तमम्॥<br><br>1592: अनभ्रे प्रववर्ष द्यौः पपात ज्वलिताशनिः। कृष्णेन निहते चैद्ये चचाल च वसुंधरा॥<br><br>1593: ततः केचिन्महीपाला नाब्रुवंस्तत्र किंचन। अतीतवाक्पथे काले प्रेक्षमाणा जनार्दनम्॥<br><br>1594: ववन्दे तत् तदा "प्तैर्हस्ताग्रमपरे प्रत्यर्पिषन्नमर्षिताः। र दशनैरोष्ठानदशन् क्रोधमूर्छिताः॥<br><br>1595: रहश्च केचिद् वार्ष्णेयं प्रशशंसुर्नराधिपाः। केचिदेव सुसंरब्धा मध्यस्थास्त्वपरेऽभवन्॥<br><br>1596: प्रहृष्टाः केशवं जग्मुः संस्तुवन्तो महर्षयः। ब्राह्मणाश्च महात्मानः पार्थिवाश्च महाबलाः॥<br><br>1597: शशंसुर्निर्वृताः सर्वे दृष्ट्वा कृष्णस्य विक्रमम्। पाण्डवस्त्वब्रबीद् भ्रातॄन् सत्कारेण महीपतिम्॥<br><br>1598: दमघोषात्मजं वीरं संस्कारयत मा चिरम्। तथा च कृतवन्तस्ते भ्रातु शासनं तदा॥<br><br>1599: चेदीनामाधिपत्ये च पुत्रमस्य महीपतेः। अभ्यषिञ्चत् तदा पार्थः सह तैर्वसुधाधिपः॥<br><br>1600: ततः स कुरुराजस्य क्रतुः सर्वसमृद्धिमान्। यूनां प्रीतिकरो राजन् स बभौ विपुलौजसः॥<br><br>1601: शान्तविघ्नः सुखारम्भः प्रभूतधनधान्यवान्! अन्नवान् बहुभक्ष्यश्च केशवेन सुरक्षितः॥<br><br>1602: समापयामास च तं राजसूयं महाक्रतुम्। तं तु यज्ञं महाबाहुरासमाप्तेर्जनार्दनः। ररक्ष भगवाञ्छौरिः शाईचक्रगदाधरः॥<br><br>1603: ततस्त्ववभृथस्नातं धर्मात्मानं युधिष्ठिरम्। समस्तं पार्थिवं क्षत्रमुपगम्येदमब्रवीत्॥<br><br>1604: दिष्टया वर्धसि धर्मज्ञ साम्राज्यं प्राप्तवानसि। आजमीढाजमीढानां यशः संवर्धितं त्वया॥<br><br>1605: कर्मणैतेन राजेन्द्र धर्मश्च सुमहान् कृतः। आपृच्छामो नरव्याघ्र सर्वकामैः सुपूजिताः॥<br><br>1606: स्वराष्ट्राणि गमिष्यामस्तदनुज्ञातुमर्हसि। श्रुत्वा तु वचनं राज्ञां धर्मराजो युधिष्ठिरः॥<br><br>1607: यथार्ह पूज्य नृपतीन् भ्रातृन् सर्वानुवाच ह। राजानः सर्व एवैते प्रीत्यास्मान् समुपागताः॥<br><br>1608: प्रस्थिता: स्वानि राष्ट्राणि मामापृच्छ्य परंतपाः। अनुव्रजत भद्रं वो विषयान्तं नृपोत्तमान्॥<br><br>1609: भ्रातुर्वचनमाज्ञाय पाण्डवा धर्मचारिणः। यथार्ह नृपतीन् सर्वानेककैकं समनुव्रजन्॥<br><br>1610: विराटमन्वयात् तूर्णं धृष्टद्युम्नः प्रतापवान्। धनंजयो यज्ञसेनं महात्मानं महारथम्॥<br><br>1611: भीष्मं च धृतराष्ट्रं च भीमसेनो महाबलः। द्रोणं तु ससुतं वीरं सहदेवो युधाम्पतिः॥<br><br>1612: नकुलः सुबलं राजन् सहपुत्रं समन्वयात्। द्रौपदेयाः ससौभद्राः पर्वतीयान् महारथान्॥<br><br>1613: अन्वगच्छंस्तथैवान्यान् क्षत्रियान् क्षत्रियर्षभाः। एवं सुपूजिताः सर्वे जग्मुर्विप्राः सहस्रशः॥<br><br>1614: गतेषु पार्थिवेन्द्रेषु सर्वेषु ब्राह्मणेषु च। युधिष्ठिरमुवाचेदं वासुदेवः प्रतापवान्॥<br><br>1615: आपृच्छे त्वां गमिष्यामि द्वारकां कुरुनन्दन। राजसूयं क्रतुश्रेष्ठं दिष्ट्या त्वं प्राप्तवानसि॥<br><br>1616: तमुवाचैवमुक्तस्तु धर्मराजो जनार्दनम्। तव प्रसादाद् गोविन्द प्राप्तः क्रतुवरो मया॥<br><br>1617: क्षत्रं समग्रमपि च त्वत्प्रसादाद् वशे स्थितम्। उपादाय बलिं मुख्यं मामेव समुपस्थितम्॥<br><br>1618: कथं त्वद्गमनार्थं मे वाणी वितरतेऽनघ। न ह्यहं त्वामृते वीर रतिं प्राप्नोमि कर्हिचित्॥<br><br>1619: अवश्यं चैव गन्तव्या भवता द्वारकापुरी। एवमुक्तः स धर्मात्मा युधिष्ठिरसहायवान्॥<br><br>1620: अभिगम्याब्रवीत् प्रीतः पृथां पृथुयशा हरिः। साम्राज्यं समनुप्राप्ताः पुत्रास्तेऽद्य पितृष्वसः॥<br><br>1621: सिद्धार्था वसुमन्तश्च सा त्वं प्रीतिमवाप्नुहि। अनुज्ञातस्त्वया चाहं द्वारकां गन्तुमुत्सहे॥<br><br>1622: सुभद्रां द्रौपदीं चैव सभाजयत केशवः। निष्क्रम्यान्तःपुरात् तस्माद् युधिष्ठिर सहायवान्॥<br><br>1623: सातश्च कृतजप्यश्च ब्राह्मणान् स्वस्ति वाच्य च। ततो मेघवपुःप्रख्यं स्यन्दनं च सुकल्पितम्। योजयित्वा महाबाहुर्दारुकः समुपस्थितः॥<br><br>1624: उपस्थितं रथं दृष्ट्वा तायप्रवरकेतनम्। प्रदक्षिणमुपावृत्य समारुह्य महामनाः॥<br><br>1625: प्रययौ पुण्डरीकाक्षस्ततो द्वारवती पुरीम्॥<br><br>1626: तं पद्भ्यामनुवव्राज धर्मराजो युधिष्ठिरः। भ्रातृभिः सहितः श्रीमान् वासुदेवं महाबलम्॥<br><br>1627: ततो मुहूर्तं संगृह्य स्यन्दनप्रवरं हरिः। अब्रवीत् पुण्डरीकाक्षः कुन्तीपुत्रं युधिष्ठिरम्॥<br><br>1628: अप्रमत्तः स्थितो नित्यं प्रजाः पाहि विशाम्पते। पर्जन्यमिव भूतानि महाद्रुममिव द्विजाः॥<br><br>1629: बान्धवास्त्वोपजीवन्तु सहस्राक्षमिवामराः। कृत्वा परस्परेणैवं संविदं कृष्णपाण्डवौ॥<br><br>1630: अन्योन्यं समनुज्ञाप्य जग्मतुः स्वगृहान् प्रति। गते द्वारवती कृष्णे सात्वतप्रवरे नृप॥<br><br>1631: एको दुर्योधनो राजा शकुनिश्चापि सौबलः। तस्यां सभायां दिव्यायामूषतुस्तौ नरर्षभौ॥<br><br>1632: वैशम्पायन उवाच समाप्ते राजसूये तु क्रतुश्रेष्ठे सुदुर्लभे। शिष्यैः परिवृतो व्यासः पुरस्तात् समपद्यत॥<br><br>1633: सोऽभ्ययादासनात् तूर्णं भ्रातृभिः परिवारितः। पाद्येनासनदानेन पितामहमपूजयत्॥<br><br>1634: अथोपविश्य भगवान् काञ्चने परमासने। आस्तामिति चोवाच धर्मराज युधिष्ठिरम्॥<br><br>1635: अथोपविष्टं राजानं भ्रातृभिः परिवारितम्। उवाच भगवान् व्यासस्तत्तद्वाक्यविशारदः॥<br><br>1636: दिष्ट्या वर्धसि कौन्तेय साम्राज्यं प्राप्य दुर्लभम्। वर्धिताः कुरवः सर्वे त्वया कुरुकुलोद्वह॥<br><br>1637: आपृच्छे त्वां गमिष्यामि पूजितोऽस्मि विशाम्पते। एवमुक्तः स कृष्णेन धर्मराजो युधिष्ठिरः॥<br><br>1638: अभिवाद्योपसंगृह्य पितामहमथाब्रवीत्। युधिष्ठिर उवाच संशयो द्विपदां श्रेष्ठ ममोत्पन्नः सुदुर्लभः॥<br><br>1639: तस्य नान्योऽस्ति वक्ता वै त्वामृते द्विजपुङ्गव। उत्पातांस्त्रिविधान् प्राह नारदो भगवानृषिः॥<br><br>1640: दिव्यांश्चैवान्तरिक्षांश्च पार्थिवांश्च पितामह। अपि चैद्यस्य पतनाच्छन्नमौत्पातिकं महत्॥<br><br>1641: वैशम्पायन उवाच राज्ञस्तु वचनं श्रुत्वा पराशरसुतः प्रभुः। कृष्णद्वैपायनो व्यास इदं वचनमब्रवीत्॥<br><br>1642: त्रयोदश समा राजन्नुत्पातानां फलं महत्। सर्वक्षत्रविनाशाय भविष्यति विशाम्पते॥<br><br>1643: त्वामेकं कारणं कृत्वा कालेन भरतर्षभ। समेतं पार्थिवं क्षत्रं क्षयं यास्यति भारत। दुर्योधनापराधेन भीमार्जुनबलेन च॥<br><br>1644: स्वप्ने द्रक्ष्यसि राजेन्द्र क्षपान्ते त्वं वृषध्वजम्। नीलकण्दं भवं स्थाणुं कपालं त्रिपुरान्तकम्॥<br><br>1645: उग्रं रुद्रं पशुपति महादेवमुमापतिम्। हरं शर्वं वृषं शूलं पिनाकिं कृत्तिवाससम्॥<br><br>1646: कैलासकूटप्रतिमं वृषभेऽवस्थितं शिवम्। निरीक्षमाणं सततं पितृराजाश्रितां दिशम्॥<br><br>1647: एवमीदृशकं स्वप्नं द्रक्ष्यसि त्वं विशाम्पते। मा तत्कृते ह्यनुध्याहि कालो हि दुरतिक्रमः॥<br><br>1648: स्वस्ति तेऽस्तु गमिष्यामि कैलास पर्वतं प्रति। अप्रमत्तः स्थितो दान्तः पृथिवीं परिपालय॥<br><br>1649: वैशम्पायन उवाच एवमुक्त्वा स भगवान् कैलासं पर्वतं ययौ। कृष्णद्वैपायनो व्यासः सह शिष्यैः श्रुतानुगैः॥<br><br>1650: गते पितामह राजा चिन्ताशोकसमन्वितः। निःश्वसन्नुष्णमसकृत् तमेवार्थं विचिन्तयन्॥<br><br>1651: कथं तु दैवं शक्येत पौरुषेण प्रबाधितुम्। अवश्यमेव भविता यदुक्तं परमर्षिणा॥<br><br>1652: ततोऽब्रवीन्महातेजाः सर्वान् भ्रातृन् युधिष्ठिरः। श्रुतं वै पुरुषव्याघ्रा यन्मां द्वैपायनोऽब्रवीत्॥<br><br>1653: तदा तद्वचनं श्रुत्वा मरणे निश्चिता मतिः। सर्वक्षत्रस्य निधने यद्यहं हेतुरीप्सितः॥<br><br>1654: कालेन निर्मितस्तात को ममार्थोऽस्ति जीवतः। एवं ब्रुवन्तं राजानं फाल्गुनः प्रत्यभाषत। ॥<br><br>1655: मा राजन् कश्मलं घोरं प्रविशो बुद्धिनाशनम्। सम्प्रधार्य महाराज यत् क्षेमं तत् समाचर॥<br><br>1656: ततोऽब्रवीत् सत्यधृतिर्धातॄन् सर्वान् युधिष्ठिरः। द्वैपायनस्य वचनं ह्येवं समनुचिन्तयन्॥<br><br>1657: अद्यप्रभृति भद्रं वः प्रतिज्ञां मे निबोधत। त्रयोदश समास्तात को ममार्थोऽस्ति जीवतः॥<br><br>1658: न प्रवक्ष्यामि परुषं भ्रातृनन्यांश्च पार्थिवान्। स्थितो निदेशे ज्ञातीनां योक्ष्ये तत् समुदाहरन्॥<br><br>1659: एवं मे वर्तमानस्य स्वसुतेष्वितरेषु च। भेदो न भविता लोके भेदमूलो हि विग्रहः॥<br><br>1660: विग्रहं दूरतो रक्षन् प्रियाण्येव समाचरन्। वाच्यतां न गमिष्यामि लोकेषु मनुजर्षभाः॥<br><br>1661: भ्रातुर्येष्ठस्य वचनं पाण्डवाः संनिशम्य तत्। तमेव समवर्तन्त धर्मराजहिते रताः॥<br><br>1662: संसत्सु समयं कृत्वा धर्मराड् भ्रातृभिः सह। पितॄस्तर्प्य यथान्यायं देवताश्च विशाम्पते॥<br><br>1663: कृतमङ्गलकल्याणो भ्रातृभिः परिवारितः। गतेषु क्षत्रियेन्द्रेषु सर्वेषु भरतर्षभ॥<br><br>1664: युधिष्ठिरः सहामात्यः प्रविवेश पुरोत्तमम्। दुर्योधनो महाराज शकुनिश्चापि सौबलः। सभायां रमणीयायां तत्रैवास्ते नराधिप॥<br><br>1665: वैशम्पायन उवाच वसन् दुर्योधनस्तस्यां सभायां पुरुषर्षभ। शनैर्ददर्श तां सर्वां सभां शकुनिना सह॥<br><br>1666: तस्यां दिव्यानभिप्रायान् ददर्श कुरुनन्दनः। न दृष्टपूर्वा ये तेन नगरे नागसाह्वये॥<br><br>1667: स कदाचित् सभामध्ये धार्तराष्ट्रो महीपतिः। स्फाटिकं स्थलमासाद्य जलमित्यभिशङ्कया॥<br><br>1668: स्ववस्त्रोत्कर्षणं राजा कृतवान् बुद्धिमोहितः। दुर्मना विमुखश्चैव परिचक्राम तां सभाम्॥<br><br>1669: ततः स्थले निपतितो दुर्मना वीडितो नृपः। निःश्वसन् विमुखश्चापि परिचक्राम तां सभाम्॥<br><br>1670: ततः स्फाटिकतोयां वै स्फाटिकाम्बुजशोभिताम्। वापी मत्वा स्थलमिव सवासाः प्रापतज्जले॥<br><br>1671: जले निपतितं दृष्ट्वा भीमसेनो महाबलः। जहास जहसुश्चैव किंकराश्च सुयोधनम्॥<br><br>1672: वासांसि च शुभान्यस्मै प्रददू राजशासनात्। तथागतं तु तं दृष्ट्वा भीमसेनो महाबलः॥<br><br>1673: अर्जुनश्च यमौ चोभौ सर्वे ते प्राहसंस्तदा। नामर्षयत् ततस्तेषामवहासममर्षणः॥<br><br>1674: आकारं रक्षमाणस्तु न स तान् समुदैक्षत। पुनर्वसनमुत्क्षिप्य प्रतरिष्यन्निव स्थलम्॥<br><br>1675: आरुरोह ततः सर्वे जहसुश्च पुनर्जनाः। द्वारं तु पिहिताकारं स्फाटिकं प्रेक्ष्य भूमिपः। प्रविशन्नाहतो मूनि व्याघूर्णित इव स्थितः॥<br><br>1676: तादृशं न परं द्वारं स्फाटिकोरुकपाटकम्। विघट्टयन् कराभ्यां तु निष्क्रम्याग्रे पपात ह॥<br><br>1677: द्वारं तु वितताकारं समापेदे पुनश्च सः। तद्वत्तं चेति मन्वानो द्वारस्थानादुपारमत्॥<br><br>1678: एवं प्रलम्भान् विविधान् प्राप्य तत्र विशाम्पते। पाण्डवेयाभ्यनुज्ञातस्ततो दुर्योधनो नृपः॥<br><br>1679: अप्रहृष्टेन मनसा राजसूये महाक्रतौ। प्रेक्ष्य तामद्धतामृद्धिं जगाम गजसाह्वयम्॥<br><br>1680: पाण्डवश्रीप्रतप्तस्य ध्यायमानस्य गच्छतः। दुर्योधनस्य नृपतेः पापा मतिरजायत॥<br><br>1681: पार्थान् सुमनसो दृष्ट्वा पार्थिवांश्च वशानुगान्। कृत्स्नं चापि हितं लोकमाकुमारं कुरूद्वह॥<br><br>1682: महिमानं परं चापि पाण्डवानां महात्मनाम्। दुर्योधनो धार्तराष्ट्रो विवर्णः समपद्यत॥<br><br>1683: स तु गच्छन्ननेकाग्रः सभामेकोऽन्वचिन्तयत्। श्रियं च तामनुपमां धर्मराजस्य धीमतः॥<br><br>1684: प्रमत्तो धृतराष्ट्रस्य पुत्रो दुर्योधनस्तदा। नाभ्यभाषत् सुबलजं भाषमाणं पुनः पुनः॥<br><br>1685: अनेकाग्रं तु तं दृष्ट्वा शकुनिः प्रत्यभाषत। दुर्योधन कुतोमूलं निःश्वसनिव गच्छसि॥<br><br>1686: दुर्योधन उवाच दृष्ट्वेमां पृथिवीं कृत्स्नां युधिष्ठिरवशानुगाम्। जितामस्त्रप्रतापेन श्वेताश्वस्य महात्मनः॥<br><br>1687: तं च यज्ञं तथाभूतं दृष्ट्वा पार्थस्य मातुला यथा शक्रस्य देवेषु तथाभूतं महाद्युतेः॥<br><br>1688: अमर्षेण तु सम्पूर्णो दह्यमानो दिवानिशम्। शुचिशुक्रागमे काले शुष्येत् तोयमिवाल्पकम्॥<br><br>1689: पश्य सात्वतमुख्येन शिशुपालो निपातितः। न च तत्र पुमानासीत् कश्चित् तस्य पदानुगः॥<br><br>1690: दह्यमाना हि राजानः पाण्डवोत्थेन वह्निना। क्षान्तवन्तोऽपराधं ते को हि तत् क्षन्तुमर्हति॥<br><br>1691: वासुदेवेन तत् कर्म यथायुक्तं महत् कृतम्। सिद्धं च पाण्डुपुत्राणां प्रतापेन महात्मनाम्॥<br><br>1692: तथा हि रत्नान्यादाय विविधानि नृपा नृपम्। उपातिष्ठन्त कौन्तेयं वैश्या इव करप्रदाः॥<br><br>1693: श्रियं तथाऽऽगतां दृष्ट्वा ज्वलन्तीमिव पाण्डवे। अमर्षवशमापन्नो दह्यामि न तथोचितः॥<br><br>1694: एवं स निश्चयं कृत्वा ततो वचनमब्रवीत्। पुनर्गान्धारनृपतिं दह्यमान इवाग्निना॥<br><br>1695: वह्निमेव प्रवक्ष्यामि भक्षयिष्यामि वा विषम्। अपो वापि प्रवेक्ष्यामि न हि शक्ष्यामि जीवितुम्॥<br><br>1696: को हि नाम पुमाँल्लोके मर्पयिष्यति सत्त्ववान्। सपत्नानृङ्ख्यतो दृष्ट्वा हीनमात्मामेव च॥<br><br>1697: सोऽहं न स्त्री न चाप्यस्त्री न पुमान्नापुमानपि। योऽहं तां मर्षयाम्यद्य तादृशीं श्रियमागताम्॥<br><br>1698: ईश्वरत्वं पृथिव्याश्च वसुमत्तां च तादृशीम्। यज्ञं च तादृशं दृष्ट्वा मादृशः को न संज्वरेत्॥<br><br>1699: अशक्तश्चैव एवाहं तामाहर्तुं नृपश्रियम्। सहायांश्च न पश्यामि तेन मृत्यु विचिन्तये॥<br><br>1700: दैवमेव परं मन्ये पौरुषं च निरर्थकम्। दृष्ट्वा कुन्तीसुते शुद्धां श्रियं तामहतां तथा॥<br><br>1701: कृतो यत्नो मया पूर्वं विनाशे तस्य सौबल। तच्च सर्वमतिक्रम्य संवृद्धोऽप्स्विव पङ्कजम्॥<br><br>1702: तेन दैवं परं मन्ये पौरुषं च निरर्थकम्। धार्तराष्ट्राश्च हीयन्ते पार्था वर्धन्ति नित्यशः॥<br><br>1703: सोऽहं श्रियं च तां दृष्ट्वा सभां तां च तथाविधाम्। रक्षिभिश्चावहासं तं परितप्ये यथाग्निना॥<br><br>1704: स मामभ्यनुजामीहि मातुलाद्य सुदुःखितम्। अमर्षं च समाविष्टं धृतराष्ट्र निवेदय॥<br><br>1705: शकुनिरुवाच दुर्योधन न तेऽमर्षः कार्यः प्रति युधिष्ठिरम्। भागधेयानि हि स्वानि पाण्डवा भुञ्जते सदा॥<br><br>1706: विधानं विविधाकारं परं तेषां विधानत: । अनेकैरभ्युपायैश्च त्वया न शकिताः पुरा॥<br><br>1707: आरब्धाश्च महाराज पुनः पुनरिंदम। विमुक्ताश्च नरव्याघ्रा भागधेयपुरस्कृताः॥<br><br>1708: तैर्लब्धा द्रौपदी भार्या द्रुपदश्च सुतैः सह। सहायः पृथिवीलाभे वासुदेवश्च वीर्यवान्॥<br><br>1709: लब्धश्चानभिभूतार्थैः पित्र्योंऽशः पृथिवीपते। विवृद्धस्तेजसा तेषां तत्र का परिदेवना॥<br><br>1710: धनञ्जयेन गाण्डीवमक्षय्यौ च महेषुधी। लब्धान्यस्त्राणि दिव्यानि तोषयित्वा हुताशनम्॥<br><br>1711: तेन कार्मुकमुख्येन बाहुवीर्येण चात्मनः। कृता वशे महीपालास्तत्र का परिदेवना॥<br><br>1712: अग्निदाहान्मयं चापि मोक्षयित्वा स दानवम्। सभां तां कारयामास सव्यसाची परंतपः॥<br><br>1713: तेन चैव मयेनोक्ताः किंकरा नाम राक्षसाः। वहन्ति तां सभां भीमास्तत्र का परिदेवना॥<br><br>1714: यच्चासहायतां राजन्नुक्तवानसि भारत। तन्मिथा भ्रातरो हीमे तव सर्वे वशानुगा॥<br><br>1715: द्रोणस्तव महेष्वासः सह पुत्रेण वीर्यवान्। सूतपुत्रश्च राधेयो गौतमश्च महारथः॥<br><br>1716: अहं च सह सोदर्यैः सौमदत्तिश्च पार्थिवः। एतैस्त्वं सहितः सर्वैर्जय कृत्स्ना वसुन्धराम्॥<br><br>1717: दुर्योधन उवाच त्वया च सहितो राजन्नेतैश्चान्यैर्महारथैः। एतानेव विजेष्यामि यदि त्वमनुमन्यसे॥<br><br>1718: एतेषु विजितेष्वद्य भविष्यति मही मम। सर्वे च पृथिवीपालाः सभा सा च महाधना॥<br><br>1719: शकुनिरुवाच धनंजयो वासुदेवो भीमसेनो युधिष्ठिरः। नकुलः सहदेवश्च दुपदश्च सहात्मजैः॥<br><br>1720: नैते युधि पराजेतुं शक्या देवगणैरपि। महारथा महेष्वासाः कृतास्त्रा युद्धदुर्मदाः॥<br><br>1721: अहं तु तद् विजानामि विजेतुं येन शक्यते। युधिष्ठिरं स्वयं राजंस्तन्निबोध जुषस्व च॥<br><br>1722: दुर्योधन उवाच अप्रमादेन सुहृदामन्येषां च महात्मनाम्। यदि शक्या विजेतुं ते तन्ममाचक्ष्व मातुल॥<br><br>1723: शकुनिरुवाच द्यूतप्रियश्च कौन्तेयो न स जानाति देवितुम्। समाहूतश्च राजेन्द्रो न शक्ष्यति निवर्तितुम्॥<br><br>1724: देवने कुशलश्चाहं न मेऽस्ति सदृशो भुवि। त्रिषु लोकेषु कौरव्य तं त्वं द्यूते समाह्वय॥<br><br>1725: तस्याक्षकुशलो राजन्नादास्येऽहमसंशयम्। राज्यं श्रियं च तां दीप्तां त्वदर्थं पुरुषर्षभ॥<br><br>1726: इदं तु सर्वं त्वं राज्ञे दुर्योधन निवेदय। अनुज्ञातस्तु ते पित्रा विजेष्ये तान् न संशयः॥<br><br>1727: दुर्योधन उवाच त्वमेव कुरुमुख्याय धृतराष्ट्राय सौबल। निवेदय यथान्यायं नाहं शक्ष्ये निवेदितुम्॥<br><br>1728: वैशम्पायन उवाच अनुभूय तु राज्ञस्तं राजसूयं महाक्रतुम्। युधिष्ठिरस्य नृपतेर्गान्धारीपुत्रसंयुतः॥<br><br>1729: प्रियकृन्मतमाज्ञाय पूर्वं दुर्योधनस्य तत्। प्रज्ञाचक्षुषमासीनं शकुनिः सौबलस्तदा। ॥<br><br>1730: दुर्योधनवचः श्रुत्वा धृतराष्ट्रं जनाधिपम्। उपगम्य महाप्राज्ञं शकुनिर्वाक्यमब्रवीत्॥<br><br>1731: शकुनिरुवाच दुर्योधनो महाराज विवर्णो हरिणः कृशः। दीनश्चिन्तापरचैव तं विद्धि मनुजाधिप॥<br><br>1732: न वै परीक्षसे सम्यगसह्यं शत्रुसम्भवम्। ज्येष्ठपुत्रस्य हृच्छोकं किमर्थं नावबुध्यसे॥<br><br>1733: धृतराष्ट्र उवाच दुर्योधन कुतोमूलं भृशमार्तोऽसि पुत्रक। श्रोतव्यश्चन्मया सोऽर्थो ब्रूहि मे कुरुनन्दन॥<br><br>1734: अयं त्वां शकुनिः प्राह विवर्णं हरिणं कृशम्। चिन्तयंश्च न पश्यामि शोकस्य तव सम्भवम्॥<br><br>1735: ऐश्वर्यं हि महत् पुत्र त्वयि सर्वं प्रतिष्ठितम्। भ्रातरः सुहृदश्चैव नाचरन्ति तवाप्रियम्॥<br><br>1736: आच्छादयसि प्रावारानश्नासि विशदौदनम्। आजानेया वहन्त्यश्वाः केनासि हरिणः कृशः॥<br><br>1737: शयनानि महार्हाणि योषितश्च मनोरमाः। गुणवन्ति च वेश्मानि विहाराश्च यथासुखम्॥<br><br>1738: देवानामिव ते सर्वं वाचि बुद्धं न संशयः। स दीन इव दुर्धर्ष कस्माच्छोचसि पुत्रकः॥<br><br>1739: दुर्योधन उवाच अश्नाम्याच्छादये चाहं यथा कुपुरुषस्तथा। अमर्षं धारये चोग्रं निनिषुः कालपर्ययम्॥<br><br>1740: अमर्षण: स्वाः प्रकृतीरभिभूयः परं स्थितः। क्लेशान् मुमुक्षुः परजान् स वै पुरुष उच्यते॥<br><br>1741: संतोषो वै श्रियं हन्ति हभिमानं च भारत। अनुक्रोशभये चोभे यैर्वृतो नाश्नुते महत्॥<br><br>1742: न मां प्रीणाति मद्भुक्तं श्रियं दृष्ट्वा युधिष्ठिरे। अति ज्वलन्तीं कौन्तेये विवर्णकरणी मम॥<br><br>1743: सपत्नानृध्यतोऽऽत्मानं हीयमानं निशम्य च । अदृश्यामपि कौन्तेयश्रियं पश्यन्निवोद्यताम्॥<br><br>1744: तस्मादहं विवर्णश्च दीनश्च हरिणः कृशः। अष्टाशीतिसहस्राणि सातका गृहमेधिनः॥<br><br>1745: त्रिंशदासीक एकैको यान् बिभर्ति युधिष्ठिरः। दशान्यानि सहस्राणि नित्यं तत्रानमुत्तमम्। भुञ्जते रुक्मपात्रीभिर्युधिष्ठिरनिवेशने॥<br><br>1746: कदलीमृगमोकानि कृष्णश्यामारुणानि च। काम्बोजः प्राहिणोत् तस्मै परार्ध्यानपि कम्बलान्। गजयोषिद्गवाश्वस्य शतशोऽथ सहस्रशः॥<br><br>1747: त्रिशतं चोष्ट्रवामीनां शतानि विचरन्त्युत। राजन्या बलिमादाय समेता हि नृपक्षये॥<br><br>1748: पृथग्विधानि रत्नानि पार्थिवाः पृथिवीपते। आहरन् ऋतुमुख्येऽस्मिन् कुन्तीपुत्राय भूरिशः॥<br><br>1749: न क्वचिद्धि मया तादृग् दृष्टपूर्वो न च श्रुतः। यादृग् धनागमो यज्ञे पाण्डुपुत्रस्य धीमतः॥<br><br>1750: अपर्यन्तं धनौघं तं दृष्ट्वा शत्रोरहं नृपा शमं नैवाभिगच्छामि चिन्तयानो विशाम्पते। ॥<br><br>1751: ब्राह्मणा वाटधानाश्च गोमन्तः शतसङ्घशः। त्रिखर्वं बलिमादाय द्वारि तिष्ठन्ति वारिताः॥<br><br>1752: कमण्डलूनुपादाय जातरूपमयाञ्छुभान्। एतद् धनं समादाय प्रवेशं लेभिरे न च॥<br><br>1753: यथैव मधु शक्राय धारयन्त्यमरस्त्रियः। तदस्मै कांस्यमाहार्षीद् वारुणं कलशोदधिः॥<br><br>1754: शैक्यं रुक्मसहस्रस्य बहुरत्नविभूषितम्। शङ्खप्रवरमादाय वासुदेवोऽभिषिक्तवान्॥<br><br>1755: दृष्ट्वा च मम तत् सर्वं ज्वररूपमिवाभवत्। गृहीत्वा तत् तु गच्छन्ति समुद्रौ पूर्वदक्षिणौ॥<br><br>1756: तथैव पश्चिमं यान्ति गृहीत्वा भरतर्षभ। उत्तरं तु न गच्छन्ति विना तात पतत्रिणः॥<br><br>1757: तत्र गत्वार्जुनो दण्डमाजहारामितं धनम्। इदं चाद्भुतमत्रासीत् तन्मे निगदतः शृणु॥<br><br>1758: पूर्णे शतसहस्रे तु विप्राणां परिविष्यताम्। स्थापिता तत्र संज्ञाभूच्छलो ध्मायति नित्यशः॥<br><br>1759: मुहुर्मुहुः प्रणदतस्तस्य शङ्खस्य भारत। अनिशं शब्दमश्रौषं ततो रोमाणि मेऽहषन्॥<br><br>1760: पार्थिवैर्बहुभिः कीर्णमुपस्थानं दिदृक्षुभिः। अशोभत महाराज नक्षत्रै?रिवामला॥<br><br>1761: सर्वरत्नान्युपादाय पार्थिवा वै जनेश्वर। यज्ञे तस्य महाराज पाण्डुपुत्रस्य धीमतः॥<br><br>1762: वैश्या इव महीपाला द्विजातिपरिवेषकाः। न सा श्रीर्देवराजस्य यमस्य वरुणस्य च। गुह्यकाधिपतेर्वापि या श्री राजन् युधिष्ठिरे॥<br><br>1763: तां दृष्ट्वा पाण्डुपुत्रस्य श्रियं परमिकामहम्। शान्ति न परिगच्छामि दह्यमानेन चेतसा॥<br><br>1764: शकुनिरुवाच यामेतामतुलां लक्ष्मी दृष्टवानसि पाण्डवे। तस्याः प्राप्तावुपायं मे शृणु सत्यपराक्रम॥<br><br>1765: अहमक्षेष्वभिज्ञातः पृथिव्यामपि भारत। हृदयज्ञः पणज्ञश्च विशेषज्ञश्च देवने॥<br><br>1766: द्यूतप्रियश्च कौन्तेयो न च जानाति देवितुम्। आहूतश्चैष्यति व्यक्तं द्यूतादपि रणादपि॥<br><br>1767: नियतं तं विजेष्यामि कृत्वा तु कपटं विभो। आनयामि समृद्धिं तां दिव्यां चोपाह्वयस्व तम्॥<br><br>1768: वैशम्पायन उवाच एवमुक्तः शकुनिना राजा दुर्योधनस्ततः। धृतराष्ट्रमिदं वाक्यमपदान्तरमब्रवीत्॥<br><br>1769: अयमुत्सहते राजच्छियमाहर्तुमक्षवित्। द्यूतेन पाण्डुपुत्रस्य तदनुज्ञातुमर्हसि॥<br><br>1770: धृतराष्ट्र उवाच क्षत्ता मन्त्री महाप्राज्ञः स्थितो यस्यास्मि शासने। तेन संगम्य वेत्स्यामि कार्यस्यास्य विनिश्चयम्॥<br><br>1771: स हि धर्मं पुरस्कृत्य दीर्घदर्शी परं हितम्। उभयोः पक्षयोर्युक्तं वक्ष्यत्यर्थविनिश्चयम्॥<br><br>1772: दुर्योधन उवाच निवर्तयिष्यति त्वासौ यदि क्षत्ता समेष्यति। निवृत्ते त्वयि राजेन्द्र मरिष्येऽहमसंशयम्॥<br><br>1773: स त्वं मयि मृते राजन् विदुरेण सुखी भव। भोक्ष्यसे पृथिीं कृत्स्ना किं मया त्वं करिष्यसि॥<br><br>1774: वैशम्पायन उवाच आर्तवाक्यं तु तत् तस्य प्रणयोक्तं निशम्य सः। धृतराष्ट्रोऽब्रवीत् प्रेष्यान् दुर्योधनमते स्थितः॥<br><br>1775: स्थूणासहस्रैर्वृहतीं शतद्वारा सभां मम। मनोरमां दर्शनीयामाशु कुर्वन्तु शिल्पिनः॥<br><br>1776: ततः संस्तीर्य रत्नस्तां तक्ष्ण आनाय्य सर्वशः। सुकृतां सुप्रवेशां च निवेदयत मे शनैः॥<br><br>1777: दुर्योधनस्य शान्त्यर्थमिति निश्चित्य भूमिपः। धृतराष्ट्रो महाराज प्राहिणोद् विदुराय वै॥<br><br>1778: अपृष्ट्वा विदुरं स्वस्य नासीत् कश्चिद् विनिश्चयः। द्यूते दोषांश्च जानन् स पुत्रस्नेहादकृष्यत॥<br><br>1779: तच्छ्रुत्वा विदुरो धीमान् कलिद्वामुपस्थितम्। विनाशमुखमुत्पन्नं धृतराष्ट्रमुपाद्रवत्॥<br><br>1780: सोऽभिगम्य महात्मानं भ्राता भ्रातरमग्रजम्। मूर्धा प्रणम्य चरणाविदं वचनमब्रवीत्॥<br><br>1781: विदुर उवाच नाभिनन्दामि ते राजन् व्यवसायमिमं प्रभो। पुत्रैर्भेदो यथा न स्याद् द्यूतहेतोस्तथा कुरु॥<br><br>1782: धृतराष्ट्र उवाच क्षत्तः पुत्रेषु पुत्रैर्मे कलहो न भविष्यति। यदि देवाः प्रसादं नः करिष्यन्ति न संशयः॥<br><br>1783: अशुभं वा शुभं वापि हितं वा यदि वाहितम्। प्रवर्ततां सुहृद्यूतं दिष्टमेतन्न संशयः॥<br><br>1784: मयि संनिहिते द्रोणे भीष्मे त्वयि च भारत। अनयो दैवविहितो न कथंचिद् भविष्यति॥<br><br>1785: गच्छ त्वं रथमास्थाय हयैर्वातसमैर्जवे। खाण्डवप्रस्थमद्यैव समानय युधिष्ठिरम्॥<br><br>1786: न वाच्यो व्यवसायो मे विदुरैतद् ब्रवीमि ते। दैवमेव परं मन्ये येनैतदुपपद्यते॥<br><br>1787: इत्युक्तो विदुरो धीमान् नेदमस्तीति चिन्तयन्। आपगेयं महाप्राज्ञमभ्यगच्छत् सुदुःखितः॥<br><br>1788: जनमेजय उवाच कथं समभवद् द्यूतं भ्रातृणां तन्महात्ययम्। यत्र तद् व्यसनं प्राप्तं पाण्डवैर्म पितामहैः॥<br><br>1789: के च तत्र सभास्तारा राजानो ब्रह्मवित्तम। के चैनमन्वमोदन्त के चैनं प्रत्यषेधयन्॥<br><br>1790: विस्तरेणैतदिच्छामि कथ्यमानं त्वया द्विजा मूलं ह्येतद् विनाशस्य पृथिव्या द्विजसत्तम॥<br><br>1791: सौतिरुवाच एवमुक्तस्ततो राजा व्यासशिष्यः प्रतापवान्। आचचक्षेऽथ यद् वृत्तं तत् सर्वं वेदतत्त्ववित्॥<br><br>1792: वैशम्पायन उवाच शृणु मे विस्तरेणेमां कथां भारतसत्तम। भूय एव महाराज यदि ते श्रवणे मतिः॥<br><br>1793: विदुरस्य मतिं ज्ञात्वा धृतराष्ट्रोऽम्बिकासुतः। दुर्योधनमिदं वाक्यमुवाच विजने पुनः॥<br><br>1794: अलं द्यूतेन गान्धारे विदुरो न प्रशंसति। न ह्यसौ सुमहाबुद्धिरहितं नो वदिष्यति॥<br><br>1795: हितं हि परमं मन्ये विदुरो यत् प्रभाषते। क्रियतां पुत्र तत् सर्वमेतन्मन्ये हितं तव॥<br><br>1796: देवर्षिर्वासवगुरुर्देवराजाय धीमते। यत् प्राह शास्त्रं भगवान् बृहस्पतिरुदारधीः। तद् वेद विदुरः सर्वं सरहस्यं महाकविः॥<br><br>1797: स्थितस्तु वचने तस्य सदाहमपि पुत्रका विदुरो वापि मेधावी कुरूणां प्रवरो मतः॥<br><br>1798: उद्धवो वा महाबुद्धिवृष्णीनामर्चितो नृप। तदलं पुत्र द्यूतेन छूते भेदो हि दृश्यते॥<br><br>1799: भेदे विनाशो राज्यस्य तत् पुत्र परिवर्जय। पित्रा मात्रा च पुत्रस्य यद् वै कार्यं परं स्मृतम्॥<br><br>1800: प्राप्तस्त्वमसि तन्नाम पितृपैतामहं पदम्। अधीतवान् कृती शास्त्रे लालितः सततं गृहे॥<br><br>1801: भ्रातृज्येष्ठः स्थितो राज्ये विन्दसे किं न शोभनम्। पृथग्जनैरलभ्यं यद् भोजनाच्छादनं परम्॥<br><br>1802: तत् प्राप्तोऽसि महाबाहो कस्माच्छोचसि पुत्रका स्फीतं राष्ट्रं महाबाहो पितृपैतामहं महत्॥<br><br>1803: नित्यमाज्ञापयन् भासि दिवि देवेश्वरो यथा। तस्य ते विदितप्रज्ञ शोकमूलमिदं कथम्। समुत्थितं दुःखकरं यन्मे शंसितुमर्हसि॥<br><br>1804: दुर्योधन उवाच अश्नाम्याच्छादयामीति प्रपश्यन् पापपूरुषः। नामर्षं कुरुते यस्तु पुरुषः सोऽधमः स्मृतः॥<br><br>1805: न मां प्रीणाति राजेन्द्र लक्ष्मी: साधारणी विभो। ज्वलितामेव कौन्तेये श्रियं दृष्ट्वा च विव्यथे॥<br><br>1806: सर्वां च पृथिवीं चैव युधिष्ठिरवशानुगाम्। स्थिरोऽस्मि योऽहं जीवामि दुःखादेतद् ब्रवीमि ते। । आवर्जिता इवाभान्ति नीपाश्चित्रककौकुराः। कारस्कारा लोहजङ्घा युधिष्ठिरनिवेशने॥<br><br>1807: हिमवत्सागरानूपाः सर्वे रत्नाकरास्तथा। अन्त्याः सर्वे पर्युदस्ता युधिष्ठिरनिवेशने॥<br><br>1808: ज्येष्ठोऽयमिति मां मत्वा श्रेष्ठश्चेति विशाम्पते। युधिष्ठिरेण सत्कृत्य युक्तो रत्नपरिग्रहे॥<br><br>1809: उपस्थितानां रत्नानां श्रेष्ठानामर्घहारिणाम्। नादृश्यत परः पारो नापरस्तत्र भारत॥<br><br>1810: न मे हस्तः समभवद् वसु तत् प्रतिगृहणतः। अतिष्ठन्त मयि श्रान्ते गृह्य दूराहृतं वसु॥<br><br>1811: कृतां विन्दुसरोरत्नैर्मयेन स्फाटिकच्छदाम्। अपश्यं नलिनी पूर्णामुदकस्येव भारत॥<br><br>1812: वस्त्रमुत्कर्षति मयि प्राहसत् स वृकोदरः। शत्रोर्ऋद्धिविशेषेण विमूढं रत्नवर्जितम्॥<br><br>1813: तत्र स्म यदि शक्तः स्यां पातयेऽहं वृकोदरम्। यदि कुर्यां समारम्भं भीमं हन्तुं नराधिप। ॥<br><br>1814: शिशुपाल इवास्माकं गतिः स्यान्नात्र संशयः। सपनेनावहासो मे स मां दहति भारत॥<br><br>1815: पुनश्च तादृशीमेव वापी जलजशालिनीम्। मत्वा शिलासमां तोये पतितोऽस्मि नराधिप॥<br><br>1816: तत्र मां प्राहसत् कृष्णः पार्थेन सह सुस्वरम्। द्रौपदी च सह स्त्रीभिर्व्यथयन्ती मनो मम॥<br><br>1817: क्लिन्नवस्त्रस्य तु जले किंकरा राजनोदिताः। ददुर्वासांसि मेऽन्यानि तच्च दुःखं परं मम॥<br><br>1818: प्रलम्भं च शृणुष्वान्यद् वदतो मे नराधिप। अद्वारेण विनिर्गच्छन् द्वारसंस्थानरूपिणा। अभिहत्य शिलां भूयो ललाटेनास्मि विक्षतः॥<br><br>1819: तत्र मां यमजौ दूरादालोक्याभिहतं तदा। बाहुभिः परिगृह्णीतां शोचन्तौ सहितावुभौ॥<br><br>1820: उवाच सहदेवस्तु तत्र मां विस्मयन्निव। इदं द्वारमितो गच्छ राजनिति पुनः पुनः॥<br><br>1821: भीमसेनेन तत्रोक्तो धृतराष्टात्मजेति च। सम्बोध्य प्रहसित्वा च इतो द्वारं नराधिप॥<br><br>1822: नामधेयानि रत्नानां पुरस्तान्न श्रुतानि मे। यानि दृष्टानि मे तस्यां मनस्तपति तच्च मे॥<br><br>1823: दुर्योधन उवाच यन्मया पाण्डवेयानां दृष्टं तच्छृणु भारत। आहृतं भूमिपालैहि वसु मुख्यं ततस्ततः॥<br><br>1824: नाविदं मूढमात्मानं दृष्ट्वाहं तदरेर्धनम्। फलतो भूमितो वापि प्रतिपद्यस्व भारत॥<br><br>1825: और्णान् बैलान् वार्षदंशाञ्जातरूपपरिष्कृतान्। प्रावाराजिनमुख्यांश्च काम्बोजः प्रददौ बहून्॥<br><br>1826: अश्वांस्तित्तिरिकल्माषांस्त्रिशतं शुकनासिकान्। उष्ट्रवामीस्त्रिंशतं च पुष्टाः पीलुशमीीङ्गुदैः॥<br><br>1827: गोवासना ब्राह्मणाश्च दासनीयाश्च सर्वशः। प्रीत्यर्थं ते महाराज धर्मराज्ञो महात्मनः॥<br><br>1828: त्रिखर्वं बलिमादाय द्वारि तिष्ठन्ति वारिताः। ब्राह्मणा वाटधानाच गोमन्तः शतसङ्घशः॥<br><br>1829: कमण्डलूनुपादाय जातरूपमयाञ्छुभान्। एवं बलिं समादाय प्रवेशं लेभिरे न च॥<br><br>1830: शतं दासीसहस्राणां कासिकनिवासिनाम्॥<br><br>1831: श्यामास्तन्व्यो दीर्घकेश्यो हेमाभरणभूषिताः। शूद्रा विप्रोत्तमाएणि राङ्कवाण्यजिनानि च॥<br><br>1832: बलिं च कृत्स्नमादाय भरुकच्छनिवासिनः। उपनिन्युर्महाराज हयान् गान्धारदेशजान्॥<br><br>1833: इन्द्रकृष्टैर्वतयन्ति धान्यैर्ये च नदीमुखैः। समुद्रनिष्कुटे जाताः पारेसिन्धु च मानवाः॥<br><br>1834: ते वैरामां: पारदाश्च आभीराः कितवैः सह। विविधं बलिमादाय रत्नानि विविधानि च॥<br><br>1835: अजाविकं गोहिरण्यं खरोष्ट्र फलजं मधु। कम्बलान् विविधांश्चैव द्वारि तिष्ठन्ति वारिताः॥<br><br>1836: प्राग्ज्योतिषाधिपः शूरो म्लेच्छानामधिपो बली। यवनैः सहितो राजा भगदत्तो महारथः॥<br><br>1837: आजानेयान् हयाञ्छीघ्रानादायानिलरंहसः। बलिं च कृत्स्नमादाय द्वारि तिष्ठति वारितः॥<br><br>1838: अश्मसारमयं भाण्डं शुद्धदन्तत्सरूनसीन्। प्राग्ज्योतिषाधिपो दत्त्वा भगदत्तोऽव्रजत् तदा॥<br><br>1839: व्यक्षांस्त्र्यक्षाल्ललाटाक्षान् नानादिग्भ्यः समागतान् औष्णीकानन्तवासांश्च रोमकान् पुरुषादकान्॥<br><br>1840: एकपादांश्च तत्राहमपश्यं द्वारि वारितान्। राजानो बलिमादाय नानावर्णाननेकशः॥<br><br>1841: कृष्णग्रीवान् महाकायान् रासभान् दूरपातिनः। आजहुर्दशसाहस्रान् विनीतान् दिक्षु विश्रुतान्॥<br><br>1842: प्रमाणरागसम्पन्नान् वक्षुतीरसमुद्भवान्। बल्यर्थं ददतस्तस्मै हिरण्यं रजतं बहु॥<br><br>1843: दत्त्वा प्रवेशं प्राप्तास्ते युधिष्ठिरनिवेशने। इन्द्रगोपकवर्णाभाञ्छुकवर्णान् मनोजवान्॥<br><br>1844: तथैवेन्द्रायुधनिभान् संध्याभ्रसदृशानपि। अनेकवर्णानारण्यान् गृहीत्वाश्वान् महाजवान्॥<br><br>1845: जातरूपमनर्घ्यं च ददुस्तस्यैकपादकाः। चीनाञ्छकांस्तथा चौड्रान् बर्बरान् वनवासिनः॥<br><br>1846: वार्ष्णेयान् हारहूणांश्च कृष्णान् हैमवतांस्तथा। नीपानूपानधिगतान् विविधान् द्वारवारितान्॥<br><br>1847: बल्यर्थं ददतस्तस्य नानारूपाननेकशः। कृष्णग्रीवान् महाकायान् रासभाञ्छतपातिनः। अहार्पर्दशसाहस्रान् विनीतान् दिक्षु विश्रुतान्॥<br><br>1848: प्रमाणरागस्पर्शाढ्यं बाल्हीचीनसमुद्भवम्। और्णं च राङ्कवं चैव कीटजं पट्टजं तथा॥<br><br>1849: कुटीकृतं तथैवात्र कमलाभं सहस्रशः। श्लक्ष्णं वस्त्रमकार्पासमाविकं मृदु चाजिनम्॥<br><br>1850: निशितांश्चैव दीर्घासीनृष्टिशक्तिपरश्वधान्। अपरान्तसमुद्भूतांस्तथैव परशूञ्छितान्॥<br><br>1851: रसान् गन्धांश्च विविधान् रत्नानि च सहस्रशः। बलिं च कृत्स्नमादाय द्वारि तिष्ठन्ति वारिताः॥<br><br>1852: शकास्तुषाराः कङ्काश्च रोमशाः शृङ्गिणो नराः। महागजान् दूरगमान् गणितानर्बुदान् हयान्॥<br><br>1853: शतशश्चैव बहुशः सुवर्णं पद्मसम्मितम्। बलिमादाय विविधं द्वारि तिष्ठन्ति वारिताः॥<br><br>1854: आसनानि महार्हाणि यानानि शयनानि च। मणिकाञ्चनचित्राणि गजदन्तमयानि च॥<br><br>1855: कवचानि विचित्राणि शस्त्राणि विविधानि च। रथांश्च विविधाकाराञ्जातरूपपरिष्कृतान्॥<br><br>1856: हयैर्विनीतैः सम्पन्नान् वैयाघ्रपरिवारितान्। विचित्रांश्च परिस्तोमान् रत्नानि विविधानि च॥<br><br>1857: नाराचानर्धनाराचाज्छस्त्राणि विविधानि च। एतद् दत्त्वा महद् द्रव्यं पूर्वदेशाधिपा नृपाः। प्रविष्टा यज्ञसदनं पाण्डवस्य महात्मनः॥<br><br>1858: दुर्योधन उवाच दायं तु विविधं तस्मै शृणु मे गदतोऽनघ। यज्ञार्थं राजभिर्दत्तं महान्तं धनसंचयम्॥<br><br>1859: मेरुमन्दरयोर्मध्ये शैलोदामभितो नदीम्। ये ते कीचकवेणूनां छायां रम्यामुपासते॥<br><br>1860: खसा एकासना ह्यर्हाः प्रदरा दीर्घवेणवः। पारदाश्च कुलिन्दाश्च तङ्गणाः परतङ्गणाः॥<br><br>1861: तद् वै पिपीलिकं नाम उद्धृतं यत् पिपीलिकैः। जातरूपं द्रोणमेयमहायुः पुञ्जशो नृपाः॥<br><br>1862: कृष्णाल्ललामांश्चमराज्छुक्लांश्चान्याञ्छशिप्रभान्। हिमवत्पुष्पजं चैव स्वादु क्षौद्रं तथा बहु॥<br><br>1863: उत्तरेभ्यः कुरुभ्यश्चाप्यपोढं माल्यमम्बुभिः। उत्तरादपि कैलासादोषधीः सुमहाबलाः॥<br><br>1864: पर्वतीया बलिं चान्यमाहृत्य प्रणताः स्थिताः। अजातशत्रोपतेरि तिष्ठन्ति वारिताः॥<br><br>1865: ये परार्धे हिमवतः सूर्योदयगिरौ नृपाः। कारूषे च समुद्रान्ते लौहित्यमभितश्च ये॥<br><br>1866: फलमूलाशना ये च किराताश्चर्मवाससः। क्रूरशस्त्रा: क्रूरकृतस्तांश्च पश्याम्यहं प्रभो॥<br><br>1867: चन्दनागुरुकाष्ठानां भारान् कालीयकस्य च। चर्मरत्नसुवर्णानां गन्धानां चैव राशयः॥<br><br>1868: कैरातकीनामयुतं दासीनां च विशाम्पते। आहृत्य रमणीयार्थान् दूरजान् मृगपक्षिणः॥<br><br>1869: निचितं पर्वतेभ्यश्च हिरण्यं भूरिवर्चसम्। बलिं च कृत्स्नमादाय द्वारि तिष्ठन्ति वारिताः॥<br><br>1870: कैराता दरदा दर्वाः शूरा वै यमकास्तथा। औदुम्बरा दुर्विभागाः पारदा बाह्निकैः सह॥<br><br>1871: काश्मीराश्च कुमाराश्च घोरका हंसकायनाः। शिवित्रिगर्तयौधेया राजन्या भद्रकेकयाः॥<br><br>1872: अम्बष्ठाः कौकुरास्ताा वस्त्रपाः पह्नवैः सह। वशातलाश्च मौलेयाः सह क्षुद्रकमालवैः॥<br><br>1873: शौण्डिकाः कुकुराश्चैव शकाश्चैव विशाम्पते। अङ्गा वङ्गाश्च पुण्ड्राश्च शाणवत्या गयास्तथा॥<br><br>1874: सुजातयः श्रेणिमन्तः श्रेयांसः शस्त्रधारिणः। अहार्षुः क्षत्रिया वित्तं शतशोऽजातशत्रवे॥<br><br>1875: वङ्गाः कलिङ्गा मगधास्ताम्रलिप्ताः सपुण्ड्रकाः। दौवालिकाः सागरकाः पत्रोर्णाः शैशवास्तथा। ॥<br><br>1876: कर्णप्रावरणाश्चैव बहवस्तत्र भारता तत्रस्था द्वारपालैस्ते प्रोच्यन्ते राजशासनात्। कृतकालाः सुबलयस्ततो द्वारमवाप्स्यथ॥<br><br>1877: ईषादन्तान् हेमकक्षान् पद्मवर्णान् कुथावृतान्। शैलाभान् नित्यमत्तांश्चाप्यभितः काम्यकं सरः॥<br><br>1878: दत्त्वैकैको दश शतान् कुञ्जरान् कवचावृतान्। क्षमावन्त: कुलीनाश्च द्वारेण प्राविशंस्तदा॥<br><br>1879: एते चान्ये च बहवो गणा दिग्भ्यः समागताः। अन्यैश्चोपाहतान्यत्र रत्नानीह महात्मभिः॥<br><br>1880: राजा चित्ररथो नाम गन्धर्वो वासवानुगः। शतानि चत्वार्यददद्धयानां वातरंहसाम्॥<br><br>1881: तुम्बुरुस्तु प्रमुदितो गन्धर्वो वाजिनां शतम्। आम्रपत्रसवर्णानामददाद्धेममालिनाम्॥<br><br>1882: कृती राजा च कौरव्य शूकराणां विशाम्पते। अददाद् गजरत्नानां शतानि सुबहून्यथ॥<br><br>1883: विराटेन तु मत्स्येन बल्यर्थं हेममालिनाम्। कुञ्जराणां सहस्रे द्वे मत्तानां समुपाहते॥<br><br>1884: पांशुराष्ट्राद् वसुदानो राजा षड्विंशतिं गजान्। अश्वानां च सहस्र द्वे राजन् काञ्चनमालिनाम्॥<br><br>1885: जवसत्त्वोपपन्नानां वयस्थानां नराधिप। बलिं च कृत्स्नमादाय पाण्डवेभ्यो न्यवेदयत्॥<br><br>1886: यज्ञसेनेन दासीनां सहस्राणि चतुर्दश। दासानामयुतं चैव सदाराणां विशाम्पते। गजयुक्ता महाराज रथाः षड्विंशतिस्तथा॥<br><br>1887: राज्यं च कृत्स्नं पार्थेभ्यो यज्ञार्थं वै निवेदितम्। वासुदेवोऽपि वार्ष्णेयो मानं कुर्वन् किरीटिनः॥<br><br>1888: अददाद् गजमुख्यानां सहस्राणि चतुर्दश। आत्मा हि कृष्णः पार्थस्य कृष्णस्यात्मा धनंजयः॥<br><br>1889: यद् ब्रूयादर्जुनः कृष्णं सर्वं कुर्यादसंशयम्। कृष्णो धनंजयस्यार्थे स्वर्गलोकमपि त्यजेत्॥<br><br>1890: तथैव पार्थः कृष्णार्थे प्राणानपि परित्यजेत्। सुरभीश्चन्दनरसान् हेमकुम्भसमास्थितान्॥<br><br>1891: मलयाद् दर्दुराच्चैव चन्दनागुरुसंचयान्। मणिरत्नानि भास्वन्ति काञ्चनं सूक्ष्मवस्त्रकम्॥<br><br>1892: चोलपाण्ड्यावपि द्वारं न लेभाते ह्युपस्थितौ। समुद्रसारं वैदूर्यं मुक्तासङ्घांस्तथैव च॥<br><br>1893: शतशश्च कुथांस्तत्र सिंहलाः समुपाहरन्। संवृता मणिचीरैस्तु श्यामास्ताम्रान्तलोचनाः॥<br><br>1894: ता गृहीत्वा नरास्तत्र द्वारि तिष्ठन्ति वारिताः। प्रीत्यर्थं ब्राह्मणाचैव क्षत्रियाच विनिर्जिताः॥<br><br>1895: उपाजहुर्विशश्चैव शूद्राः शुश्रूषवस्तथा। प्रीत्या च बहुमानाच्चाप्युपागच्छन् युधिष्ठिरम्॥<br><br>1896: सर्वे म्लेच्छाः सर्ववर्णा आदिमध्यान्तजास्तथा। नानादेशसमुत्यैश्च नानाजातिभिरेव च॥<br><br>1897: पर्यस्त इव लोकोऽयं युधिष्ठिरनिवेशने। उच्चावचानुपग्राहान् राजभिः प्रापितान् बहून्॥<br><br>1898: शत्रूणां पश्यतो दुःखान्मुमूर्षा मे व्यजायत। भृत्यास्तु ये पाण्डवानां तांस्ते वक्ष्यामि पार्थिव॥<br><br>1899: येषामामं च पक्वं च संविधत्ते युधिष्ठिरः। अयुतं त्रीणि पद्मानि गजारोहाः ससादिनः॥<br><br>1900: रथानामर्बुदं चापि पादाता बहवस्तथा। प्रमीयमाणमामं च पच्यमानं तथैव च॥<br><br>1901: विसृज्यमानं चान्यत्र पुण्याहस्वन एव च। नाभुक्तवन्तं नापीतं नालङ्कृतमसत्कृतम्॥<br><br>1902: अपश्यं सर्ववर्णानां युधिष्ठिरनिवेशने। अष्टाशीतिसहस्राणि स्नातका गृहमेधिनः॥<br><br>1903: त्रिंशद्दासीक एकैको यान् बिभर्ति युधिष्ठिरः। सुप्रीताः परितुष्टाश्च ते ह्याशंसन्त्यरिक्षयम्॥<br><br>1904: दशान्यानि सहस्राणि यतीनामूर्ध्वरेतसाम्। भुञ्जते रुक्मपात्रीभिर्युधिष्ठिरनिवेशने॥<br><br>1905: अभुक्तं भुक्तवद् वापि सर्वमाकुब्जवामनम्। अबुञ्जाना याज्ञसेनी प्रत्यवैक्षद् विशाम्पते॥<br><br>1906: द्वौ करौ न प्रयच्छेतां कुन्तीपुत्राय भारत। सम्बन्धिकेन पञ्चालाः सख्येनान्धकवृष्णयः॥<br><br>1907: दुर्योधन उवाच आर्यास्तु ये वै राजानः सत्यसंधा महाव्रताः। पर्याप्तविद्या वक्तारो वेदोक्तावभृथप्लुताः॥<br><br>1908: धृतिमन्तो ह्रीनिषेवा धर्मात्मानो यशस्विनः। मूर्धाभिषिक्तास्ते चैनं राजानः पर्युपासते॥<br><br>1909: दक्षिणार्थं समानीता राजभिः कांस्यदोहनाः। आरण्या बहुसाहस्रा अपश्यंस्तत्र तत्र गाः॥<br><br>1910: आजहस्तत्र सत्कृत्य स्वयमुद्यम्य भारत। अभिषेकार्थमव्यग्रा भाण्डमुच्चावचं नृपाः॥<br><br>1911: बाह्रीको रथमाहार्षीज्जाम्बूनदविभूषितम्। सुदक्षिणस्तु युयुजे श्वेतैः काम्बोजजैर्हयैः॥<br><br>1912: सुनीथः प्रीतिमांश्चैव ह्यनुकर्षं महाबलः। ध्वजं चेदिपतिश्चैवमहार्षीत् स्वयमुद्यतम्॥<br><br>1913: दाक्षिणात्यः संनहनं स्रगुष्णीषे च मागधः। वसुदानो महेष्वासो गजेन्द्रं षष्टिहायनम्॥<br><br>1914: मत्स्यस्त्वक्षान् हेमनद्धानेकलव्य उपानहौ। आवन्त्यस्त्वभिषेकार्थमापो बहुविधास्तथा॥<br><br>1915: चेकितान उपासङ्गे धनुः काश्य उपाहरत्। असिं च सुत्सरूं शल्यः शैक्यं काञ्चनभूषणम्॥<br><br>1916: अभ्यषिञ्चत् ततो धौम्यो व्यासश्च सुमहातपाः। नारदं च पुरस्कृत्य देवलं चासितं मुनिम्॥<br><br>1917: प्रीतिमन्त उपातिष्ठन्नभिषेकं महर्षयः। जामदग्न्येन सहितास्तथान्ये वेदपारगाः॥<br><br>1918: अभिजग्मुर्महात्मानो मन्त्रवद् भूरिदक्षिणम्। महेन्द्रमिव देवेन्द्रं दिवि सप्तर्षयो यथा॥<br><br>1919: अधारयच्छत्रमस्य सात्यकिः सत्यविक्रमः। धनंजयश्च व्यजने भीमसेनश्च पाण्डवः॥<br><br>1920: चामरे चापि शुद्ध द्वे यमौ जगृहतुस्तथा। उपागृहणाद् यमिन्द्राय पुराकल्पे प्रजापतिः॥<br><br>1921: तमस्मै शङ्खमाहादि वारुणं कलशोदधिः। शैक्यं निष्कसहस्रेण सुकृतं विश्वकर्मणा॥<br><br>1922: तेनाभिषिक्तः कृष्णेन तत्र मे कश्मलोऽभवत्। गच्छन्ति पूर्वादपरं समुद्रं चापि दक्षिणम्॥<br><br>1923: उत्तरं तु न गच्छन्ति विना तात पतत्रिभिः। तत्र स्म दध्मुः शतशः शङ्खान् मङ्गलकारकान्॥<br><br>1924: प्राणदन्त समाध्मातास्ततो रोमाणि मेऽहषन्। प्रापतन् भूमिपालाश्च ये तु हीनाः स्वतेजसा॥<br><br>1925: धृष्टद्युम्नः पाण्डवाश्च सात्यकिः केशवोऽष्टमः। सत्त्वस्था वीर्यसम्पन्ना ह्यन्योन्यप्रियदर्शनाः॥<br><br>1926: विसंज्ञान् भूमिपान् दृष्ट्वा मां च ते प्राहसंस्तदा। ततः प्रहृष्टो बीभत्सुः प्रादाद्धेमविषाणिनाम्॥<br><br>1927: शतान्यनडुहां पञ्च द्विजमुख्येषु भारत। न रन्तिदेवो नाभागो यौवनाश्वो मनुर्न च॥<br><br>1928: न च राजा पृथुर्वैन्यो न चाप्यासीद् भगीरथः। ययातिर्नहुषो वापि यथा राजा युधिष्ठिरः॥<br><br>1929: यथातिमात्रं कौन्तेयः श्रिया परमया युतः। राजसूयमवाप्यैवं हरिचन्द्र इव प्रभुः॥<br><br>1930: एतां दृष्ट्वा श्रियं पार्थे हरिचन्द्रे यथा विभो। कथं त जीवितं श्रेयो मम पश्यसि भारत॥<br><br>1931: अन्धेनेव युगं नद्धं विपर्यस्तं नराधिप। कनीयांसो विवर्धन्ते ज्येष्ठा हीयन्त एव च। ॥<br><br>1932: एवं दृष्ट्वा नाभिविन्दामि शर्म समीक्षमाणोऽपि कुरुप्रवीर। तेनाहमेवं कृशतां गतश्च विवर्णतां चैव सशोकतां च॥<br><br>1933: धृतराष्ट्र उवाच त्वं वै ज्येष्ठो ज्यैष्ठिनेयः पुत्र मा पाण्डवान् द्विषः। द्वेष्टा ह्यसुखमादत्ते यथैव निधनं तथा॥<br><br>1934: अव्युत्पन्नं समानार्थं तुल्यमित्रं युधिष्ठिरम्। अद्विषन्तं कथं द्विष्यात् त्वादृशो भरतर्षभ॥<br><br>1935: तुल्याभिजनवीर्यश्च कथं भ्रातुः श्रियं नृप। पुत्र कामयसे मोहान्मैवं भूः शाम्य मा शुचः॥<br><br>1936: अथ यज्ञविभूतिं तां काङ्क्षसे भरतर्षभ। ऋत्विजस्तव तन्वन्तु सप्ततन्तुं महाध्वरम्॥<br><br>1937: आहरिष्यन्ति राजानस्तवापि विपुलं धनम्। प्रीत्या च बहुमानाच्च रत्नान्याभरणानि च। ॥<br><br>1938: अनार्याचरितं तात परस्वस्पृहणं भृशम्। स्वसंतुष्टः स्वधर्मस्थो यः स वै सुखमेधते॥<br><br>1939: अव्यापारः परार्थेषु नित्योद्योगः स्वकर्मसु। रक्षणं समुपात्तानामेतद् वैभवलक्षणम्॥<br><br>1940: विपत्तिष्वव्यथो दक्षो नित्यमुत्थानवान् नरः। अप्रमत्तो विनीतात्मा नित्यं भद्राणि पश्यति॥<br><br>1941: बाहूनिवैतान् मा छेत्सीः पाण्डुपुत्रास्तथैव ते। भ्रातृणां तद्धनार्थं वै मित्रद्रोहं च मा कुरु॥<br><br>1942: स्तथैव ते भ्रातृधनं समग्रम्। मित्रद्रोहे तात महानधर्मः पितामहा ये तव तेऽपि तेषाम्॥<br><br>1943: अन्तर्वेद्यां ददद् वित्तं कामाननुभवन् प्रियान्। क्रीडन् स्त्रीभिर्निरातङ्कः प्रशाम्य भरतर्षभ॥<br><br>1944: दुर्योधन उवाच यस्य नास्ति निजा प्रज्ञा केवलं तं बहुश्रुतः। न स जानाति शास्त्रार्थं दर्वी सूपरसानिव॥<br><br>1945: जानन् वै मोहयसि मां नावि नौरिव संयता। स्वार्थे किं नावधानं ते उताहो द्वेष्टि मां भवान्॥<br><br>1946: न सन्तीमे धार्तराष्ट्रा येषां त्वमनुशासिता। भविष्यमर्थमाख्यासि सर्वदा कृत्यमात्मनः॥<br><br>1947: परनेयोऽग्रणीर्यस्य स मार्गान् प्रति मुह्यति। पन्थानमनुगच्छेयुः कथं तस्य पदानुगाः॥<br><br>1948: राजन् परिणतप्रज्ञो वृद्धसेवी निजेन्द्रियः। प्रतिपन्नान् स्वकार्येषु सम्मोहयसि नो भृशम्॥<br><br>1949: लोकवृत्ताद् राजवृत्तमन्यदाह बृहस्पतिः। तस्माद् राज्ञाप्रमत्तेन स्वार्थश्चिन्त्यः सदैव हि॥<br><br>1950: क्षत्रियस्य महाराज जये वृत्तिः समाहिता। स वै धर्मस्त्वधर्मो वा स्ववृत्तौ का परीक्षणा॥<br><br>1951: प्रकालयेद् दिशः सर्वाः प्रतोदेनेव सारथिः। प्रत्यमित्रश्रियं दीप्तां जिघृक्षुर्भरतर्षभ। ॥<br><br>1952: प्रच्छन्नो वा प्रकाशो वा योगो योऽरिं प्रबाधते। तद् वै शस्त्रं शस्त्रविदां न शस्त्रं छेदनं स्मृतम्॥<br><br>1953: शत्रुश्चैव हि मित्रं च न लेख्यं न च मातृका। यो वै संतापयति यं स शत्रुः प्रोच्यते नृप॥<br><br>1954: असंतोषः श्रियो मूलं तस्मात् तं कामयाम्यहम्। समुच्छ्रये यो यतते स राजन् परमो नयः॥<br><br>1955: ममत्वं हि न कर्तव्यमैश्वर्ये वा धनेऽपि वा। पूर्वावाप्तं हरन्त्यन्ये राजधर्मं हि तं विदुः॥<br><br>1956: अद्रोहसमयं कृत्वा चिच्छेद नमुचेः शिरः। शक्रः साभिमता तस्य रिपौ वृत्तिः सनातनी॥<br><br>1957: द्वावेतौ ग्रसते भूमिः सर्पो बिलशयानिव। राजानं चाविरोद्धारं ब्राह्मणं चाप्रवासिनम्॥<br><br>1958: नास्ति वै जातितः शत्रुः पुरुषस्य विशाम्पते। येन साधारणी वृत्तिः स शत्रुर्नेतरो जनः॥<br><br>1959: शत्रुपक्षं समृध्यन्तं यो मोहात् समुपेक्षते। व्याधिराज्यायित इव तस्य मूलं छिनत्ति सः॥<br><br>1960: अल्पोऽपि शरिरत्यर्थं वर्धमानः पराक्रमैः। वल्मीको मूलज इव ग्रसते वृक्षमन्तिकात्॥<br><br>1961: आजमीढ रिपोर्लक्ष्मीर्मा ते रोचिष्ट भारत। एष भारः सत्त्ववतां नयः शिरसि विष्ठितः॥<br><br>1962: जन्मवृद्धिमिवार्थानां यो वृद्धिमभिकाडक्षते। एधते ज्ञातिषु स वै सद्यो वृद्धिर्हि विक्रमः॥<br><br>1963: नाप्राप्य पाण्डवैश्वर्यं संशयो मे भविष्यति। अवाप्स्ये वा श्रियं तां हि शयिष्ये वा हतो युधि॥<br><br>1964: एतादृशस्य किं मेऽद्य जीवितेन विशाम्पते। वर्धन्ते पाण्डवा नित्यं वयं त्वस्थिरवृद्धयः॥<br><br>1965: शकुनिरुवाच यां त्वमेतां श्रियं दृष्ट्वा पाण्डुपुत्रे युधिष्ठिरे। तप्यसे तां हरिष्यामि द्यूतेन जयतां वर॥<br><br>1966: आहूयतां परं राजन् कुन्तीपुत्रो युधिष्ठिरः। अगत्वा संशयमहमयुद्ध्वा च चमूमुखे॥<br><br>1967: अक्षान् क्षिपन्नक्षतः सन् विद्धानविदुषो जये। ग्लहान् धनूंषि मे विद्धि शरानक्षांश्च भारत॥<br><br>1968: अक्षाणां हृदयं मे ज्या रथं विद्धि ममास्तरम्॥<br><br>1969: दुर्योधन उवाच अयमुत्सहते राजञ्छ्यिमाहर्तुमक्षवित्। द्यूतेन पाण्डुपुत्रेभ्यस्तदनुज्ञातुमर्हसि॥<br><br>1970: धृतराष्ट्र उवाच स्थितोऽस्मि शासने भ्रातुर्विदुरस्य महात्मनः। तेन संगम्य वेत्स्यामि कार्यस्यास्य विनिश्चयम्॥<br><br>1971: दुर्योधन उवाच व्यपनेष्यति ते बुद्धिं विदुरो मुक्तसंशयः। पाण्डवानां हिते युक्तो न तथा मम कौरव॥<br><br>1972: नारभेतान्यसामर्थ्यात् पुरुषः कार्यमात्मनः। मतिसाम्यं द्वयोर्नास्ति कार्येषु कुरुनन्दन॥<br><br>1973: भयं परिहरन् मन्द आत्मानं परिपालयन्। वर्षासु क्लिन्नकटवत् तिष्ठन्नेवावसीदति॥<br><br>1974: न व्याधयो नापि यमः प्राप्तुं श्रेयः प्रतीक्षते। यावदेव भवेत् कल्पस्तावच्छ्रेयः समाचरेत्॥<br><br>1975: धृतराष्ट्र उवाच सर्वथा पुत्र बलिभिर्विग्रहो मे न रोचते। वैरं विकारं सृजति तद् वै शस्त्रमनायसम्॥<br><br>1976: अनर्थमर्थं मन्यसे राजपुत्र संग्रन्थनं कलहस्याति घोरम्। तद् वै प्रवृत्तं तु तथा कथंचित् सृजेदसीन् निशितान् सायकांच॥<br><br>1977: दुर्योधन उवाच स्तत्रात्ययो नास्ति न सम्प्रहारः। तद् रोचतां शकुनेर्वाक्यमद्य सभां क्षिप्रं त्वमिहाज्ञापयस्व॥<br><br>1978: स्वर्गद्वारं दीव्यतां नो विशिष्टं तद्वर्तिनां चापि तथैव युक्तम्। भवेदेवं ह्यात्मना तुल्यमेव दुरोदरं पाण्डवैस्त्वं कुरुष्व॥<br><br>1979: धृतराष्ट्र उवाच वाक्यं न मे रोचते यत् त्वयोक्तं यत् ते प्रियं तत् क्रियतां नरेन्द्र। पश्चात् तप्स्यसे तदुपाक्रम्य वाक्यं न हीदृशं भावि वचो हि धर्म्यम्॥<br><br>1980: दृष्टं ह्येतद् विदुरेणैव सर्वं विपश्चिता बुद्धिविद्यानुगेन। तदेवैतदवशस्याभ्युपैति महद् भयं क्षत्रियजीवधाति॥<br><br>1981: वैशम्पायन उवाच एवमुक्त्वा धृतराष्ट्रो मनीषी दैवं मत्वा परमं दुस्तरं च। शशासोच्चैः पुरुषान् पुत्रवाक्ये स्थितो राजा दैवसम्मूढचेताः॥<br><br>1982: सहस्रस्तम्भां हेमवैदूर्यचित्रां शतद्वारां तोरणस्फाटिकाख्याम्। सभामग्यां क्रोशमात्रायतां मे तद्विस्तारामाशु कुर्वन्तु युक्ताः॥<br><br>1983: श्रुत्वा तस्य त्वरिता निर्विशङ्काः प्राज्ञा दक्षास्तां तदा चक्रुराशु। सर्वद्रव्याण्युपजह्वः सभायां सहस्रशः शिल्पिनश्चैव युक्ताः॥<br><br>1984: कालेनाल्पेनाथ निष्ठां गतां तां सभां रम्यां बहुरत्नां विचित्राम्। माचख्युस्ते तस्य राज्ञः प्रतीताः॥<br><br>1985: मुवाचेदं धृतराष्ट्रो नरेन्द्रः। युधिष्ठिरं राजपुत्रं च गत्वा मद्वाक्येन क्षिप्रमिहानयस्व॥<br><br>1986: सभेयं मे बहुरत्ना विचित्रा शय्यासनैरुपपन्ना महाहैः। सा दृश्यतां भ्रातृभिः सार्धमेत्य सुहृद्यूतं वर्ततामत्र चेति॥<br><br>1987: :। वैशम्पायन उवाच मतमाज्ञाय पुत्रस्य धृतराष्ट्रो नराधिपः। मत्वा च दुस्तरं दैवमेतद् राजश्चकार ह॥<br><br>1988: अन्यायेन तथोक्तस्तु विदुरो विदुषां वरः। नाभ्यनन्दद् वचो भ्रातुर्वचनं चेदमब्रवीत्॥<br><br>1989: विदुर उवाच नाभिनन्दे नृपते प्रैषमेतं मैवं कृथाः कुलनाशाद् बिभेमि। देतच्छङ्के द्यूतकृते नरेन्द्र॥<br><br>1990: धृतराष्ट्र उवाच नेह क्षत्तः कलहस्तप्स्यते मां न चेद् दैवं प्रतिलोमं भविष्यत्। धाग तु दिष्टस्य वशे किलेदं सर्वं जगच्चेष्टति न स्वतन्त्रतम्॥<br><br>1991: वैशम्पायन उवाच महाजवैर्बलिभिः साधुदान्तैः। बलान्नियुक्तो धृतराष्ट्रेण राज्ञा मनीषिणां पाण्डवानां सकाशे॥<br><br>1992: सोऽभिपत्य तदध्वानमासाद्य नृपतेः पुरम्। प्रविवेश महाबुद्धिः पूज्यमानो द्विजातिभिः॥<br><br>1993: स राजगृहमासाद्य कुबेरभवनोपमम्। अभ्यगच्छत धर्मात्मा धर्मपुत्रं युधिष्ठिरम्॥<br><br>1994: तं वै राजा सत्यधृतिर्महात्मा अजातशत्रुर्विदुरं यथावत्। स्ततोऽपृच्छद् धृतराष्ट्र सपुत्रम्॥<br><br>1995: युधिष्ठिर उवाच विज्ञायते ते मनसोऽप्रहर्षः कच्चित् क्षत्तः कुशलेनागतोऽसि। कच्चित् पुत्राः स्थविरस्यानुलोमा वशानुगाश्चापि विशोऽथ कच्चित्॥<br><br>1996: विदुर उवाच राजा महात्मा कुशलौ सपुत्र आस्ते वृतो ज्ञातिभिरिन्द्रकल्पः। विशोक एवात्मरतिर्महात्मा। ॥<br><br>1997: इदं तु त्वां कुरुराजोऽभ्युवाच पूर्वं पृष्ट्वा कुशलं चाव्ययं च। इयं सभा त्वत्सभातुल्यरूपा भ्रातृणां ते दृश्यतामेत्य पुत्र॥<br><br>1998: समागम्य भ्रातृभिः पार्थ तस्यां सुहृद्यूतं क्रियतां रम्यतां च। प्रीयामहे भवतां संगमेन समागताः कुरवश्चापि सर्वे॥<br><br>1999: दुरोदरा विहिता ये तु तत्र महात्मना धृतराष्ट्रेण राज्ञा। नित्यागतोऽहं नृपते तज्जुषस्व॥<br><br>2000: युधिष्ठिर उवाच द्यूते क्षत्तः कलहो विद्यते नः को वै द्यूतं रोचयेद् बुध्यमानः। किं वा भवान् मन्यते युक्तरूपं भवद्वाक्ये सर्व एव स्थिताः स्म॥<br><br>2001: ॥<br><br>2002: विदुर उवाच जानाम्यहं द्यूतमनर्थमूलं कृतश्च यत्नोऽस्य मया निवारणे। राजा च मां प्राहिणोत् त्वत्सकाशं श्रुत्वा विद्वच्छ्रेय इहाचरस्व॥<br><br>2003: युधिष्ठिर उवाच के तत्रान्ये कितवा दीव्यमाना विना राज्ञो धृतराष्ट्रस्य पुत्रैः। पृच्छामि त्वां विदुर ब्रूहि न स्तान् यैर्दीव्यामः शतशः संनिपत्य॥<br><br>2004: विदुर उवाच गान्धारराजः शकुनिर्विशाम्पते। राजातिदेवी कृतहस्तो मताक्षः। विविंशतिश्चित्रसेनश्च राजा सत्यव्रतः पुरुमित्रो जयश्च॥<br><br>2005: युधिष्ठिर उवाच महाभयाः कितवाः संनिविष्टा मायोपधा देवितारोऽत्र सन्ति। धात्रा तु दिष्टस्य वशे किलेदं सर्वं जगत् तिष्ठति न स्वतन्त्रतम्॥<br><br>2006: त्र गन्तुमिच्छामि कवे दुरोदरम्। इष्टो हि पुत्रस्य पिता सदैव तदस्मि कर्ता विदुरात्थ मां यथा॥<br><br>2007: न चाकाम: शकुनिना देविताहं न चेन्मां जिष्णुराहयिता सभायाम्। आहूतोऽहं न निवर्ते कदाचित् तदाहितं शाश्वतं वै व्रतं मे॥<br><br>2008: वैशम्पायन उवाच एवमुक्त्वा विदुरं धर्मराजः प्रायात्रिकं सर्वमाज्ञाप्य तूर्णम्। प्रायाच्छ्वोभूते सगणः सानुयात्रः सह स्त्रीभिद्रौपदीमादि कृत्वा॥<br><br>2009: दैवं हि प्रज्ञां मुष्णाति चक्षुस्तेज इवापतत्। धातुश्च वशमन्वेति पाशैरिव नरः सितः॥<br><br>2010: इत्युक्तवा प्रययौ राजा सह क्षत्रा युधिष्ठिरः। अमृष्यमाणस्तस्याथ समाह्वानमरिंदमः॥<br><br>2011: बाह्रीकेन रथं यत्तमास्थाय परवीरहा। परिच्छन्नो ययौ पार्थो भ्रातृभिः सह पाण्डवः॥<br><br>2012: राजश्रिया दीप्यमानो ययौ ब्रह्मपुरःसरः। धृतराष्ट्रेण चाहूतः कालस्य समयेन च॥<br><br>2013: स हास्तिनपुरं गत्वा धृतराष्ट्रगृहं ययौ। समियाय च धर्मात्मा धृतराष्ट्रेण पाण्डवः॥<br><br>2014: तथा भीष्मेण द्रोणेन कर्णेन च कृपेण च। समियाय यथान्यायं द्रौणिना च विभुः सह॥<br><br>2015: समेत्य च महाबाहुः सोमदत्तेन चैव ह। दुर्योधनेन शल्येन सौबलेन च वीर्यवान्॥<br><br>2016: ये चान्ये तत्र राजानः पूर्वमेव समागताः। दुःशासनेन वीरेण सर्वैभ्रातृभिरेव च। ॥<br><br>2017: जयद्रथेन च तथा कुरुभिश्चापि सर्वशः। ततः सर्वैर्महाबाहुभ्रातभिः परिवारितः॥<br><br>2018: प्रविवेश गृहं राज्ञो धृतराष्ट्रस्य धीमतः। ददर्श तत्र गान्धारी देवी पतिमनुव्रताम्॥<br><br>2019: स्नुषाभिः संवृतां शश्वत् तारा भिरिव रोहिणीम्। अभिवाद्य स गान्धारी तया च प्रतिनन्दितः॥<br><br>2020: ददर्श पितरं वृद्धं प्रज्ञाचक्षुषमीश्वरम्॥<br><br>2021: राज्ञा मूर्धन्युपाघ्रातास्ते च कौरवनन्दनाः। चत्वारः पाण्डवा राजन् भीमसेनपुरोगमा:॥<br><br>2022: ततो हर्षः समभवत् कौरवाणां विशाम्पते। तान् दृष्ट्वा पुरुषव्याघ्रान् पाण्डवान् प्रियदर्शनान्॥<br><br>2023: विविशुस्तेऽभ्यनुज्ञाता रत्नवन्ति गृहाणि च। ददृशुश्चोपयातांस्तान् दुःशलाप्रमुखाः स्त्रियः॥<br><br>2024: याज्ञसेन्याः परामृद्धिं दृष्ट्वा प्रज्वलितामिव। स्नुषास्ता धृतराष्ट्रस्य नातिप्रमनसोऽभवन्॥<br><br>2025: ततस्ते पुरुषव्याघ्रा गत्वा स्त्रीभिस्तु संविदम्। कृत्वा व्यायामपूर्वाणि कृत्यानि प्रतिकर्म च॥<br><br>2026: ततः कृताछिकाः सर्वे दिव्यचन्दनभूषिताः। कल्याणमनसश्चैव ब्राह्मणान् स्वस्ति वाच्य च॥<br><br>2027: मनोज्ञमशमनं भुक्त्वा विविशुः शरणान्यथा उपगीयमाना नारीभिरस्वपन् कुरुपुङ्गवाः॥<br><br>2028: जगाम तेषां सा रात्रिः पुण्या रतिविहारिणाम्। स्तूयमानाश्च विश्रान्ताः काले निद्रामथात्यजन्॥<br><br>2029: सुखोषितास्ते रजनी प्रातः सर्वे कृताछिकाः। सभां रम्यां प्रविविशुः कितवैरभिनन्दिताः॥<br><br>2030: वैशम्पायन उवाच प्रविश्य तां सभां पार्था युधिष्ठिरपुरोगमाः। समेत्य पार्थिवान् सर्वान् पूजार्हानभिपूज्य च॥<br><br>2031: यथावयः समेयाना उपविष्टा यथार्हतः। आसनेषु विचित्रेषु स्पर्ध्यास्तरणवत्सु च॥<br><br>2032: तेषु तत्रोपविष्टेषु सर्वेष्वध नृपेषु च। शकुनिः सौबलस्तत्र युधिष्ठिरमभाषत॥<br><br>2033: शकुनिरुवाच उपस्तीर्णा सभा राजन् सर्वे त्वयि कृतक्षणाः। अक्षानुप्त्वा देवनस्य समयोऽस्तु युधिष्ठिरः॥<br><br>2034: युधिष्ठिर उवाच निकृतिर्देवनं पापं न क्षात्रोऽत्र पराक्रमः। न च नीति_वा राजन् किं त्वं द्यूतं प्रशंससि॥<br><br>2035: न हि मानं प्रशंसन्ति निकृतौ कितवस्य हि। शकुने मैव नो जैषीरमार्गेण नृशंसवत्॥<br><br>2036: शकुनिरुवाच चेष्टास्वखिन्नः कितवोऽक्षजासु। महामतिर्यश्च जानाति द्यूतं स वै सर्वं सहते प्रक्रियासु॥<br><br>2037: स्तेनैव दोषो भवतीह पार्थ। दीव्यामहे पार्थिव मा विशङ्कां कुरुष्व पाणं च चिरं च मा कृथाः॥<br><br>2038: युधिष्ठिर उवाच एवमाहायमसितो देवलो मुनिसत्तमः। इमानि लोकद्वाराणि यो वै भ्राम्यति सर्वदा॥<br><br>2039: इदं वै देवनं पापं निकृत्या कितवैः सह। धर्मेण तु जयो युद्धे तत्परं न तु देवनम्॥<br><br>2040: नार्या म्लेच्छन्ति भाषाभिर्मायया न चरन्त्युत। अजिह्ममशठं युद्धमेतत् सत्पुरुषव्रतम्॥<br><br>2041: शक्तितो ब्राह्मणान् नूनं रक्षितुं प्रयतामहे। तद् वै वित्तं मातिदेवीर्मा जैषीः शकुने परान्॥<br><br>2042: निकृत्या कामये नाहं सुखान्युत धनानि वा। कितवस्येह कृतिनो वृत्तमेतन्न पूज्यते॥<br><br>2043: शकुनिरुवाच श्रोत्रियः श्रोत्रियानेति निकृत्यैव युधिष्ठिर। विद्वानविदुषोऽभ्येति नाहुस्तां निकृतिं जनाः॥<br><br>2044: अक्षैर्हि शिक्षितोऽभ्येति निकृत्यैव युधिष्ठिरः। विद्वानविदुषोऽभ्येति नाहुस्तां निकृति जनाः॥<br><br>2045: अकृतास्त्रं कृतास्त्रश्चं दुर्बलं बलवत्तरः। एवं कर्मसु सर्वेषु निकृत्यैव युधिष्ठिर। विद्वानविदुषोऽभ्येति नाहुस्तां निकृति जनाः॥<br><br>2046: एवं त्वं मामिहाभ्येत्य निकृति यदि मन्यसे। देवनाद् विनिवर्तस्व यदि ते विद्यते भयम्॥<br><br>2047: युधिष्ठिर उवाच आहूतो न निवर्तेयमिति मे व्रतमाहितम्। विधिश्च बलवान् राजन् दिष्टस्यामि वशे स्थितः॥<br><br>2048: अस्मिन् समागमे केन देवनं मे भविष्यति। प्रतिपाणश्च कोऽन्योऽस्ति ततो द्यूतं प्रवर्तताम्॥<br><br>2049: दुर्योधन उवाच अहं दातास्मि रत्नानां धनानां च विशाम्पते॥<br><br>2050: मदर्थे देविता चायं शकुनिर्मातुलो मम। युधिष्ठिर उवाच अन्येनान्यस्य वै द्यूतं विषमं प्रतिभाति मे। एतद् विद्वन्नुपादत्स्व काममेवं प्रवर्तताम्॥<br><br>2051: वैशम्पायन उवाच उपोह्यमाने द्यूते तु राजानः सर्व एव ते। धृतराष्ट्र पुरस्कृत्य विविशुस्तां सभां ततः॥<br><br>2052: भीष्मो द्रोणः कृपश्चैव विदुश्च महामतिः। नातिप्रीतेन मनसा तेऽन्ववर्तन्त भारत॥<br><br>2053: ते द्वन्द्वशः पृथक् चैव सिंहग्रीवा महौजसः। सिंहासनानि भूरीणि विचित्राणि च भेजिरे॥<br><br>2054: शुशुभे सा सभा राजन् राजभिस्तैः समागतः। देवैरिव महाभागैः समवेतैस्त्रिविष्टपम्॥<br><br>2055: सर्वे वेदविदः शूराः सर्वे भास्वरमूर्तयः। प्रावर्तत महाराज सुहृद्यूतमनन्तरम्॥<br><br>2056: युधिष्ठिर उवाच अयं बहुधनो राजन् सागरावर्तसम्भवः। मणिर्हारोत्तरः श्रीमान् कनकोत्तमभूषणः॥<br><br>2057: एतद् राजन् मम धनं प्रतिपाणोऽस्ति कस्तव। येन मां त्वं महाराज धनेन प्रतिदीव्यसे॥<br><br>2058: दुर्योधन उवाच सन्ति मे मणयश्चैव धनानि सुबहूनि च। मत्सरश्च न मेऽर्थेषु जयस्वैनं दुरोदरम्॥<br><br>2059: वैशम्पायन उवाच ततो जग्राह शकुनिस्तानक्षानक्षतत्त्ववित्। जितमित्येव शकुनियुधिष्ठिरमभाषत॥<br><br>2060: युधिष्ठिर उवाच मत्तः कैतवकेनैव यज्जितोऽस्मि दुरोदरे। शकुने हन्त दीव्यामो ग्लहमानाः परस्परम्॥<br><br>2061: सन्ति निष्कसहस्रस्य भाण्डिन्यो भरिताः शुभाः। कोशो हिरण्यमक्षय्यं जातरूपमनेकशः। एतद् राजन् मम धनं तेन दीव्याम्यहं त्वया। ॥<br><br>2062: वैशम्पायन उवाच कौरवाणां कुलकरं ज्येष्ठं पाण्डवमच्युतम्। इत्युक्तः शकुनिः प्राह जितमित्येव तं नृपम्॥<br><br>2063: युधिष्ठिर उवाच अयं सहस्रसमितो वैयाघ्रः सुप्रतिष्ठितः। सुचक्रोपस्करः श्रीमान् किङ्किणीजालमण्डितः॥<br><br>2064: संहादनो राजरथो य इहास्मानुपावहत्। जैत्रो रथवरः पुण्यो मेघसागरनिःस्वनः। । अष्टौ यं कुररच्छायाः सदश्वा राष्ट्रसम्मताः॥<br><br>2065: वहन्ति नैषां मुच्येत पदाद् भूमिमुपस्पृशन्। एतद् राजन् धनं मह्यं तेन दीव्याम्यहं त्वया॥<br><br>2066: वैशम्पायन उवाच एवं श्रुत्वा व्यवसितो निकृतिं समुपाश्रितः। जितमित्येव शकुनियुधिष्ठिरमभाषत। ॥<br><br>2067: युधिष्ठिर उवाच शतं दासीसहस्राणि तरुण्यो हेमभद्रिकाः। कम्बुकेयूरधारिण्यो निष्ककण्ठ्यः स्वलंकृताः॥<br><br>2068: महार्हमाल्याभरणाः सुवस्त्राश्चन्दनोक्षिताः। मणीन् हेम च बिभ्रत्यश्चतुःषष्टिविशारदाः॥<br><br>2069: अनुसेवां चरन्तीमाः कुशला नृत्यसामसु। स्नातकानाममात्यानां राज्ञां च मम शासनात्। एतद् राजन् मम धनं तेन दीव्याम्यहं त्वया॥<br><br>2070: वैशम्पायन उवाच एतच्छ्रुत्वा व्यवसितो निकृतिं समुपाश्रितः। जितमित्येव शकुनियुधिष्ठिरमभाषत॥<br><br>2071: युधिष्टिर उवाच एतावन्ति च दासानां सहस्राण्युत सन्ति मे। प्रदक्षिणानुलोमाश्च प्रावारवसनाः सदा॥<br><br>2072: प्राज्ञा मेधाविनो दान्ता युवानो मृष्टकुण्डलाः। पात्रीहस्ता दिवारात्रमतिथीन् भोजयन्त्युत। एतद् राजन् मम धनं तेन दीव्याम्यहं त्वया॥<br><br>2073: वैशम्पायन उवाच एतच्छ्रुत्वा व्यवसितो निकृतिं समुपाश्रितः। जितमित्येव शकुनियुधिष्ठिरमभाषत॥<br><br>2074: युधिष्ठिर उवाच सहस्रसंख्या नागा मे मत्तास्तिष्ठन्ति सौबल। हेमकक्षाः कृतापीडाः पद्मिनो हेममालिनः॥<br><br>2075: सुदान्ता राजवहनाः सर्वशब्दक्षमा युधि। ईषादन्ता महाकायाः सर्वे चाष्टकरेणवः॥<br><br>2076: सर्वे च पुरभेत्तारो नवमेघनिभा गजाः। एतद् राजन् मम धनं तेन दीव्याम्यहं त्वया॥<br><br>2077: वैशम्पायन उवाच इत्येवंवादिनं पार्थं प्रहसन्निव सौबलः। जितमित्येव शकुनियुधिष्ठिरमभाषत॥<br><br>2078: युधिष्ठिर उवाच रथास्तावन्त एवेमे हेमदण्डाः पताकिनः। हयैर्विनीतैः सम्पन्ना रथिभिश्चित्रयोधिभिः॥<br><br>2079: एकैको ह्यत्र लभते सहस्रपरमां भृतिम्। युध्यतोऽयुध्यतो वापि वेतनं मासकालिकम्। एतद् राजन् मम धनं तेन दीव्याम्यहं त्वया॥<br><br>2080: वैशम्पायन उवाच इत्येवमुक्ते वचने कृतवैरो दुरात्मवान्। जितमित्येव शकुनियुधिष्ठिरमभाषत॥<br><br>2081: युधिष्ठिर उवाच अश्वास्तित्तिरिकल्माषान् गान्धर्वान् हेममालिनः। ददौ चित्ररथस्तुष्टो यांस्तान् गाण्डीवधन्वने॥<br><br>2082: युद्धे जितः पराभूतः प्रीतिपूर्वमरिंदमः। एतद् राजन् मम धनं तेन दीव्याम्यहं त्वया॥<br><br>2083: वैशम्पायन उवाच एतच्छ्रुत्वा व्यवसितो निकृति समुपाश्रितः। जितमित्येव शकुनियुधिष्ठिरमभाषत॥<br><br>2084: युधिष्ठिर उवाच स्थानां शकटानां च श्रेष्ठानां चायुतानि मे। युक्तान्येव हि तिष्ठन्ति वाहैरुच्चावचैस्तथा॥<br><br>2085: एवं वर्णस्य वर्णस्य समुच्चीय सहस्रशः। यथा समुदिता वीराः सर्वे वीरपराक्रमाः॥<br><br>2086: क्षीरं पिबन्तस्तिष्ठन्ति भुञ्जानाः शालितण्डुलान्। षष्टिस्तानि सहस्राणि सर्वे विपुलवक्षसः। एतद् राजन् मम धनं तेन दीव्याम्यहं त्वया। ॥<br><br>2087: वैशम्पायन उवाच एतच्छ्रुत्वा व्यवसितो निकृतिं समुपाश्रितः। जितमित्येव शकुनिथुधिष्ठिरमभाषत॥<br><br>2088: युधिष्ठिर उवाच ताम्रलोहैः परिवृता निधयो ये चतुःशताः। पञ्चद्रौणिक एकैकः सुवर्णस्याहतस्य वै॥<br><br>2089: जातरूपस्य मुख्यस्य अनर्धेयस्य भारत। एतद् राजन् मम धनं तेन दीव्याम्यहं त्वया॥<br><br>2090: वैशम्पायन उवाच एतच्छ्रुत्वा व्यवसितो निकृति समुपाश्रितः। जितमित्येव शकुनियुधिष्ठिरमभाषत॥<br><br>2091: वैशम्पायन उवाच एवं प्रवतिते द्यूते घोरे सर्वापहारिणि। सर्वसंशयनिर्मोक्ता विदुरो वाक्यमब्रवीत्॥<br><br>2092: विदुर उवाच महाराज विजानीहि यत् त्वां वक्ष्यामि भारत। मुमूर्षोरौषधमिव न रोचेतापि ते श्रुतम्॥<br><br>2093: यद् वै पुरा जातमात्रो रुराव गोमायुवद् विस्वरं पापचेताः दुर्योधनो भरतानां कुलनः सोऽयं युक्तो भरथां कालहेतुः॥<br><br>2094: गृहे वसन्तं गोमायुं त्वं वै मोहान्न बुध्यसे। दुर्योधनस्य रूपेण शृणु काव्यां गिरं मम॥<br><br>2095: मधु वै माध्विको लब्ध्वा प्रपातं नैव बुध्यते। आरुह्य तं मज्जति वा पतनं चाधिगच्छति॥<br><br>2096: सोऽयं मत्तोऽक्षयूतेन मधुवन्न परीक्षते। प्रपातं बुध्यते नैव वैरं कृत्वा महारथैः॥<br><br>2097: विदितं मे महाप्राज्ञ भोजेष्वेवासमञ्जसम्। पुत्रं संत्यक्तवान् पूर्वं पौराणां हितकाम्यया॥<br><br>2098: अन्धका यादवा भोजाः समेताः कंसमत्यजन्। नियोगात् तु हते तस्मिन् कृष्णेनामित्रघातिना॥<br><br>2099: एवं ते ज्ञातयः सर्वे मोदमानाः शतं समाः। त्वन्नियुक्तः सव्यसाची निगृह्णातु सुयोधनम्॥<br><br>2100: निग्रहादस्य पापस्य मोदन्तां कुरवः सुखम्। काकेनेमांश्चित्रबर्हान् शार्दूलान् क्रोष्टकेन च। क्रीणीष्व पाण्डवान् राजन् मा मज्जी: शोकसागरे॥<br><br>2101: त्यजेत् कुलार्थे पुरुषं ग्रामस्यार्थे कुलं त्यजेत्। ग्रामं जनपदस्यार्थे आत्मार्थे पृथिवीं त्यजेत्॥<br><br>2102: सर्वज्ञः सर्वभावज्ञः सर्वशत्रुभयंकरः। इति स्म भाषते काव्यो जम्भत्यागे महासुरान्॥<br><br>2103: हिरण्यष्ठीविनः कांश्चित् पक्षिणो वनगोचरान्। गृहे किल कृतावासान् लोभाद् राजा न्यपीडयत्। स चोपभोगलोभान्धो हिरण्यार्थी परंतप॥<br><br>2104: आयतिं च तदात्वं च उभे सद्यो व्यनाशयत्। तदर्थकामस्तद्वत् त्वं मा दुहः पाण्डवान् नृप॥<br><br>2105: मोहात्मा तप्स्यसे पश्चात् पत्रिहा पुरुषो यथा। जातं जातं पाण्डवेभ्यः पुष्पमादत्स्व भारत॥<br><br>2106: मालाकार इवारामे स्नेहं कुर्वन् पुनः पुनः। वृक्षानङ्गारकारीव मैनान् धाक्षी: समूलकान्। मा गमः ससुतामात्यः सबलश्च यमक्षयम्॥<br><br>2107: समवेतान् हि कः पार्थान् प्रतियुध्येत भारत। मरुद्भिः सहितो राजन्नपि साक्षान्मरुत्पतिः॥<br><br>2108: विदुर उवाच द्यूतं मूलं कलहस्याभ्युपैति मिथो भेदं महते दारुणाय। यदास्थितोऽयं धृतराष्ट्रस्य पुत्रो दुर्योधनः सृजते वैरमुग्रम्॥<br><br>2109: प्रातीपेयाः शान्तनवा भैमसेनाः सबाह्निकाः। दुर्योधनापराधेन कृच्छ्रे प्राप्स्यन्ति सर्वशः॥<br><br>2110: दुर्योधनो मदेनैष क्षेमं राष्ट्रादपोहति। विषाणं गौरिव मदात् स्वयमारुजतेऽऽत्मनः॥<br><br>2111: यश्चित्तमन्वेति परस्य राजन् वीरः कविः स्वामवमन्य दृष्टिम्। मारुह्य घोरे व्यसने निमज्जेत्॥<br><br>2112: दुर्योधनो ग्लहते पाण्डवेन प्रियायसे त्वं जयतीति तच्च। अतिनर्मा जायते सम्प्रहारो यतो विनाशः समुपैति पुंसाम्॥<br><br>2113: आकर्षस्तेऽवाक्फलः सुप्रणीतो हृदि प्रौढो मन्त्रपदः समाधिः। मचिन्तितोऽनभिमतः स्वबन्धुना॥<br><br>2114: प्रातीपेयाः शान्तनवाः शृणुध्वं काव्यां वाचं संसदि कौरवाणाम्। वैश्वानरं प्रज्वलितं सुघोरं मा यास्यध्वं मन्दमनुप्रपन्नाः॥<br><br>2115: र्न संयच्छेदक्षमदाभिभूतः। वृकोदरः सव्यसाची यमौ च कोऽत्र द्वीप: स्यात् तुमुले वस्तदानीम्॥<br><br>2116: महाराज प्रभवस्त्वं धनानां पुरा द्यूतान्मनसा यावदिच्छेः। बहुवित्तान् पाण्डवांश्चेज्जयस्त्वं किं ते तत् स्याद् वसु विन्देह पार्थान्॥<br><br>2117: जानीमहे देवितं सौबलस्य वेद द्यूते निकृति पर्वतीयः। यतः प्राप्तः शकुनिस्तत्र यातु मा यूयुधो भारत पाण्डवेयान्॥<br><br>2118: दुर्योधन उवाच परेषामेव यशसा श्लाघसे त्वं सदा क्षत्तः कुत्सयन् धार्तराष्ट्रान्। जानीमहे विदुर यत् प्रियस्त्वं बालानिवास्मानवमन्यसे नित्यमेव॥<br><br>2119: स विज्ञेयः पुरुषोऽन्यत्रकामो निन्दाप्रशंसे हि तथा युनक्ति। जिह्वा कथं ते हृदयं व्यनक्ति यो न ज्यायसः कृथा मनसः प्रातिकूल्यम्॥<br><br>2120: उत्सङ्गे च व्याल इवाहितोऽसि मार्जारवत् पोषकं चोपहंसि। स्तस्मात् क्षत्तः किं न बिभेषि पापात्॥<br><br>2121: जित्वा शत्रून् फलमाप्तं महद् वै मास्मान् क्षत्तः परुषाणीह वोचः। द्विषद्भिस्त्वं सम्प्रयोगाभिनन्दी मुहुर्द्वषं यासि नः सम्प्रयोगात्॥<br><br>2122: अमित्रतां याति नरोऽक्षमं ब्रुवन् निगूहते गुह्यममित्रसंस्तवे। तदाश्रितोऽपत्रप किं नु बाधसे यदिच्छसि त्वं तदिहाभिभाषसे॥<br><br>2123: मा नोऽवमंस्था विद्म मनस्तवेदं शिक्षस्व बुद्धिं स्थविराणां सकाशात्। यशो रक्षस्व विदुर सम्प्रणीतं मा व्यापृतः परकार्येषु भूस्त्वम्॥<br><br>2124: अहं कर्तेति विदुर मा च मंस्था मा नो नित्यं परुषाणीह वोचः। न त्वां पृच्छामि विदुर यद्धितं मे स्वस्ति क्षत्तर्मा तितिक्षून् क्षिणु त्वम्॥<br><br>2125: एकः शास्ता न द्वितीयोऽस्ति शास्ता गर्भे शयानं पुरुषं शास्ति शास्ता। तेनानुशिष्टः प्रवणादिवाम्भो यथा नियुक्तोऽस्मि तथा भवामि॥<br><br>2126: भिनत्ति शिरसा शैलमहिं भोजयते च यः। धीरेव कुरुते तस्य कार्याणामनुशासनम्। यो बलादनुशास्तीह सोऽमित्रं तेन विन्दति॥<br><br>2127: मित्रतामनुवृत्तं तु समुपेक्षेत पण्डितः। प्रदीप्य यः प्रदीप्ताग्नि प्राक् चिरं नाभिधावति। भस्मापि न स विन्देत शिष्टं क्वचन भारत॥<br><br>2128: न वासयेत् पारवर्यं द्विषन्तं विशेषतः क्षत्तरहितं मनुष्यम्। स यत्रेच्छसि विदुर तत्र गच्छ सुसान्त्विता ह्यसती स्त्री जहाति॥<br><br>2129: विदुर उवाच एतावता पुरुषं ये त्यजन्ति तेषां वृत्तं साक्षिवद् ब्रूहि राजन्। राज्ञां हि चित्तानि परिप्लुतानि सान्त्वं दत्त्वा मुसलैर्घातयन्ति॥<br><br>2130: अबालत्वं मन्यसे राजपुत्र बालोऽहमित्येव सुमन्दबुद्धे। यः सौहदे पुरुषं स्थापयित्वा पश्चादेनं दूषयते स बालः॥<br><br>2131: न श्रेयसे नीयते मन्दबुद्धिः स्त्री श्रोत्रियस्येव गृहे प्रदुष्टा। ध्रुवं न रोचेद् भरतषभस्य पतिः कुमार्या इव षष्टिवर्षः॥<br><br>2132: अतः प्रियं चेतदनुकाक्षसे त्वं सर्वेषु कार्येषु हिताहितेषु। स्त्रियश्च राजञ्जडपङ्गुकांच पृच्छ त्वं वै तादृशांश्चैव सर्वान्॥<br><br>2133: लभ्यते खलु पापीयान् नरो नु प्रियवागिह। अप्रियस्य हि पथ्यस्य वक्ता श्रोता च दुर्लभः॥<br><br>2134: यस्तु धर्मपरश्च स्याद्धित्वा भर्तुः प्रियाप्रिये। अप्रियाण्याह पथ्यानि तेन राजा सहायवान्॥<br><br>2135: अव्याधिजं कटुजं तीक्ष्णमुष्णं यशोमुषं परुषं पूतिगन्धि। सतां पेयं यन्न पिबन्त्यसन्तो मन्युं महाराज पिब प्रशाम्य॥<br><br>2136: वैचित्रवीर्यस्य यशो धनं च वाञ्छाम्यहं सहपुत्रस्य शश्वत्। यथा तथा तेऽस्तु नमश्च तेऽस्तु ममापि च स्वस्ति दिशन्तु विप्राः॥<br><br>2137: आशीविषान् नेत्रविषान् कोपयेन च पण्डितः। एवं तेऽहं वदामीदं प्रयतः कुरुनन्दन॥<br><br>2138: शकुनिरुवाच बहु वित्तं पराजैषीः पाण्डवानां युधिष्ठिर। आचक्ष्व वित्तं कौन्तेय यदि तेऽस्त्यपराजितम्॥<br><br>2139: युधिष्ठिर उवाच मम वित्तमसंख्येयं यदहं वेद सौबल। अथ त्वं शकुने कस्माद् वित्तं समनुपृच्छसि॥<br><br>2140: अयुतं प्रयुतं चैव शङ्ख पद्मं तथार्बुदम्। खर्वं शनिखर्वं च महापद्मं च कोटयः॥<br><br>2141: मध्यं चैव परार्धं च सपरं चात्र पण्यताम्। एतन्मम धनं राजंस्तेन दीव्याम्यहं त्वया॥<br><br>2142: वैशम्पायन उवाच एतच्छ्रुत्वा व्यवसितो निकृतिं समुपाश्रितः। जितमित्येव शकुनियुधिष्ठिरमभाषत॥<br><br>2143: युधिष्ठिर उवाच गवाश्वं बहुधेनूकमसंख्येयमजाविकम्। यत् किंचिदनुपर्णाशां प्राक् सिन्धोरपि सौबल। एतन्मम धनं सर्वं तेन दीव्याम्यहं त्वया॥<br><br>2144: वैशम्पायन उवाच एतच्छ्रुत्वा व्यवसितो निकृति समुपाश्रितः। जितमित्येव शकुनियुधिष्ठिरमभाषत॥<br><br>2145: युधिष्ठिर उवाच पुरं जनपदो भूमिरब्राह्मणधनैः सह। अब्राह्मणाश्च पुरुषा राजञ्छिष्टं धनं मम। एतद् राजन् मम धनं तेन दीव्याम्यहं त्वया॥<br><br>2146: वैशम्पायन उवाच एतच्छ्रुत्वा व्यवसितो निकृतिं समुपाश्रितः। जितमित्येव शकुनियुधिष्ठिरमभाषत॥<br><br>2147: युधिष्ठिर उवाच राजपुत्रा इमे राजञ्छोभन्ते यैर्विभूषिताः। कुण्डलानि च निष्काश्च सर्वं राजविभूषणम्। एतन्मम धनं राजंस्तेन दीव्याम्यहं त्वया॥<br><br>2148: वैशम्पायन उवाच एतच्छ्रुत्वा व्यवसितो निकृतिं समुपाश्रितः। जितमित्येव शकुनियुधिष्ठिरमभाषत॥<br><br>2149: युधिष्ठिर उवाच श्यामो युवा लोहिताक्षः सिंहस्कन्धो महाभुजः। नकुलो ग्लह एवैको विद्ध्येतन्मम तद्धनम्॥<br><br>2150: शकुनिरुवाच प्रियस्ते नकुलो राजन् राजपुत्रो युधिष्ठिर। अस्माकं वशतां प्राप्तो भूयः केनेह दीव्यसे॥<br><br>2151: वैशम्पायन उवाच एवमुक्त्वा तु तानक्षाञ्छकुनिः प्रत्यदीव्यत। जितमित्येव शकुनियुधिष्ठिरमभाषत॥<br><br>2152: युधिष्ठिर उवाच अयं धर्मान् सहदेवोऽनुशास्ति लोके ह्यस्मिन् पण्डिताख्यां गतश्च। अनर्हता राजपुत्रेण तेन दीव्याम्यहं चाप्रियवत् प्रियेण॥<br><br>2153: वैशम्पायन उवाच एतच्छ्रुत्वा व्यवसितो निकृतिं समुपाश्रितः। जितमित्येव शकुनियुधिष्ठिरमभाषत॥<br><br>2154: शकुनिरुवाच माद्रीपुत्रौ प्रियौ राजंस्तवेमौ विजितौ मया। गरीयांसौ त ते मन्ये भीमसेनधनंजयौ॥<br><br>2155: युधिष्ठिर उवाच अधर्मं चरसे नूनं यो नावेक्षसि वै नयम्। यो नः सुमनसां मूढ विभेदं कर्तुमिच्छसि॥<br><br>2156: शकुनिरुवाच गर्ने मत्तः प्रपतते प्रमत्तः स्थाणुमृच्छति। ज्येष्ठो राजन् वरिष्ठोऽसि नमस्ते भरतर्षभ॥<br><br>2157: स्वप्ने तानि न दृश्यन्ते जाग्रतो वा युधिष्ठिर। कितवा यानि दीव्यन्तः प्रलपन्त्युत्कटा इव। ॥<br><br>2158: युधिष्ठिर उवाच यो नः संख्ये नौरिव पारनेता जेता रिपूणां राजपुत्रस्तरस्वी। अनर्हता लोकवीरेण तेन दीव्याम्यहं शकुने फाल्गुनेन॥<br><br>2159: वैशम्पायन उवाच एतच्छ्रुत्वा व्यवसितो निकृति समुपाश्रितः। जितमित्येव शकुनिर्युधिष्ठिरमभाषत। ॥<br><br>2160: शकुनिरुवाच अयं मया पाण्डवानां धनुर्धरः। पराजितः पाण्डवः सव्यसाची। भीमेन राजन् दयितेन दीव्य यत् कैतवं पाण्डव तेऽवशिष्टम्॥<br><br>2161: युधिष्ठिर उवाच यो नो नेता युधि नः प्रणेता यथा वज्री दानवशत्रुरेकः। तिर्यक्प्रेक्षी संनतभूर्महात्मा सिंहस्कन्धो यश्च सदात्यमर्षी॥<br><br>2162: बलेन तुल्यो यस्य पुमान् न विद्यते गदाभृतामय इहारिमर्दनः। अनर्हता राजपुत्रेण तेन दीव्याम्यहं भीमसेनेन राजन्॥<br><br>2163: वैशम्पायन उवाच एतच्छ्रुत्वा व्यवसितो निकृतिं समुपाश्रितः। जितमित्येव शकुनियुधिष्ठिरमभाषत॥<br><br>2164: शकुनिरुवाच बहु वित्तं पराजैषीर्धातूंश्च सहयद्विपान्। आचक्ष्व वित्तं कौन्तेय यदि तेऽस्त्यपराजितम्॥<br><br>2165: युधिष्ठिर उवाच अहं विशिष्टः सर्वेषां भ्रातॄणां दयितस्तथा। कुर्यामहं जित: कर्म स्वयमात्मन्युपप्लुते॥<br><br>2166: वैशम्पायन उवाच एतच्छ्रुत्वा व्यवसितो निकृति समुपाश्रितः। जितामित्येव शकुनियुधिष्ठिरमभाषत॥<br><br>2167: शकुनिरुवाच एतत् पापिष्ठमकरोर्यदात्मानमहारयः। शिष्टे सति धने राजन् पाप आत्मपराजयः॥<br><br>2168: वैशम्पायन उवाच एवमुक्त्वा मताक्षस्तान् ग्लहे सर्वानवस्थितान्। पराजयं लोकवीरानुक्त्वा राज्ञां पृथक् पृथक्॥<br><br>2169: शकुनिरुवाच अस्ति ते वै प्रिया राजन् ग्लह एकोऽपराजितः। पणस्व कृष्णां पाञ्चालीं तयाऽत्मानं पुनर्जय॥<br><br>2170: युधिष्ठिर उवाच नैव ह्रस्वा न महती न कृष्णा नातिरोहिणी। नीलकुञ्चितकेशी च तया दीव्याम्यहं त्वया॥<br><br>2171: शारदोत्पलपत्राझ्या शारदोत्पलगन्धया। शारदोत्पलसेविन्या रूपेण श्रीसमानया॥<br><br>2172: तथैव स्यादानृशंस्यात् तथा स्याद् रूपसम्पदा। तथा स्याच्छीलसम्पत्त्या यामिच्छेत् पुरुषः स्त्रियम्॥<br><br>2173: सर्वैगुणैर्हि सम्पन्नामनुकूलां प्रियंवदाम्। यादृशी धर्मकामार्थसिद्धिमिच्छेन्नरः स्त्रियम्॥<br><br>2174: चरमं संविशति या प्रथमं प्रतिबुध्यते। आगोपालाविपालेभ्यः सर्वं वेद कृताकृतम्॥<br><br>2175: आभाति पद्मवद् वक्त्रं सस्वेदं मल्लिकेव च। वेदिमध्या दीर्घकेशी ताम्रास्या नातिलोमशा॥<br><br>2176: तयैवंविधया राजन् पाञ्चाल्याहं सुमध्यया। ग्लहं दीव्यामि चावल्या द्रौपद्या हन्त सौबल॥<br><br>2177: वैशम्पायन उवाच एवमुक्ते तु वचने धर्मराजेन धीमता। धिग्धिगित्येव वृद्धानां सभ्यानां निःसृता गिरः॥<br><br>2178: चुक्षुभे सा सभा राजन् राज्ञां संजज्ञिरे शुचः। भीष्मद्रोणकृपादीनां स्वेदश्च समजायत॥<br><br>2179: शिरो गृहीत्वा विदुरो गतसत्त्व इवाभवत्। आस्ते ध्यायन्नधोवक्त्रो निःश्वसन्निव पन्नगः॥<br><br>2180: धृतराष्ट्रस्तु तं हृष्टः पर्यपृच्छत् पुनः पुनः। किं जितं किं जितमिति ह्याकारं नाभ्यरक्षत॥<br><br>2181: जहर्ष कर्णोऽतिभृशं सह दुःशासनादिभिः। इतरेषां तु सभ्यानां नेत्रेभ्यः प्राप्तज्जलम्॥<br><br>2182: सौबलस्त्वभिधायैवं जितकाशी मदोत्कटः। जितमित्येव तानक्षान् पुनरेवान्वपद्यत॥<br><br>2183: दुर्योधन उवाच एहि क्षत्तौपदीमानयस्व प्रियां भार्यां सम्मतां पाण्डवानाम्। सम्मार्जतां वेश्म परैतु शीघ्रं तत्रास्तु दासीभिरपुण्यशीला॥<br><br>2184: विदुर उवाचदुर्विभाष भाषितं त्वादृशेन न मन्द सम्बुध्यसि पाशबद्धः। प्रपाते त्वं लम्बमानो न वेत्सि व्याघ्रान् मृगः कोपयसेऽतिवेलम्॥<br><br>2185: आशीविषास्ते शिरसि पूर्णकोपा महाविषाः। मा कोपिष्ठाः सुमन्दात्मन् मा गमस्त्वं यमक्षयम्॥<br><br>2186: न हि दासीत्वमापन्ना कृष्णा भवितुमर्हति। अनीशेन हि राज्ञैषा पणे न्यस्तेति मे मतिः॥<br><br>2187: अयं धत्ते वेणुरिवात्मघाती फलं राजा धृतराष्ट्रस्य पुत्रः। द्यूतं हि वैराय महाभयाय मत्तो न बुध्यत्ययमन्तकालम्॥<br><br>2188: नारुन्तुदः स्यान्न नृशंसवादी न हीनतः परमभ्याददीत। ययास्य वाचा पर उद्विजेत न तां वदेदुषती पापलोक्याम्॥<br><br>2189: समुच्चरन्त्यतिवादाश्च वक्त्राद् पैराहतः शोचति रात्र्यहानि। परस्य नामर्मसु ते पतन्त तान् पण्डितो नावसृजेत् परेषु॥<br><br>2190: अजो हि शस्त्रमगिलत् किलैकः शस्त्रे विपन्ने शिरसास्य भूमौ। निकृन्तनं स्वस्य कण्दस्य घोरं तद्वद् वैरं मा कृथाः पाण्डुपुत्रैः॥<br><br>2191: न किंचिदित्थं प्रवदन्ति पार्था वनेचरं वा गृहमेधिनं वा। तपस्विनं वा परिपूर्णविद्यं भषन्ति हैवं श्वनराः सदैव। ॥<br><br>2192: द्वारं सुघोरं नरकस्य जिह्यं न बुध्यते धृतराष्ट्रस्य पुत्रः। तमन्वेतारो बहवः कुरूणां द्यूतोदये सह दुःशासनेन॥<br><br>2193: मज्जन्त्यलावूनि शिलाः प्लवन्ते मुह्यन्ति नावोऽम्भसि शश्वदेव। मूढो राजा धृतराष्ट्रस्य पुत्रो न मे वाचः पथ्यरूपाः शृणोति॥<br><br>2194: अन्तो नूनं भवितायं कुरूणां सुदारुणः सर्वहरो विनाशः। वाचः काव्याः सुहृदां पथ्यरूपा न श्रूयन्ते वर्धते लोभ एव॥<br><br>2195: वैशम्पायन उवाच धिगस्तु क्षत्तारमिति ब्रुवाणो दर्पण मत्तो धृतराष्ट्रस्य पुत्रः। मुवाच चैनं परमार्यमध्ये॥<br><br>2196: दुर्योधन उवाच प्रातिकामिन् द्रौपदीमानयस्व न ते भयं विद्यते पाण्डवेभ्यः। क्षत्ता ह्ययं विवदत्येव भीतो न चास्माकं वृद्धिकामः सदैव॥<br><br>2197: वैशम्पायन उवाच एवमुक्तः प्रातिकामी स सूतः प्रायाच्छीघ्रं राजवचो निशम्य। प्रविश्य च श्वेव हि सिंहगोष्ठं समासदन्महिषीं पाण्डवानाम्॥<br><br>2198: प्रातिकाम्युवाच युधिष्ठिरो द्यूतमदेन मत्तो दुर्योधनो द्रौपदि त्वामजैषीत्। सा त्वं प्रपद्यस्व धृतराष्ट्रस्य वेश्म न यामि त्वां कर्मणे याज्ञसेनि॥<br><br>2199: द्रौपद्युवाच कथं त्वेवं वदसि प्रातिकामिन् को हि दीव्येद् भार्यया राजपुत्रः। मूढो राजा द्यूतमदेन मत्तो ह्यभूनान्यत् कैतवमस्य किंचित्॥<br><br>2200: प्रातिकाम्युवाच यदा नाभूत् कैतवमन्यदस्य तदादेवीत् पाण्डवोऽजातशत्रुः। न्यस्ताः पूर्वं भ्रातरस्तेन राज्ञा स्वयं चात्मा त्वमथो राजपुत्रि॥<br><br>2201: द्रौपद्युवाच गच्छ त्वं कितवं गत्वा सभायां पृच्छ सूतजा किं नु पूर्वं पराजैषीरात्मानमथवा नु माम्॥<br><br>2202: एतज्ज्ञात्वा समागच्छ ततो मां नय सूतज। ज्ञात्वा चिकीर्षितमहं राज्ञो यास्यामि दुःखिता॥<br><br>2203: वैशम्पायन उवाच सभां गत्वा स चोवाच द्रौपद्यास्तद् वचस्तदा। युधिष्ठिरं नरेन्द्राणां मध्ये स्थितमिदं वचः॥<br><br>2204: कस्येशो नः पराजैषीरिति त्वामाह द्रौपदी। किं नु पूर्वं पराजैषीरात्मानमथवापि माम्॥<br><br>2205: युधिष्ठिरस्तु निश्चेता गतसत्त्व इवाभवत्। न तं सूतं प्रत्युवाच वचनं साध्यसाधु वा॥<br><br>2206: दुर्योधन उवाच इहैवागत्य पाञ्चाली प्रश्नमेनं प्रभाषताम्। इहैव सर्वे शृण्वन्तु तस्याश्चैतस्य यद् वचः॥<br><br>2207: वैशम्पायन उवाच स गत्वा राजभवनं दुर्योधनवशानुगः। उवाच द्रौपदी सूतः प्रातिकामी व्यथान्वितः॥<br><br>2208: प्रातिकाम्युवाच सभ्यास्त्वमी राजपुत्र्याह्वयन्ति मन्ये प्राप्तः संक्षयः कौरवाणाम्। न वै समृद्धिं पालयते लघीयान् यस्त्वां सभां नेष्यति राजपुत्रि॥<br><br>2209: द्रौपद्युवाच एवं नूनं व्यदधात् संविधाता स्पर्शावुभौ स्पृशतो वृद्धबालौ। धर्मं त्वेकं परमं प्राह लोके स नः शमं धास्यति गोप्यमानः॥<br><br>2210: सोऽयं धर्मो मात्यगात् कौरवान् वै सभ्यान् गत्वा पृच्छ धर्म्यं वचो मे। ते मां ब्रूयुनिश्चितं तत् करिष्ये धर्मात्मानो नीतिमन्तो वरिष्ठाः॥<br><br>2211: श्रुत्वा सूतस्तद्वचो याज्ञसेन्याः सभां गत्वा प्राह वाक्यं तदानीम्। निर्बन्धं तं धार्तराष्ट्रस्य बुद्ध्वा॥<br><br>2212: वैशम्पायन उवाच युधिष्ठिरस्तु तच्छ्रुत्वा दुर्योधनचिकीर्षितम्। द्रौपद्याः सम्मतं दूतं प्राहिणोद् भरतर्षभ। ॥<br><br>2213: एकवस्त्रा त्वधोनीवी रोदमाना रजस्वला। सभामागम्य पाञ्चालि श्वशुरस्याग्रतो भव॥<br><br>2214: अथ त्वामागतां दृष्ट्वा राजपुत्रीं सभां तदा। सभ्याः सर्वे विनिन्देरन् मनोभिधृतराष्ट्रजम्॥<br><br>2215: स गत्वा त्वरितं दूतः कृष्णाया भवनं नृप। न्यवेदयन्मतं धीमान् धर्मराजस्य निश्चितम्॥<br><br>2216: पाण्डवाश्च महात्मानो दीना दुःखसमन्विताः। सत्येनातिपरीताङ्गा नोदीक्षन्ते स्म किंचन॥<br><br>2217: ततस्त्वेषां मुखमालोक्य राजा दुर्योधन: सूतमुवाच हृष्टः। इहैवैतामानय प्रातिकामिन् प्रत्यक्षमस्या: कुरवो ब्रुवन्तु॥<br><br>2218: ततः सूतस्तस्य वशानुगामी भीतश्च कोपाद् दुपदात्मजायाः. नुवाच कृष्णां किमहं ब्रवीमि॥<br><br>2219: दुर्योधन उवाच दुःशासनैष मम सूतपुत्रो वृकोदरादुद्विजतेऽल्पचेताः। स्वयं प्रगृह्यानय याज्ञसेनी किं ते करिष्यन्त्यवशाः सपत्नाः॥<br><br>2220: ततः समुत्थाय स राजपुत्रः श्रुत्वा भ्रातुः शासनं रक्तदृष्टिः। मित्यब्रवीद् द्रौपदी राजपुत्रीम्॥<br><br>2221: एह्येहि पाञ्चालि जितासि कृष्णे दुर्योधनं पश्य विमुक्तलज्जा। कुरून् भजस्वायतपत्रनेत्रे धर्मेण लब्धासि सभां परैहि॥<br><br>2222: ततः समुत्थाय सुदुर्मनाः सा विवर्णमामृज्य मुखं करेण। आर्ता प्रदुद्राव यतः स्त्रियस्ता वृद्धस्य राज्ञः कुरुपुङ्गवस्य॥<br><br>2223: ततो जवेनाभिससार रोषाद् दुःशासनस्तामभिगर्जमानः। दीर्येषु नीलेष्वथ चोर्मिमत्सु जग्राह केशेषु नरेन्द्रपत्नीम्॥<br><br>2224: ये राजसूयावभृथे जलेन महाक्रतौ मन्त्रपूतेन सिक्ताः। ते पाण्डवानां परिभूय वीर्य बलात् प्रमृष्टा धृतराष्ट्रजेन॥<br><br>2225: मानीय कृष्णामतिदीर्घकेशीम्। च्चकर्ष वायुः कदलीमिवार्ताम्॥<br><br>2226: सा कृष्यमाणा नमिताङ्गयष्टिः शनैरुवाचाथ रजस्वलास्मि एकं च वासो मम मन्दबुद्धे सभां नेतुं नार्हसि मामनार्य॥<br><br>2227: ततोऽब्रवीत् तां प्रसभं निगृह्य केशेषु कृष्णेषु तदा स कृष्णाम्। कृष्णं च जिष्णुं च हरिं नरं च त्राणाय विक्रोशति याज्ञसेनी॥<br><br>2228: दुःशासन उवाच रजस्वला वा भव याज्ञसेनि एकाम्बरा वाप्यथवा विवस्त्रा। द्यूते जिता चासि कृतासि दासी दासीषु वासश्च यथोपजोषम्॥<br><br>2229: वैशम्पायन उवाच प्रकीर्णकेशी पतितार्धवस्त्रा दुःशासनेन व्यवधूयमाना। ह्रीमत्यमर्षेण च दह्यमाना। शनैरिदं वाक्यमुवाच कृष्णा॥<br><br>2230: द्रौपद्युवाच इमे सभायामुपनीतशास्त्राः क्रियावन्तः सर्व एवेन्द्रकल्पाः। गुरुस्थाना गुरवश्चैव सर्वे तेषामग्रे नोत्सहे स्थातुमेवम्॥<br><br>2231: नृशंसकर्मंस्त्वमनार्यवृत्त मा मा विवस्त्रां कुरु मा विकर्षीः। न मर्षयेद्युस्तव राजपुत्राः सेन्द्राश्च देवा यदि ते सहायाः॥<br><br>2232: धर्मे स्थितो धर्मसुतो महात्मा धर्मश्च सूक्ष्मो निपुणोपलक्ष्यः। मिच्छामि दोषं न गुणान् विसृज्य॥<br><br>2233: इदं त्वकार्यं कुरुवीरमध्ये रजस्वलां यत् परिकर्षसे माम्। न चापि कश्चित् कुरुतेऽत्र कुत्सां ध्रुवं तवेदं मतमभ्युपेताः॥<br><br>2234: धिगस्तु नष्टः खलु भारतानां धर्मस्तथा क्षत्रविदां च वृत्तम्। यत्र ह्यतीतां कुरुधर्मवेलां प्रेक्षन्ति सर्वे कुरवः सभायाम्॥<br><br>2235: द्रोणस्य भीष्मस्य च नास्ति सत्त्वं क्षत्तुस्तथैवास्य महात्मनोऽपि। राज्ञस्तथा हीममधर्ममुग्रं न लक्षयन्ते कुरुवृद्धमुख्याः॥<br><br>2236: वैशम्पायन उवाच तथा ब्रुवन्ती करुणं सुमध्यमा भर्तृन् कटाक्षैः कुपितानपश्यत्। सा पाण्डवान् कोपपरीतदेहान् संदीपयामास कटाक्षपातैः॥<br><br>2237: हतेन राज्येन तथा धनेन रत्नैश्च मुख्यैर्न तथा बभूव। यथा त्रपाकोपसमीरितेन कृष्णाकटाक्षेण बभूव दुःखम्॥<br><br>2238: मवेक्षमाणां कृपणान् पतीस्तान्। मुवाच दासीति हसन् सशब्दम्॥<br><br>2239: कर्णस्तु तद्वाक्यमतीव हृष्टः सम्पूजयामास हसन् सशब्दम्। गान्धारराजः सुबलस्य पुत्र स्तथैव दुःशासनमभ्यनन्दत्॥<br><br>2240: सभ्यास्त ये तत्र बभूवुरन्ये ताभ्यामृते धार्तराष्ट्रेण चैवा तेषामभूद् दुःखमतीव कृष्णां दृष्ट्वा सभायां परिकृष्यमाणाम्॥<br><br>2241: भीष्म उवाच न धर्मसौक्ष्यात् सुभगे विवेक्तु शक्नोमि ते प्रश्नमिमं यथावत्। अस्वाम्यशक्तः पणितुं परस्वं स्त्रियाश्च भर्तुर्वशतां समीक्ष्य। ॥<br><br>2242: त्यजेत सर्वां पृथिवीं समृद्धां युधिष्ठिरो धर्ममथो न जह्यात्। उक्तं जितोऽस्मीति च पाण्डवेन तस्मान्न शक्नोमि विवेक्तुमेतत्॥<br><br>2243: द्यूतेऽद्वितीयः शकुनि रेषु कुन्तीसुतस्तेन निसृष्टकामः। स्तस्मान्न ते प्रश्नमिमं ब्रवीमि॥<br><br>2244: द्रौपद्युवाच र्दुष्टात्मभिरैंकृतिकैः सभायाम्। द्यूतप्रियैर्नातिकृतप्रयत्नः कस्मादयं नाम निसृष्टकामः॥<br><br>2245: रबुध्यमानः कुरुपाण्डवायः। सम्भूय सर्वेश्च जितोऽपि यस्मात् पश्चादयं कैतवमभ्युपेतः॥<br><br>2246: मीशाः सुतानां च तथा स्नुषाणाम्। समीक्ष्य सर्वे मम चापि वाक्यं विब्रूत मे प्रश्नमिमं यथावत्॥<br><br>2247: वैशम्पायन उवाच मवेक्षमाणां कृपणान् पतीस्तान्। दुःशासनः परुषाण्यप्रियाणि वाक्यान्युवाचामधुराणि चैव॥<br><br>2248: तां कृष्यमाणां च रजस्वलांच स्रस्तोत्तरीयामतदहमाणाम्। वृकोदरः प्रेक्ष्य युधिष्ठिरं च चकार कोयं परमार्तरूपः॥<br><br>2249: भीम उवाच भवन्ति गेहे बन्धक्यः कितवानां युधिष्ठिर। न ताभिरुत दीव्यन्ति दया चैवास्ति तास्वपि॥<br><br>2250: काश्यो यद् धनमाहार्षीद् द्रव्यं यच्चान्यदुत्तमम्। तथान्ये पृथिवीपाला यानि रत्नान्युपाहरन्॥<br><br>2251: वाहनानि धनं चैव कवचान्यायुधानि च। राज्यमात्मा वयं चैव कैतवेन हृतं परैः॥<br><br>2252: न च मे तत्र कोपोऽभूत् सर्वस्येशो हि नो भवान्। इमं त्वतिक्रमं मन्ये द्रौपदी यत्र पण्यते॥<br><br>2253: एषा ह्यनहती बाला पाण्डवान् प्राप्य कौरवैः। त्वत्कृते क्लिश्यते क्षुदैर्नृशंसैरकृतात्मभिः॥<br><br>2254: अस्याः कृते मन्युरयं त्वयि राजन् निपात्यते। बाहू ते सम्प्रधक्ष्यामि सहदेवाग्निमानय॥<br><br>2255: अर्जुन उवाच न पुरा भीमसेन त्वमीदृशीर्वदिता गिरः। परैस्ते नाशितं नूनं नृशंसैर्धर्मगौरवम्॥<br><br>2256: न सकामाः परे कार्या धर्ममेवाचरोत्तमम्। भ्रातरं धार्मिकं ज्येष्ठं कोऽतिवर्तितुमर्हति॥<br><br>2257: आहूतो हि परै राजा क्षात्रं व्रतमनुस्मरन्। दीव्यते परकामेन तन्नः कीर्तिकरं महत्॥<br><br>2258: भीमसेन उवाच एवमस्मिन् कृतं विद्यां यदि नाहं धनंजय। दीप्तेऽग्नौ सहितौ बाहू निर्दहेयं बलादिव॥<br><br>2259: वैशम्पायन उवाच तथा तान् दुःखितान् दृष्ट्वा पाण्डवान् धृतराष्ट्रजः। कृष्यमाणां च पाञ्चालीं विकर्ण इदमब्रवीत्॥<br><br>2260: विकरण उवाच याज्ञसेन्या यदुक्तं तद् वाक्यं विबूत पार्थिवाः। अविवेकेन वाक्यस्य नरकः सद्य एव नः॥<br><br>2261: भीष्मश्च धृतराष्ट्रश्च कुरुवृद्धतमावुभौ। समेत्य नाहतुः किंचिद् विदुरश्च महामतिः॥<br><br>2262: भारद्वाजश्च सर्वेषामाचार्यः कृप एव च। कुत एतावपि प्रश्नं नाहतुर्द्विजसत्तमौ॥<br><br>2263: ये त्वन्ये पृथिवीपालाः समेताः सर्वतो दिशः। कामक्रोधौ समुत्सृज्य ते ब्रुवन्तु यथामति॥<br><br>2264: यदिदं द्रौपदीवाक्यमुक्तवत्यसकृच्छुभा। विमृश्य कस्य कः पक्षः पार्थिवा वदतोत्तरम्॥<br><br>2265: वैशम्पायन उवाच एवं स बहुशः सर्वानुक्तवांस्तान् सभासदः। न च ते पृथिवीपालास्तमूचुः साध्वसाधु वा॥<br><br>2266: उक्त्वा सकृत् तथा सर्वान् विकर्णः पृथिवीपतीन्। पाणौ पाणिं विनिष्पिष्य निःश्वसन्निदमब्रवीत्॥<br><br>2267: विकरण उवाच विद्वत पृथिवीपाला वाक्यं मा वा कथंचन। मन्ये न्याय्यं यदत्राहं तद्धि वक्ष्यामि कौरवाः॥<br><br>2268: चत्वार्याहुनश्रेष्ठा व्यसनानि महीक्षिताम्। मृगयां पानमक्षांश्च ग्राम्ये चैवातिरक्तताम्॥<br><br>2269: एतेषु हि नरः सक्तो धर्ममुत्सृज्य वर्तते। यथायुक्तेन च कृतां क्रियां लोको न मन्यते॥<br><br>2270: तदयं पाण्डुपुत्रेण व्यसने वर्तता भृशम्। समाहूतेन कितवैरास्थितौ द्रौपदीपणः॥<br><br>2271: साधारणी च सर्वेषां पाण्डवानामनिन्दिता। जितेन पूर्वं चानेन पाण्डवेन कृतः पणः॥<br><br>2272: इयं च कीर्तिता कृष्णा सौबलेन पणार्थिना। एतत् सर्वं विचार्याहं मन्ये न विजितामिमाम्॥<br><br>2273: एतच्छ्रुत्वा महान् नादः सभ्यानामुदतिष्ठत। विकर्णं शंसमानानां सौबलं चापि निन्दताम्॥<br><br>2274: तस्मिन्नुपरते शब्दे राधेयः क्रोधमूर्च्छितः। प्रगृह्य रुचिरं बाहुमिदं वचनमब्रवीत्॥<br><br>2275: कर्ण उवाच दृश्यन्ते वै विकर्णेह वैकृतानि बहून्यपि। तज्जातस्तद्विनाशाय यथाग्निररणिप्रजः॥<br><br>2276: एते न किंचिदप्याहुश्चोदिता ह्यपि कृष्णया। धर्मेण विजितामेतां मन्यन्ते दुपदात्मजाम्॥<br><br>2277: त्वं तु केवलबाल्येन धार्तराष्ट्र विदीर्यसे। यद् ब्रवीषि सभामध्ये बालः स्थविरभाषितम्॥<br><br>2278: न च धर्मं यथावत् त्वं वेत्सि दुर्योधनावर। यद् ब्रवीषि जितां कृष्णां न जितेति सुमन्दधीः॥<br><br>2279: कथं ह्यविजितां कृष्णां मन्यसे धृतराष्ट्रज। यदा सभायां सर्वस्वं न्यस्तवान् पाण्डवाग्रजः॥<br><br>2280: अभ्यन्तरा च सर्वस्वे द्रौपदी भरतर्षभ। एवं धर्मजितां कृष्णां मन्यसे न जितां कथम्॥<br><br>2281: कीर्तिता द्रौपदी वाचा अनुज्ञाता च पाण्डवैः। भवत्यविजिता केन हेतुनैषा मता तव॥<br><br>2282: मन्यसे वा सभामेतामानीतामेकवाससम्। अधर्मेणेति तत्रापि शृणु मे वाक्यमुत्तमम्॥<br><br>2283: एको भर्ता स्त्रिया देवैर्विहितः कुरुनन्दन। इयं त्वनेकवशगा बन्धकीति विनिश्चिता॥<br><br>2284: अस्याः सभामानयनं च चित्रमिति मे मतिः। एकाम्बरध रत्वं वाप्यथ वापि विवस्त्रता॥<br><br>2285: यच्चैषां द्रविणं किंचिद् या चैषा ये पाण्डवाः। सौबलेनेह तत् सर्वं धर्मेण विजितं वसु॥<br><br>2286: दुःशासन सुबालोऽयं विकर्णः प्राज्ञवादिकः। पाण्डवानां च वासांसि द्रौपद्याश्चाप्युहर॥<br><br>2287: तच्छ्रुत्वा पाण्डवाः सर्वे स्वानि वासांसि भारत। अवकीर्योत्तरीयाणि सभायां समुपाविशन्॥<br><br>2288: ततो दुःशासनो राजन् द्रौपद्या वसनं बलात्। सभामध्ये समाक्षिप्य व्यपाक्रष्टुं प्रचक्रमे॥<br><br>2289: वैशम्पायन उवाच आकृष्यमाणे वसने द्रौपद्याश्चिन्तितो हरिः। गोविन्द द्वारकावासिन् कृष्ण गोपीजनप्रियः॥<br><br>2290: कौरवैः परिभूतां मां किं न जानासि केशव हे नाथ हे रमानाथ व्रजनाथार्तिनाशन। कौरवार्णवमग्नां मामुद्धरस्व जनार्दन॥<br><br>2291: कृष्ण कृष्ण महायोगिन् विश्वात्मन् विश्वभावन। प्रपन्नां पाहि गोविन्द कुरुमध्येऽवसीदतीम्॥<br><br>2292: इत्यनुस्मृत्य कृष्णं सा हरिं त्रिभुवनेश्वरम्। प्रारुदद् दुःखिता राजन् मुखमाच्छाद्य भामिनी॥<br><br>2293: याज्ञसेन्या वचः श्रुत्वा कृष्णो गह्वरितोऽभवत्। त्यक्त्वा शय्याऽऽसनं पद्भ्यां कृपालुः कृपयाभ्यगात्॥<br><br>2294: कृष्णं च विष्णु च हरिं नरं च त्राणाय विक्रोशति याज्ञसेनी। ततस्तु धर्मोऽन्तरितो महात्मा समावृणोद् वै विविधैः सुवस्त्रैः॥<br><br>2295: आकृष्यमाणे वसने द्रौपद्यास्तु विशाम्पते। तद्रूपमपरं वस्त्रं प्रादुरासीदनेकशः॥<br><br>2296: नानारागविरागाणि वसनान्यथ वै प्रभो। प्रादुर्भवन्ति शतशो धर्मस्य परिपालनात्॥<br><br>2297: ततो हलहलाशब्दस्तत्रासीद् घोरदर्शनः। तदद्भुततमं लोको वीक्ष्य सर्वे महीभृतः। शशंसुद्रौपदीं तत्र कुत्सन्तो धृतराष्ट्रजम्॥<br><br>2298: शशाप तत्र भीमस्तु राजमध्ये बृहत्स्वनः। क्रोधाद् विस्फुरमाणौष्ठो विनिष्पिष्य करे करम्॥<br><br>2299: भीम उवाच इदं मे वाक्यमादध्वं क्षत्रिया लोकवासिनः। नोक्तपूर्वं नरैरन्यैर्न चान्यो यद् वदिष्यति॥<br><br>2300: यद्येतदेवमुक्त्वाहं न कुर्यां पृथिवीश्वराः। पितामहानां पूर्वेषां नाहं गतिमवाप्नुयाम्॥<br><br>2301: अस्य पापस्य दुर्बुद्धेर्भारतापसदस्य च। न पिबेयं बलाद् वक्षो भित्त्वा चेद् रुधिरं युधि॥<br><br>2302: वैशम्पायन उवाच तस्य ते तद् वचः श्रुत्वा रौद्रं लोमप्रहर्षणम्। प्रचक्रुर्बहुलां पूजां कुत्सन्तो धृतराष्ट्रजम्॥<br><br>2303: यदा तु वाससां राशिः सभामध्ये समाचितः। ततो दुःशासनः श्रान्तो वीडितः समुपाविशत्॥<br><br>2304: धिक्शब्दस्तु ततस्तत्र समभूल्लोमहर्षणः। सभ्यानां नरदेवानां दृष्ट्वा कुन्तीसुतांस्तथा॥<br><br>2305: न विब्रुवन्ति कौरव्याः प्रश्नमेतमिति स्म ह। स जनः क्रोशति स्मात्र धृतराष्ट्र विगर्हयन्॥<br><br>2306: ततो बाहू समुच्छ्रित्य निवार्य च सभासदः। विदुरः सर्वधर्मज्ञ इदं वचनमब्रवीत्॥<br><br>2307: विदुर उवाच द्रौपदी प्रश्नमुक्त्वैवं रोरवति हयनाथवत्। न च विब्रूत तं प्रश्न सभ्या धर्मोऽत्र पीड्यते॥<br><br>2308: सभां प्रपद्यते ह्यातः प्रज्वलन्निव हव्यवाट्। तं वै सत्येन धर्मेण सभ्याः प्रशमयन्त्युत॥<br><br>2309: धर्मप्रश्नमतो ब्रूयादार्य: सत्येन मानवः। विब्रूयस्तत्र तं प्रश्न कामक्रोधबलातिगाः॥<br><br>2310: विकर्णेन यथाप्रज्ञःमुक्तः प्रश्नो नराधिपाः। भवन्तोऽपि हि तं प्रश्न विब्रुवन्तु यथामति॥<br><br>2311: यो हि प्रश्न न विब्रूयाद धर्मदर्शी सभां गतः। अनृते या फलावाप्तिस्तस्याः सोऽधू समश्नुते॥<br><br>2312: यः पुनर्वितथं ब्रूयाद् धर्मदर्शी सभां गतः। अनृतस्य फलं कृत्स्नं सम्प्राप्नोतीति निश्चयः॥<br><br>2313: अत्राप्युदाहरन्तीममितिहासं पुरातनम्। प्रह्लादस्य च संवादं मुनेराङ्गिरसस्य च॥<br><br>2314: प्रह्लादो नाम दैत्येन्द्रस्तस्य पुत्रो विरोचनः। कन्याहेतोराङ्गिरसं सुधन्वानमुपाद्रवत्॥<br><br>2315: अहं ज्यायानहं ज्यायानिति कन्येप्सया तदा। तयोर्देवनमत्रासीत् प्राणयोरिति नः श्रुतम्॥<br><br>2316: तयोः प्रश्नविवादोऽभूत् प्रह्लादं तावपृच्छताम्। ज्यायान् क आवयोरेकः प्रश्नं प्रब्रूहि मा मृषा॥<br><br>2317: स वै विवदनाद् भीत: सुधन्वानं विलोकयन्। तं सुधन्वाब्रवीत् क्रुद्धो ब्रह्मदण्ड इव ज्वलन्॥<br><br>2318: यदि वै वक्ष्यसि मृषा प्रह्लादाथ न वक्ष्यसि। शतधा ते शिरो वज्री वज्रेण प्रहरिष्यति॥<br><br>2319: सुधन्वना तथोक्तः सन् व्यथितोऽश्वत्थपर्णवत्। जगाम कश्यपं दैत्यः परिप्रष्टुं महौजसम्॥<br><br>2320: प्रह्लाद उवाच त्वं वै धर्मस्य विज्ञाता दैवस्येहासुरस्य च। ब्राह्मणस्य महाभाग धर्मकृच्छ्रमिदं शृणु॥<br><br>2321: यो वै प्रश्नं न विब्रूयाद् वितथं चैव निर्दिशेत्। के वै तस्य परे लोकास्तन्ममाचक्ष्व पृच्छतः॥<br><br>2322: कश्यप उवाच जाननविब्रुवन् प्रश्नान् कामात् क्रोधाद् भयात् तथा। सहस्रं वारुणान् पाशानात्मनि प्रतिमुञ्चति॥<br><br>2323: साक्षी वा विब्रुवन् साक्ष्यं गोकर्णशिथिलश्चरन्। सहस्रं वारुणान् पाशानात्मनि प्रतिमुश्चति॥<br><br>2324: तस्य संवत्सरे पूर्णे पाश एकः प्रमुच्यते। तस्मात् सत्यं तु वक्तव्यं जानता सत्यमञ्जसा॥<br><br>2325: विद्धो धर्मो हाधर्मेण सभां यत्रोपपद्यते। न चास्य शल्यं कृन्तन्ति विद्धास्तत्र सभासदः॥<br><br>2326: अर्धं हरति वै श्रेष्ठः पादो भवति कर्तृषु। पादश्चैव सभासत्सु ये न निन्दन्ति निन्दितम्॥<br><br>2327: अनेना भवति श्रेष्ठों मुच्यन्ते च सभासदः। एनो गच्छति कर्तारं निन्दा) यत्र निन्द्यते॥<br><br>2328: वितथं तु वदेयुर्ये धर्म प्रह्लाद पृच्छते। इष्टापूर्तं च ते नन्ति सप्त सप्त परावरान्॥<br><br>2329: हृतस्वस्य हि यद् दुःखं हतपुत्रस्य चैव यत्। ऋणिनः प्रति यच्चैव स्वार्थाद् भ्रष्टस्य चैव यत्॥<br><br>2330: स्त्रियाः पत्या विहीनाया राज्ञा ग्रस्तस्य चैव यत्। अपुत्रायाश्च यद् दुःखं व्याघ्राघातस्य चैव यत्॥<br><br>2331: अध्यूढायाश्च यद् दुःखं साक्षिभिर्विहतस्य च। एतानि वै समान्याहुर्दुःखानि त्रिदिवेश्वराः॥<br><br>2332: तानि सर्वाणि दुःखानि प्राप्नोति वितथं ब्रुवन्। समक्षदर्शनात् साक्षी श्रवणाच्चेति धारणात्॥<br><br>2333: तस्मात् सत्यं ब्रुवन् साक्षी धर्मार्थाभ्यां न हीयते। कश्यपस्य वचः श्रुत्वा प्रह्लादः पुत्रमब्रवीत्॥<br><br>2334: विदुर उवाच श्रेयान् सुधन्वा त्वत्तो वै मत्तः श्रेयांस्तथाङ्गिराः। माता सुधन्वनश्चापि मातृतः श्रेयसी तव। विरोचन सुधन्वायं प्राणानामीश्वरस्तव॥<br><br>2335: सुधन्वोवाच पुत्रस्नेहं परित्यज्य यस्त्वं धर्मे व्यवस्थितः। अनुजानामि ते पुत्रं जीवत्वेष शतं समाः॥<br><br>2336: विदुर उवाच एवं वै परमं धर्मं श्रुत्वा सर्वे सभासदः। यथाप्रश्नं तु कृष्णाया मन्यध्वं तत्र किं परम्॥<br><br>2337: वैशंपायन उवाच विदुरस्य वचः श्रुत्वा नोचुः किंचन पार्थिवाः। कर्णो दुःशासनं त्वाह कृष्णां दासीं गृहान् नय॥<br><br>2338: तां वेपमानां सवीडां प्रलपन्तीं स्म पाण्डवान्। दुःशासनः सभामध्ये विचकर्ष तपस्विनीम्॥<br><br>2339: द्रौपद्युवाच पुरस्तात् करणीयं मे न कृतं कार्यमुत्तरम्। विह्वलास्मि कृतानेन कर्षता बलिना बलात्॥<br><br>2340: अभिवादं करोम्येषां कुरूणां कुरुसंसदि। न मे स्यादपराधोऽयं यदिदं न कृतं मया। ॥<br><br>2341: वैशम्पायन उवाच सा तेन च समाधूता दुःखेन च तपस्विनी। पतिता विललापेदं सभायामतथोचिता॥<br><br>2342: द्रौपद्युवाच स्वयंवरे यास्मि नृपैदृष्टा रङ्गे समागतैः। न दृष्टपूर्वा चान्यत्र साहमद्य सभां गता॥<br><br>2343: यां न वायुर्न चादित्यो दृष्टवन्तौ पुरा गृहे। साहमद्य सभामध्ये दृश्यास्मि जनसंसदि॥<br><br>2344: यां न मृष्यन्ति वातेन स्पृश्यमानां गृहे पुरा। स्पृश्यमानां सहन्तेऽद्य पाण्डवास्तां दुरात्मना॥<br><br>2345: मृष्यन्ति कुरवश्चमे मन्ये कालस्य पर्ययम्। सुषां दुहितरं चैव क्लिश्यमानामनर्हतीम्॥<br><br>2346: किं न्वतः कृपणं भूयो यदहं स्त्री सती शुभा। सभामध्यं विगाहेऽद्य क्व नु धर्मो महीक्षिताम्॥<br><br>2347: धर्म्या स्त्रियं सभा पूर्वे न नयन्तीति नः श्रुतम्। स नष्टः कौरवेयेषु पूर्वो धर्मः सनातनः॥<br><br>2348: कथं हि भार्या पाण्डूनां पार्षतस्य स्वसा सती। वासुदेवस्य च सखी पार्थिवानां सभामियाम्॥<br><br>2349: तामिमां धर्मराजस्य भार्यां सदृशवर्णजाम्। बूत दासीमदासीं वा तत् करिष्यामि कौरवाः॥<br><br>2350: अयं मां सुदृढं क्षुद्रः कौरवाणां यशोहरः। क्लिश्नाति नाहं तत् सोढुं चिरं शक्ष्यामि कौरवाः॥<br><br>2351: जितां वाप्यजितां वापि मन्यध्वं मां यथा नृपाः। तथा प्रत्युक्तमिच्छामि तत् करिष्यामि कौरवाः॥<br><br>2352: भीष्म उवाच उक्तवानस्मि कल्याणि धर्मस्य परमा गतिः। लोके न शक्यते ज्ञातुमपि विज्ञैर्महात्मभिः॥<br><br>2353: बलवांश्च यथा धर्म लोके पश्यति पूरुषः। स धर्मो धर्मवेलायां भवत्यभिहतः परः॥<br><br>2354: न विवेक्तुं च ते प्रश्नमिमं शक्नोमि निश्चयात्। सूक्ष्मत्वाद् गहनत्वाच्च कार्यस्यास्य च गौरवात्॥<br><br>2355: नूनमन्तः कुलस्यायं भविता नचिरादिव। तथा हि कुरवः सर्वे लोभमोहपरायणाः॥<br><br>2356: कुलेषु जाताः कल्याणि व्यसनैराहता भृशम्। धर्म्यान्मार्गान्न च्यवन्ते येषां नस्त्वं वधूः स्थिता॥<br><br>2357: उपपन्नं च पाञ्चालि तवेदं वृत्तमीदृशम्। यत् कृच्छ्रमपि सम्प्राप्ता धर्ममेवान्ववेक्षसे॥<br><br>2358: एते द्रोणादयश्चैव वृद्धा धर्मविदो जनाः। शून्यैः शरीरैस्तिष्ठन्ति गतासव इवानताः॥<br><br>2359: युधिष्ठिरस्तु प्रश्नेऽस्मिन् प्रमाणमिति मे मतिः। अजितां वा जितां वेति स्वयं व्याहर्तुमर्हति॥<br><br>2360: वैशम्पायन उवाच तथा तु दृष्ट्वा बहु तत्र देवीं रोरूयमाणां कुररीमिवार्ताम्। नोचुर्वचः साध्वथ वाप्यसाधु महीक्षितो धार्तराष्ट्रस्य भीताः॥<br><br>2361: स्तूष्णीभूतान् धृतराष्ट्रस्य पुत्रः। स्मयन्निवेदं वचनं बभाषे पाञ्चालराजस्य सुतां तदानीम्॥<br><br>2362: दुर्योधन उवाच तिष्ठत्वयं प्रश्न उदारसत्त्वे भीमेऽर्जुने सहदेवे तथैव। पत्यौ च ते नकुले याज्ञसेनि वदन्त्वेते वचनं त्वत्प्रसूतम्॥<br><br>2363: अनीश्वरं विब्रुवन्त्वार्यमध्ये युधिष्ठिरं तव पाञ्चालि हेतोः। कुर्वन्तु सर्वे चानृतं धर्मराज पाञ्चालि त्वं मोक्ष्यसे दासभावात्॥<br><br>2364: धर्मे स्थितो धर्मसुतो महात्मा स्वयं चेदं कथयत्विन्द्रकल्पः। ईशो वा ते ह्यनीशोऽथ वैष वाक्यादस्य क्षिप्रमेकं भजस्व॥<br><br>2365: सर्वे हीमे कौरवेयाः सभायां दुःखान्तरे वर्तमानास्तवैव। न विब्रुवन्त्यार्यसत्त्वा यथावत् पतींश्च ते समवेक्ष्याल्पभाग्यान्॥<br><br>2366: वैशम्पायन उवाच ततः सभ्याः कुरुराजस्य तस्य वाक्यं सर्वे प्रशशंसुस्तथोच्चैः। चेलावेधांश्चापि चक्रुर्नदन्तो हाहेत्यासीदपि चैवार्तनादः॥<br><br>2367: द्धर्षश्चासीत् कौरवाणां सभायाम्। सर्वे चासन् पार्थिवाः प्रीतिमन्तः कुरुश्रेष्ठं धार्मिकं पूजयन्तः॥<br><br>2368: युधिष्ठिरं च ते सर्वे समुदैक्षन्त पार्थिवाः। किं नु वक्ष्यति धर्मज्ञ इति साचीकृताननाः॥<br><br>2369: किं नु वक्ष्यति बीभत्सुरजितो युधि पाण्डवः। भीमसेनो यमौ चोभौ भृशं कौतूहलान्विताः॥<br><br>2370: तस्मिन्नपरते शब्दे भीमसेनोऽब्रवीदिदम्। प्रगृह्य रुचिरं दिव्यं भुजं चन्दनचर्चितम्॥<br><br>2371: भीमसेन उवाच योष गुरुरस्माकं धर्मराजो महामनाः। न प्रभुः स्यात् कुलस्यास्य न वयं मर्षयेमहि॥<br><br>2372: ईशो नः पुण्यतपसां प्राणानामपि चेश्वरः। मन्यतेऽजितमात्मानं यद्येष विजिता वयम्॥<br><br>2373: न हि मुच्येत मे जीवन् पदा भूमिमुपस्पृशन्। मर्त्यधर्मा परामृश्य पाञ्चाल्या मूर्धजानिमान्॥<br><br>2374: पश्यध्वं ह्यायतौ वृत्तौ भुजौ मे परिघाविव। तयोरन्तरं प्राप्य मुच्येतापि शतक्रतुः॥<br><br>2375: धर्मपाशसितस्त्वेवं नाधिगच्छामि संकटम्। गोरवेण विरुद्धश्च निग्रहादर्जुनस्य च॥<br><br>2376: धर्मराजनिसृष्टस्तु सिंहः क्षुद्रमृगानिव। धार्तराष्ट्रानिमान् पापान् निष्पिधेयं तलासिभिः॥<br><br>2377: वैशम्पायन उवाच तमुवाच तदा भीष्मो द्रोणो विदुर एव च। क्षम्यतामिदमित्येवं सर्वं सम्भाव्यते त्वयि॥<br><br>2378: कर्ण उवाच त्रयः किलेमे ह्यधना भवन्ति। दासः पुतश्चास्वतन्त्रा च नारी। दासस्य पत्नी त्वधनस्य भद्रे हीनेश्वरा दासधनं च सर्वम्॥<br><br>2379: प्रविश्य राज्ञः परिवारं भजस्व तत् ते कार्यं शिष्टमादिश्यतेऽत्र। ईशास्तु सर्वे तव राजपुत्रि। भवन्ति वै धार्तराष्ट्रा न पार्थाः॥<br><br>2380: अन्यं वृणीष्व पतिमाशु भाविनि यस्माद् दास्यं न लभसि देवनेन। नित्यं दास्ये विदितं तत् तवास्तु॥<br><br>2381: पराजितो नकुलो भीमसेनो युधिष्ठिरः सहदेवार्जुनौ च। दासीभूता त्वं हि वै याज्ञसेनि पराजितास्ते पतयो नैव सन्ति। ॥<br><br>2382: प्रयोजनं जन्मनि किं न मन्यते पराक्रमं पौरुषं चैव पार्थः। पाञ्चाल्यस्य दुपदस्यात्मजामिमां सभामध्ये यो व्यदेवीद् ग्लहेषु॥<br><br>2383: वैशम्पायन उवाच तद् वै श्रुत्वा भीमसेनोऽत्यमर्षी भृशं निशश्वास तदाऽऽर्तरूपः। राजानुगो धर्मपाशानुबद्धो दहन्निवैनं क्रोधसंरक्तदृष्टिः॥<br><br>2384: भीम उवाच नेष सत्यं दासधर्मः प्रदिष्टः। र्नादेवीस्त्वं यद्यनया नरेन्द्र॥<br><br>2385: वैशम्पायन उवाच भीमसेनवचः श्रुत्वा राजा दुर्योधनस्तदा। युधिष्ठिरमुवाचेदं तूष्णीम्भूतमचेतनम्॥<br><br>2386: भीमार्जुनौ यमौ चैव स्थितौ ते नृप शासने। प्रश्नं ब्रूहि च कृष्णां त्वमजितां यदि मन्यसे॥<br><br>2387: एवमुक्त्वा तु कौन्तेयमपोह्य वसनं स्वकम्। स्मयन्नवेक्ष्य पाञ्चालीमैश्वर्यमदमोहितः॥<br><br>2388: कदलीस्तम्भसदृशं सर्वलक्षणसंयुतम्। गजहस्तप्रतीकाशं वज्रप्रतिमगौरवम्॥<br><br>2389: अभ्युत्स्मयित्वा राधेयं भीममाधर्षयन्निव। द्रौपद्याः प्रेक्षमाणायाः सव्यमूरुमदर्शयत्॥<br><br>2390: भीमसेनस्तमालोक्य नेत्रे उत्फाल्य लोहिते। प्रोवाच राजमध्ये तं सभां विश्रावयन्निव॥<br><br>2391: पितृभिः सह सालोक्यं मा स्म गच्छेद् वृकोदरः। यद्येतमूरूं गदया न भिन्द्यां ते महाहवे॥<br><br>2392: क्रुद्धस्य तस्य सर्वेभ्यः स्रोतोभ्यः पावकर्चिषः। वृक्षस्येव विनिश्चेरुः कोटरेभ्यः प्रदह्यतः॥<br><br>2393: विदुर उवाच परं भयं पश्यत भीमसेनात्। तद् बुध्यस्वं धृतराष्ट्रस्य पुत्राः। दैवेरितो नूनमयं पुरस्तात् परोऽनयो भरतेषूदपादि॥<br><br>2394: अतिद्यूतं कृतमिदं धार्तराष्ट्रा यस्मात् स्त्रियं विवदध्वं सभायाम्। योगक्षेमौ नश्यतो वः समग्रौ पापान् मन्त्रान् कुरवो मन्त्रयन्ति॥<br><br>2395: इमं धर्मं कुरवो जानताशु ध्वस्ते धर्मे परिषत् सम्प्रदुष्येत्। दीशोऽभविष्यदपराजितात्मा॥<br><br>2396: देवं मन्ये यस्य दीव्यत्यनीशः। गान्धारराजस्य वचो निशम्य धर्मादस्मात् कुरवो मापयात॥<br><br>2397: दुर्योधन उवाच भीमस्य वाक्ये तद्वदेवार्जुनस्य स्थितोऽहं वै यमयोश्चैवमेव। मथो दास्यान्मोक्ष्यसे याज्ञसेनि॥<br><br>2398: अर्जुन उवाच ईशो राजा पूर्वमासीद् ग्लहे नः कुन्तीसुतो धर्मराजो महात्मा। ईशस्त्वयं कस्य पराजितात्मा तज्जानीध्वं कुरवः सर्व एव॥<br><br>2399: वैशम्पायन उवाच ततो राज्ञो धृतराष्ट्रस्य गेहे गोमायुरुच्चाहरदग्निहोत्रे। तं रासभाः प्रत्यभाषन्त राजन् समन्ततः पक्षिणश्चैव रौद्राः॥<br><br>2400: तं वै शब्दं विदुरस्तत्त्ववेदी शुश्राव घोरं सुबलात्मजा च। भीष्मो द्रोणो गौतमश्चापि विद्धान् स्वस्ति स्वस्तीत्यपि चैवाहुरुच्चैः॥<br><br>2401: स्तमुत्पातं घोरमालक्ष्य राज्ञे। निवेदयामासतुरातवत् तदा ततो राजा वाक्यमिदं बभाषे॥<br><br>2402: धृतराष्ट्र उवाच हतोऽसि दुर्योधन मन्दबुद्धे यस्त्वं सभायां कुरुपुङ्गवानाम्। स्त्रियं समाभाषसि दुर्विनीत विशेषतो द्रौपदी धर्मपत्नीम्॥<br><br>2403: एवमुक्त्वा धृतराष्ट्रो मनीषी। हितान्वेषी बान्धवानामपायात्। कृष्णां पाञ्चालीमब्रवीत् सान्त्वपूर्व विमृश्यैतत् प्रज्ञया तत्त्वबुद्धिः॥<br><br>2404: धृतराष्ट्र उवाच वरं वृणीष्व पाञ्चालि मत्तो यदभिवाञ्छसि। वधूनां हि विशिष्टा मे त्वं धर्मपरमा सती॥<br><br>2405: द्रौपद्युवाच ददासि चेद् वरं मह्यं वृणोमि भरतर्षभ। सर्वधर्मानुगः श्रीमानदासोऽस्तु युधिष्ठिरः॥<br><br>2406: मनस्विनमजानन्तो मैवं ब्रूयः कुमारकाः। एष वै दासपुत्रो हि प्रतिविन्ध्यं ममात्मजम्॥<br><br>2407: राजपुत्रः पुरा भूत्वा यथा नान्यः पुमान् क्वचित्। राजभिालितस्यास्य न युक्ता दासपुत्रता॥<br><br>2408: धृतराष्ट्र उवाच एवं भवतु कल्याणि यथा त्वमभिभाषसे। द्वितीयं ते वरं भद्रे ददानि वरयस्व ह। मनो हि मे वितरति नैकं त्वं वरमर्हसि॥<br><br>2409: द्रौपद्युवाच सरथौ सधनुष्कौ च भीमसेनधनेजयौ। यमौ च वरये राजन्नदासान् स्ववशानहम्॥<br><br>2410: धृतराष्ट्र उवाच तथास्तु ते महाभागे यथा त्वं नन्दिनीच्छसि। तृतीयं वरयास्मत्तो नासि द्वाभ्यां सुसत्कृता। त्वं हि सर्वस्नुषाणां मे श्रेयसी धर्मचारिणी॥<br><br>2411: द्रौपद्युवाच लोभो धर्मस्य नाशाय भगवन् नाहमुत्सहे। अनर्हा वरमादातुं तृतीयं राजसत्तम॥<br><br>2412: एकमाहुर्वैश्यवरं द्वौ तु क्षत्रस्त्रिया वरौ। त्रयस्तु राज्ञो राजेन्द्र ब्राह्मणस्य शतं वराः॥<br><br>2413: पापीयांस इमे भूत्वा संतीर्णाः पतयो मम। वेत्स्यन्ति चैव भद्राणि राजन् पुण्येन कर्मणा॥<br><br>2414: कर्ण उवाच या नः श्रुता मनुष्येषु स्त्रियो रूपेण सम्मताः। तासामेतादृशं कर्म न कस्याश्चन शुश्रुम॥<br><br>2415: क्रोधाविष्टेषु पार्थेषु धार्तराष्ट्रेषु चाप्यति। द्रौपदी: पाण्डुपुत्राणां कृष्णा शान्तिरिहाभवत्॥<br><br>2416: अप्लवेऽम्भसि मग्नानामप्रतिष्ठे निमज्जताम्। पाञ्चाली पाण्डुपुत्राणां नौरेषा पारगाभवत्॥<br><br>2417: वैशम्पायन उवाच तद् वै श्रुत्वा भीमसेनः कुरुमध्येऽत्यमर्षणः। स्त्रीगतिः पाण्डुपुत्राणामित्युवाच सुदुर्मनाः॥<br><br>2418: भीम उवाच त्रीणि ज्योतींषि पुरुष इति वै देवलोऽब्रवीत्। अपत्यं कर्म विद्या.च यतः सृष्टाः प्रजास्ततः॥<br><br>2419: अमेध्ये वै गतप्राणे शून्ये ज्ञातिभिरुज्झिते। देहे त्रितयमेवैतत् पुरुषस्योपयुज्यते॥<br><br>2420: तन्नो ज्योतिरिहतं दाराणामभिमर्शनात्। धनंजय कथंस्विन् स्यादपत्यमभिमृष्टजम्॥<br><br>2421: अर्जुन उवाच न चैवोक्ता न चानुक्ता हीनत: परुषाः गिरः। भारत प्रतिजल्पन्ति सदा तूत्तमपूरुषाः॥<br><br>2422: स्मरन्ति सुकृतान्येव न वैराणि कृतान्यपि। सन्तः प्रतिविजानन्तो लब्धसम्भावनाः स्वयम्॥<br><br>2423: भीम उवाच इहैवैतांस्त्वहं सर्वान् हन्मि शत्रून् समागतान्। अथ निष्क्रम्य राजेन्द्र समूलान् हन्मि भारत॥<br><br>2424: किं नो विवदितेनेह किमुक्तेन च भारत। अद्यैवैतान् निहन्मीह प्रशाधि पृथिवीमिमाम्॥<br><br>2425: इत्युक्त्वा भीमसेनस्तु कनिष्ठैर्धातृभिः सह। मृगमध्ये यथा सिंहो मुहुर्मुहुरुदैक्षत॥<br><br>2426: सान्त्व्यमानो वीक्षमाणः पार्थेनाक्लिष्टकर्मणा। खिद्यत्येव महाबाहुरन्तर्दाहेन वीर्यवान्॥<br><br>2427: क्रुद्धस्य तस्य स्रोताभ्यः कर्णादिभ्ये नराधिप। सधूमः सस्फुलिङ्गज्रिर्चः पावकः समजायत॥<br><br>2428: भृकुटीकृतदुष्प्रेक्ष्यमभवत् तस्य तन्मुखम्। युगान्तकाले सम्प्राप्ते कृतान्तस्येव रूपिणः॥<br><br>2429: युधिष्ठिरस्तमावार्य बाहुना बाहुशालिनम्। मैवमित्यब्रवीच्चैनं जोषमास्स्वेति भारत॥<br><br>2430: निवार्य च महाबाहुं कोपसंरक्तलोचनम्। पितरं समुपातिष्ठद् धृतराष्ट्रं कृताञ्जलिः॥<br><br>2431: युधिष्ठिर उवाच राजन् किं करवामस्ते प्रशाध्यस्मांस्त्वमीश्वरः। नित्यं हि स्थातुमिच्छामस्तव भारत शासने॥<br><br>2432: धृतराष्ट्र उवाच अजातशत्रो भद्रं ते अरिष्टं स्वस्ति गच्छत। अनुज्ञाताः सहधनाः स्वराज्यमनुशासत॥<br><br>2433: इदं चैवावबोद्धव्यं वृद्धस्य मम शासनम्। मया निगदितं सर्वं पथ्यं निःश्रेयसं परम्॥<br><br>2434: वेत्थ त्वं तात धर्माणां गतिं सूक्ष्मां युधिष्ठिर। विनीतोऽसि महाप्राज्ञ वृद्धानां पर्युपासिता॥<br><br>2435: यतो बुद्धिस्ततः शान्तिः प्रशमं गच्छ भारत। नादारुणि पतेच्छस्त्रं दारुण्येतन्निपात्यते॥<br><br>2436: न वैराण्यभिजानन्ति गुणान् पश्यन्ति नागुणान्। विरोधं नाधिगच्छन्ति ये त उत्तमपूरुषाः॥<br><br>2437: स्मरन्ति सुकृतान्येव न वैराणि कृतान्यपि। सन्तः परार्थं कुर्वाणा नावेक्षन्ते प्रतिक्रियाम्॥<br><br>2438: संवादे परुषाण्याहुर्युधिष्ठिर नराधमाः। प्रत्याहुर्मध्यामास्त्वेतेऽनुक्ताः परुषमुत्तरम्॥<br><br>2439: न चोक्ता नैव चानुक्तास्त्वहिताः परुषा गिरः। प्रतिजल्पन्ति वै धीराः सदा तूत्तमपूरुषा॥<br><br>2440: स्मरन्ति सुकृतान्येव न वैराणि कृतान्यपि। सन्तः प्रतिविजानन्तो लब्ध्वा प्रत्ययमात्मनः॥<br><br>2441: असम्भिन्नार्थमर्यादाः साधवः प्रियदर्शनाः। तथा चरितमार्येण त्वयास्मिन् सत्समागमे॥<br><br>2442: दुर्योधनस्य पारुष्यं तत् तात हृदि मा कृथाः। मातरं चैव गान्धारी मां च त्वं गुणकाझ्या॥<br><br>2443: उपस्थितं वृद्धमन्धं पितरं पश्य भारत। प्रेक्षापूर्वं मया द्यूतमिदमासीदुपेक्षितम्॥<br><br>2444: मित्राणि द्रष्टुकामेन पुत्राणां च बलाबलम्। अशोच्याः कुरवो राजन् येषां त्वमनुशासिता॥<br><br>2445: मन्त्री च विदुरो धीमान् सर्वशास्त्रविशारदः। त्वयि धर्मोऽर्तुने धैर्यं भीमसेने पराक्रमः॥<br><br>2446: श्रद्धा च गुरुशुश्रूषा यमयोः परुषग्ययोः। अजातशत्रो भद्रं ते खाण्डवप्रस्थमाविश। भ्रातृभिस्तेऽस्तु सौभ्रानं धर्मे ते धीयतां मनः॥<br><br>2447: वैशम्पायन उवाच इत्युक्तो भरतश्रेष्ठ धर्मराजो युधिष्ठिरः। कृत्वाऽऽर्यसमयं सर्वं प्रतस्थे भ्रातृभिः सह॥<br><br>2448: ते रथान् मेघसंकाशानास्थास सह कृष्णया। प्रययुर्हष्टमनस इन्द्रप्रस्थं पुरोत्तमम्॥<br><br>2449: जनमेजय उवाच अनुज्ञातांस्तान् विदित्वा सरत्नधनसंचयान्। पाण्डवान् धार्तराष्ट्राणां कथमासीन्मनस्तदा॥<br><br>2450: वैशम्पायन उवाच अनुज्ञातांस्तान् विदित्वा धृतराष्ट्रेण धीमता। राजन् दुःशासनः क्षिप्रं जगाम भ्रातरं प्रति॥<br><br>2451: दुर्योधनं समासाद्य सामात्यं भरतर्षभ। दुःखार्तो भरतश्रेष्ठमिदं वचनमब्रवीत्॥<br><br>2452: दुःशासन उवाच दुःखेनैतत् समानीतं स्थविरो नाशयत्यसौ। शत्रुसाद् गमयद् द्रव्यं तद् बुध्यध्वं महारथाः॥<br><br>2453: अथ दुर्योधनः कर्णः शकुनिश्चापि सौबलः। मिथः संगम्य सहिताः पाण्डवान् प्रति मानिनः॥<br><br>2454: वैचित्रवीर्यं राजानं धृतराष्ट्र मनीषिणम्। अभिगम्य त्वरायुक्ताः श्लक्ष्णं वचनमब्रुवन्॥<br><br>2455: दुर्योधन उवाच न त्वयेदं श्रुतं राजन् यज्जगाद् बृहस्पतिः। शक्रस्य नीतिं प्रवदन् विद्वान् देवपुरोहितः॥<br><br>2456: सर्वोपायैर्निहन्तव्याः शत्रवः शत्रुसूदन। पुरा युद्धाद् बलाद् वापि प्रकुर्वन्ति तवाहितम्॥<br><br>2457: ते वयं पाण्डवधनैः सर्वान् सम्पूज्य पार्थिवान्। यदि तान् योधयिष्यामः किं वै नः परिहास्यति॥<br><br>2458: अहीनाशीविषान् क्रुद्धान् नाशाय समुपस्थितान्। कृत्वा कण्द्दे च पृष्ठे च कः समुत्स्रष्टुमर्हति॥<br><br>2459: आत्तशस्त्रा रथगताः कुपितास्तात पाण्डवाः। निःशेषं वः करिष्यन्ति क्रुद्धा ह्याशीविषा इव॥<br><br>2460: संनद्धो ह्यर्जुनो याति विधृत्य परमेषुधी। गाण्डीवं मुहुरादत्ते निःश्वसंश्च निरीक्षते॥<br><br>2461: गदां गुर्वी समुद्यम्य त्वरितश्च वृकोदरः। स्वस्थं योजयित्वाऽऽशु निर्यात इति नः श्रुतम्॥<br><br>2462: नकुलः खड्गमादाय चर्म चाप्यर्धचन्द्रवत्। सहदेवश्च राजा च चक्रुराकारमिङ्गितैः॥<br><br>2463: ते त्वास्थाय रथान् सर्वे बहुशस्त्रपरिच्छदान्। अभिघ्नन्तो रथवातान् सेनायोगाय निर्ययुः॥<br><br>2464: न क्षस्यन्ते तथास्माभिर्जातु विप्रकृता हि ते। द्रौपद्याश्च परिक्लेशं कस्तेषां क्षन्तुमर्हति॥<br><br>2465: पुनर्दीव्या भद्रं ते वनवासाय पाण्डवैः। एवमेतान् वशे कर्तुं शक्ष्याः पुरुषर्षभः॥<br><br>2466: ते वा द्वादश वर्षाणि वयं वा द्यूतनिर्जिताः। प्रविशमे महारण्यमजिनैः प्रतिवासिताः॥<br><br>2467: त्रयोदशं च सजने अज्ञाता: परिवत्सरम्। ज्ञाताश्च पुनरन्यानि वने वर्षाणि द्वादश॥<br><br>2468: निवसेन वयं ते वा तथा द्यूतं प्रवर्तताम्। अक्षानुप्त्वा पुन तमिदं कुर्वन्तु पाण्डवाः॥<br><br>2469: एतत् कृत्यतमं राजन्नस्माकं भरतर्षभ। अयं हि शकुनिर्वेद सविद्यामक्षसम्पदम्॥<br><br>2470: दृढमूला वयं राज्ये मित्राणि परिगृह्य च। सारवद् विपुलं सैन्यं सत्कृत्य च दुरासदम्॥<br><br>2471: ते च त्रयोदशं वर्षं पारयिष्यन्ति चेद् व्रतम्। जेष्यामस्तान् वयं राजन् रोचतां ते परंतप॥<br><br>2472: धृतराष्ट्र उवाच तूर्णं प्रत्यानयस्वैतान् कामं व्यध्वगतानपि। आगच्छन्तु पुन तमिदं कुर्वन्तु पाण्डवाः॥<br><br>2473: वैशम्पायन उवाच ततो द्रोणः सोमदत्तो बाह्रीकश्चैव गौतमः। विदुरो द्रोणपुत्रश्च वैश्यापुत्रश्च वीर्यवान्॥<br><br>2474: भूरिश्रवाः शान्तनवो विकर्णश्च महारथः। मा द्यूतमित्यभाषन्त शमोऽस्त्विति च सर्वशः॥<br><br>2475: अकामानां च सर्वेषां सुहृदामर्थदर्शिनाम्। अकरोत् पाण्डवाह्वानं धृतराष्ट्रः सुतप्रियः॥<br><br>2476: वैशम्पायन उवाच अथाब्रवीन्महाराज धृतराष्ट्रं जनेश्वरम्। पुत्रहार्दाद् धर्मयुक्ता गान्धारी शोककर्षिता॥<br><br>2477: जाते दुर्योधने क्षत्ता महामतरभाषत। नीयतां परलोकाय साध्वयं कुलपांसनः॥<br><br>2478: व्यनदज्जातमात्रो हि गोमायुरिव भारत। अन्तो नूनं कुलस्यास्य कुरवस्तन्निबोधत॥<br><br>2479: मा निमज्जीः स्वदोषेण महाप्सु त्वं ह भारत। मा बालानामशिष्टानामभिमंस्था मतिं प्रभो॥<br><br>2480: मा कुलस्य क्षये घोरे कारणं त्वं भविष्यसि। बद्धं सेतुं को नु भिन्द्याद् धमेच्छान्तं च पावकम्॥<br><br>2481: शमे स्थितान् को नु पार्थान् कोपयेद् भरतर्षभ। स्मरन्तं त्वामाजमीढ स्मारयिष्याम्यहं पुनः॥<br><br>2482: शास्त्रं न शास्ति दुर्बुद्धिं श्रेयसे चेतराय च। न वै वृद्धो बालमतिर्भवेद् ग़जन् कथंचन॥<br><br>2483: त्वन्नेत्राः सन्तु ते पुत्रा मा त्वां दीर्णाः प्रहासिषुः। तस्मादयं मद्वचनात् त्यज्यतां कुलपांसनः॥<br><br>2484: तथा ते न कृतं राजन् पुत्रस्नेहान्नराधिप। तस्य प्राप्तं फलं विद्धि कुलान्तकरणाय यत्॥<br><br>2485: शमेन धर्मेण नयेन युक्ता या ते बुद्धिः सास्तु ते मा प्रमादीः। {दुप्रौढा गच्छति पुत्रपौत्रान्॥<br><br>2486: अथाब्रवीन्महाराजो गान्धारी धर्मदर्शिनीम्। अन्तः कामं कुलस्यास्तु न शक्नोमि निवारितुम्॥<br><br>2487: यथेच्छन्ति तथैवास्तु प्रत्यागच्छन्तु पाण्डवाः। पुन तं च कुर्वन्तु मामकाः पाण्डवैः सह॥<br><br>2488: वैशम्पायन उवाच ततो व्यध्वगतं पार्थं प्रातिकामी युधिष्ठिरम्। उवाच वचनाद् राज्ञो धृतराष्ट्रस्य धीमतः॥<br><br>2489: उपास्तीर्णा सभा राजन्नक्षानुप्त्वा युधिष्ठिर। एहि पाण्डव दीव्येति पिता त्वाऽऽहेति भारत॥<br><br>2490: युधिष्ठिर उवाच धातुर्नियोगाद् भूतानि प्राप्नुवन्ति शुभाशुभम्। न निवृत्तिस्तयोरस्ति देवितव्यं पुनर्यदि॥<br><br>2491: अक्षयूते समाह्वानं नियोगात् स्थविरस्य च। जानन्नपि क्षयकरं नातिक्रमितुमुत्सहे॥<br><br>2492: वैशम्पायन उवाच स्तथापि रामो लुलुभे मृगाय। प्रायः समासन्नपराभवाणां धियो विपर्यस्ततरा भवन्ति॥<br><br>2493: इति ब्रुवन् निववृते भ्रातृभिः सह पाण्डवः। जानंश्च शकुनेर्मायां पार्थो द्यूतमियात् पुनः॥<br><br>2494: विविशुस्ते सभां तां तु पुनरेव महारथाः। व्यथयन्ति स्म चेतांसि सुहृदां भरतर्षभाः॥<br><br>2495: यथोपजोषमासीनाः पुन तप्रवृत्तये। सर्वलोकविनाशाय दैवेनोपनिपीडिताः॥<br><br>2496: शकुनिरुवाच अमुञ्चत् स्थविरो यद् वो धनं पूजितमेव तत्। महाधनं ग्लहं त्वेकं शृणु भो भरतर्षभ। ॥<br><br>2497: वयं वा द्वादशाब्दानि युष्माभि तनिर्जिताः। प्रविशेम महारण्यं रौरवाजिनवाससः॥<br><br>2498: त्रयोदशं च सजने अज्ञाताः परिवत्सरम्। ज्ञाताश्च पुनरन्यानि वने वर्षाणि द्वादश॥<br><br>2499: अस्माभिर्निर्जिता यूयं वने द्वादश वत्सरान्। वसध्वं कृष्णया सार्धमजिनैः प्रतिवासिताः॥<br><br>2500: त्रयोदशं च सजने अज्ञाताः परिवत्सरम्। ज्ञाताश्च पुनरन्यानि वने वर्षाणि द्वादश॥<br><br>2501: त्रयोदशे च निर्वृत्ते पुनरेव यथोचितम्। स्वराज्यं प्रतिपत्तव्यमितरैरथवेतरैः॥<br><br>2502: अनेन व्यवसायेन सहास्माभिर्युधिष्ठिर। अक्षानुप्त्वा पुन तमेहि दीव्यस्व भारत॥<br><br>2503: अथ सभ्याः सभामध्ये समुच्छ्रितकरास्तदा। ऊचुरुद्विग्नमनसः संवेगात् सर्व एव हि॥<br><br>2504: सभ्या ऊचुः अहो धिग बान्धवा नैनं बोधयन्ति महद् भयम्। बुद्ध्या बुध्येन्न वा बुध्येदयं वै भरतर्षभः॥<br><br>2505: वैशम्पायन उवाच जनप्रवादान् सुबहूण्वन्नपि नराधिपः। हिया च धर्म संयोगात् पार्थो द्यूतमियात् पुनः॥<br><br>2506: जानन्नपि महाबुद्धिः पुन तमवर्तयत्। अप्यासन्नो विनाशः स्यात् कुरूणामिति चिन्तयन्॥<br><br>2507: युधिष्ठिर उवाच कथं वै मद्विधो राजा स्वधर्ममनुपालयन्। आहूतो विनिवर्तेत दीव्यामि शकुने त्वया॥<br><br>2508: शकुनिरुवाच गवावं बहुधेनूकमपर्यन्तमजाविकम्। गजाः कोशो हिरण्यं च दासीदासाश्च सर्वशः॥<br><br>2509: एष नो ग्लह एवैको वनवासाय पाण्डवाः। यूयं वयं वा विजिता वसेम वनमाश्रिताः॥<br><br>2510: त्रयोदशं च वै वर्षमज्ञाताः सजने तथा। अनेन व्यवसायेन दीव्याम पुरुषर्षभाः॥<br><br>2511: समुत्क्षेपेण चैकेन वनवासाय भारत। प्रतिजग्राह तं पार्थो ग्लहं जग्राह सौबलः। जितमित्येव शकुनियुधिष्ठिरमभाषत॥<br><br>2512: वैशम्पायन उवाच ततः पराजिताः पार्था वनवासाय दीक्षिताः। अजिनान्युत्तरीयाणि जगृहुश्च यथाक्रमम्॥<br><br>2513: अजिनैः संवृतान् दृष्ट्वा हृतराज्यानरिंदमान्। प्रस्थितान् वनवासाय ततो दुःशासनोऽब्रवीत्॥<br><br>2514: प्रवृत्तं धार्तराष्ट्रस्य चक्रं राज्ञो महात्मनः। पराजिताः पाण्डवेया विपत्तिं परमां गताः॥<br><br>2515: अद्यैव ते सम्प्रयाताः समैर्वर्त्मभिरस्थलैः। गुणज्येष्ठास्तथा श्रेष्ठाः श्रेयांसो यद् वयं परैः॥<br><br>2516: नरकं पातिताः पार्था दीर्घकालमनन्तकम्। सुखाच्च हीना राज्याच्च विनष्टाः शाश्वती: समाः॥<br><br>2517: धनेन मत्ता ये ते स्म धार्तराष्ट्रान् प्रहासिषुः। ते निर्जिता हृतधना वनमेष्यन्ति पाण्डवाः॥<br><br>2518: चित्रान् सन्नाहानवमुच्य पार्था वासांसि दिव्यानि च भानुमन्ति। विवास्यन्तां रुरुचर्माणि सर्वे यथा ग्लहं सौबलस्याभ्युपेताः॥<br><br>2519: न सन्ति लोकेषु पुमांस ईदृशा इत्येव ये भावितबुद्धयः सदा। ज्ञास्यन्ति तेऽऽत्मानमिमेऽद्य पाण्डवा विपर्यये षण्ढतिला इवाफलाः॥<br><br>2520: इदं हि वासो यदि वेदृशानां मनस्विनां रौरवमाहवेषु। अदीक्षितानामजिनानि यद्वद् बलीयसां पश्यत पाण्डवानाम्॥<br><br>2521: महाप्राज्ञः सौमकिर्यज्ञसेनः कन्यां पाञ्चालीं पाण्डवेभ्यः प्रदाय। अकार्षीद् वै सुकृतं नेह किंचित् क्लीबाः पार्थाः पतयो याज्ञसेन्याः॥<br><br>2522: सूक्ष्मप्रावारानजिनोत्तरीयान् दृष्टवारण्ये निर्धनानप्रतिष्ठान्। कां त्वं प्रीति लप्स्यसे याज्ञसेनि पतिं वृणीष्वेह यमन्यमिच्छसि॥<br><br>2523: एते हि सर्वे कुरवः समेताः क्षान्ता दान्ताः सुद्रविणोपपन्नाः। एषां वृणीष्वैकतमं पतित्वे न त्वां तपेत् कालविपर्ययोऽयम्॥<br><br>2524: यथाफलाः षण्ढतिला यथा चर्ममया मृगाः। तथैव पाण्डवाः सर्वे यथा काकयवा अपि॥<br><br>2525: किं पाण्डवांस्ते पतितानुपास्य मोघः श्रमः षण्ढतिलानुपास्य। नश्रावयद् धृतराष्ट्रस्य पुत्रः॥<br><br>2526: तद् वै श्रुत्वा भीमसेनोऽत्यमर्षी निर्भत्र्योच्चैः संनिगृह्मैव रोषात्। उवाच चैनं सहसैवोपगम्य सिंहो यथा हैमवतः शृगालम्॥<br><br>2527: भीमसेन उवाच क्रूर पापजनैर्जुष्टमकृतार्थं प्रभाषसे। गान्धारविद्यया हि त्वं राजमध्ये विकत्थसे॥<br><br>2528: यथा तुदसि मर्माणि वाक्शरैरिह नो भृशम्। तथा स्मारयिता तेऽहं कृन्तन् मर्माणि संयुगे॥<br><br>2529: ये च त्वामनुवर्तन्ते क्रोधलोभवशानुगाः! गोप्तारः सानुबन्धास्तान् नेतास्मि यमसादनम्॥<br><br>2530: वैशम्पायन उवाच एवं ब्रुवाणमजिनैर्विवासितं दुःशासनस्तं परिनृत्यति स्म। मध्ये कुरूणां धर्मनिबद्धमार्ग गौौरिति स्माह्वयन् मुक्तलज्जः॥<br><br>2531: भीमसेन उवाच नृशंस परुषं वक्तुं शक्यं दुःशासन त्वया। निकृत्या हि धनं लब्ध्वा को विकस्थितुमर्हति॥<br><br>2532: मैव स्म सुकृताल्लोकान् गच्छेत् पार्थो वृकोदरः। यदि वक्षो हि ते भित्त्वा न पिबेच्छोणितं रणे॥<br><br>2533: धार्तराष्ट्रान् रणे हत्वा मिषतां सर्वधन्विनाम्। शां गन्तास्मि नवरात् सत्यमेतद् ब्रवीमि ते॥<br><br>2534: वैशम्पायन उवाच तस्य राजा सिंहगतेः सखेलं दुर्योधनो भीमसेनस्य हर्षात्। गतिं स्वगत्यानुचकार मन्दो निर्गच्छतां पाण्डवानां सभायाः॥<br><br>2535: नैतावता कृतमित्यब्रवीत् तं वृकोदरः संनिवृत्तार्धकायः। शीघ्रं हि त्वां निहतं सानुबन्ध संस्मार्याहं प्रतिवक्ष्यामि मूढ॥<br><br>2536: एवं समीक्ष्यात्मनि चावमानं नियम्य मन्युं बलवान् स मानी। राजांनुगः संसदि कौरवाणां विनिष्क्रामन् वाक्यमुवाच भीमः॥<br><br>2537: भीमसेन उवाच अहं दुर्योधनं हन्ता कर्णं हन्ता धनंजयः। शकुनि चाक्षकितवं सहदेवो हनिष्यति॥<br><br>2538: इदं च भूयो वक्ष्यामि सभामध्ये बृहद् वचः। सत्यं देवाः करिष्यन्ति यन्नो युद्धं भविष्यति॥<br><br>2539: सुयोधनमिमं पापं हन्तास्मि गदया युधि। शिरः पादेन चास्याहमधिष्ठास्यामि भूतले॥<br><br>2540: वाक्यशूरस्य चैवास्य परुषस्य दुरात्मनः। दुःशासनस्य रुधिरं पातास्मि मृगराडिव॥<br><br>2541: अर्जुन उवाच नैवं वाचा व्यवसितं भीम विज्ञायते सताम्। इतश्चतुर्दशे वर्षे द्रष्टारो यद् भविष्यति॥<br><br>2542: भीमसेन उवाच दुर्योधनस्य कर्णस्य शकुनेश्च दुरात्मनः। दुःशासनचतुर्थानां भूमिः पास्यति शोणितम्॥<br><br>2543: अर्जुन उवाच असूयितारं द्रष्टारं प्रवक्तारं विकत्थनम्। भीमसेन नियोगात् ते हन्ताहं कर्णमाहवे॥<br><br>2544: अर्जुनः प्रतिजानीते भीमस्य प्रियकाम्यया। कर्णं कर्णानुगांश्चैव रणे हन्तास्मि पत्रिभिः॥<br><br>2545: ये चान्ये प्रतियोत्स्यन्ति बुद्धिमोहेन मां नृपाः। तांश्च सर्वानहं बाणैर्नेतास्मि यमसादनम्॥<br><br>2546: चलेद्धि हिमवान् स्थानानिष्प्रभः स्याद् देवाकरः। शैत्यं सोमात् प्रणश्येत मत्सत्यं विष नेद् यदि॥<br><br>2547: न प्रदास्यति चेद् राज्यमितो वर्षे चतुर्दशे। दुर्योधनोऽभिसत्कृत्य सत्यमेतद् भविष्यति॥<br><br>2548: वैशम्पायन उवाच इत्युक्तवति पार्थे तु श्रीमान् माद्रवतीसुतः। प्रगृह्य विपुलं बाहुं सहदेवः प्रतापवान्॥<br><br>2549: सौबलस्य वधं प्रेप्सुरिदं वचनमब्रवीत्। क्रोधसंरक्तनयनो निःश्वसन्निव पन्नगः॥<br><br>2550: सहदेव उवाच अक्षान् यान् मन्यसे मूढ गान्धाराणां यशोहर। नैतेऽक्षा निशिता बाणास्त्वयैते समरे वृताः॥<br><br>2551: यथा चैवोक्तवान् भीमस्त्वामुद्दिश्य सबान्धवम्। कर्ताहं कर्मणस्तस्य कुरु कार्याणि सर्वशः॥<br><br>2552: हन्तास्मि तरसा युद्धे त्वामेवेह सबान्धवम्। यदि स्थास्यसि संग्रामे क्षत्रधर्मेण सौबल॥<br><br>2553: सहदेववचः श्रुत्वा नकुलोऽपि विशाम्पते। दर्शनीयतमो नृणामिदं वचनमब्रवीत्॥<br><br>2554: नकुल उवाच सुतेयं यज्ञसेनस्य द्यूतेऽस्मिन् धृतराष्ट्रजैः। यैर्वाचः श्राविता रूक्षाः स्थितैर्दुर्योधनप्रिये॥<br><br>2555: तान् धार्तराष्ट्रान् दुर्वृत्तान् मुमूर्षुन् कालनोदितान्। गमयिष्यामि भूयिष्ठानहं वैवस्वतक्षयम्॥<br><br>2556: निदेशाद् धर्मराजस्य द्रौपद्याः पदवीं चरन्। निर्धार्तराष्ट्रां पृथिवीं कर्तास्मि नचिरादिव॥<br><br>2557: वैशम्पायन उवाच एवं ते पुरुषव्याघ्राः सर्वे व्यायतबाहवः। प्रतिज्ञा बहुलः कृत्वा धृतराष्ट्रमुपागमन्॥<br><br>2558: युधिष्ठिर उवाच आमन्त्रयामि भरतांस्तथा वृद्धं पितामहम्। राजानं सोमदत्तं च महाराजं च बाह्निकम्॥<br><br>2559: द्रोणं कृपं नृपांश्चान्यानश्वत्थामानमेव च। विदुरं धृतराष्ट्रं च धार्तराष्ट्रांश्च सर्वशः॥<br><br>2560: युयुत्सुं संजयं चैव तथैवान्यान् सभासदः। सर्वानामन्त्र्य गच्छामि द्रष्टास्मि पुनरेत्य वः॥<br><br>2561: वैशम्पायन उवाच न च किंचिदथोचुस्तं ह्रिया सन्ना युधिष्ठिरम्। मनोभिरेव कल्याणं दध्युस्ते तस्य धीमतः॥<br><br>2562: विदुर उवाच आर्या पृथा राजपुत्री नारण्यं गन्तुमर्हति। सुकुमारी च वृद्धा च नित्यं चैव सुखोचिता॥<br><br>2563: इह वत्स्यति कल्याणी सत्कृता मम वेश्मनि। इति पार्था विजानीध्वमगदं वोऽस्तु सर्वशः॥<br><br>2564: वैशम्पायन उवाच तथेत्युक्त्वाब्रुवन् सर्वे यथा नो वदसेऽनघ। त्वं पितृव्यः पितृसमो वयं च त्वत्परायणाः॥<br><br>2565: यथाऽऽज्ञापयसे विद्वंस्त्वं हि नः परमो गुरुः। यच्चान्यदपि कर्तव्यं तद् विधत्स्व महामते॥<br><br>2566: विदुर उवाच युधिष्ठिर विजानीहि ममेदं भरतर्षभ। नाधर्मेण जितः कश्चिद् व्यथते वै पराजय॥<br><br>2567: त्वं वै धर्मं विजानीषे युद्धे जेता धनंजयः। हन्तारीणां भीमसेनो नकुलस्त्वर्थसंग्रही॥<br><br>2568: संयन्ता सहदेवस्तु धौम्यो ब्रह्मविदुत्तमः। धर्मार्थकुशला चैव द्रौपदी धर्मचारिणी॥<br><br>2569: अन्योन्यस्य प्रियाः सर्वे तथैव प्रियदर्शनाः। परैरभेद्याः संतुष्टाः को वो न स्पृहयेदिह॥<br><br>2570: एष वै सर्वकल्याणः समाधिस्तव भारत। नैनं शत्रुर्विषहते शक्रेणापि समोऽप्युत॥<br><br>2571: हिमवत्यनुशिष्टोऽसि मेरुसावर्णिना पुरा। द्वैपायनेन कृष्णेन नगरे वारणावते॥<br><br>2572: भृगुतुङ्गे च रामेण दृषद्वत्यां च शम्भुना। अश्रौषीरसितस्यापि महर्षेरञ्जनं प्रति॥<br><br>2573: कल्माषीतीरसंस्थस्य गतस्त्वं शिष्यतां भृगोः। द्रष्टा सदा नारदस्ते धौम्यस्तेऽयं पुरोहितः॥<br><br>2574: मा हासीः साम्पराये त्वं बुद्धि तामृषिपूजिताम्। पुरूरवसमैलं त्वं बुद्ध्या जयसि पाण्डव॥<br><br>2575: शक्त्या जयसि राज्ञोऽन्यानृषीन् धर्मोपसेवया। ऐन्द्रे जये धृतमना याम्ये कोपविधारणे॥<br><br>2576: तथा विसर्गे कौबेरे वारुणे चैव संयमे। आत्मप्रदानं सौम्यत्वमद्भ्यश्चैवोपजीवनम्॥<br><br>2577: भूमेः क्षमा च तेजश्च समग्रं सूर्यमण्डलात्। वायोर्बलं प्राप्नुहि त्वं भूतेभ्यश्चात्मसम्पदम्॥<br><br>2578: अगदं वोऽस्तु भद्रं वो द्रष्टास्मि पुनरागतान्। आपद्धर्मार्थकृच्छ्रेषु सर्वकार्येषु वा पुनः॥<br><br>2579: यथावत् प्रतिपद्येथाः काले काले युधिष्ठिर। आपृष्टोऽसीह कौन्तेय स्वस्ति प्राप्नुहि भारत॥<br><br>2580: कृतार्थं स्वस्तिमन्तं त्वां द्रक्ष्यामः पुनरागतम्। न हि वो वृजिनं किंचिद् वेद कश्चित्पुरा कृतम्। । वैशम्पायन उवाच एवमुक्तस्तथेत्युक्त्वा पाण्डवः सत्यविक्रमः। भीष्मद्रोणौ नमस्कृत्य प्रातिष्ठत युधिष्ठिरः॥<br><br>2581: वैशम्पायन उवाच तस्मिन् सम्प्रस्थिते कृष्णा पृथां प्राप्य यशस्विनीम्। अपृच्छद् भृशदुःखार्ता याश्चान्यास्तत्र योषितः॥<br><br>2582: यथार्ह वन्दनाश्लेषान् कृत्वा गन्तुमियेष सा। ततो निनादः सुमहान् पाण्डवान्तःपुरेऽभवत्॥<br><br>2583: कुन्ती च भृशसंतप्ता द्रौपदी प्रेक्ष्य गच्छतीम्। शोकविह्वलया वाचा कृच्छ्राद् वचनमब्रवीत्॥<br><br>2584: कुन्त्युवाच वत्से शोको न ते कार्यः प्राप्येदं व्यसनं महत्। स्त्रीधर्माणामभिज्ञासि शीलाचारवती तथा॥<br><br>2585: न त्वां संदेष्टुमर्हासि भर्तृन् प्रति शुचिस्मिते। साध्वीगुणसमापन्ना भूषितं ते कुलद्वयम्॥<br><br>2586: सभाग्याः कुरवश्चमे ये न दग्धास्त्वयानचे। अरिष्टं व्रज पन्थानं मदनुध्यानबृंहिता॥<br><br>2587: भाविन्यर्थे हि सत्स्त्रीणां वैकृतं नोपजायते। गुरुधर्माभिगुप्ता च श्रेयः क्षिप्रमवाप्स्यसि॥<br><br>2588: सहदेवश्च मे पुत्रः सदावेक्ष्योः वने वसन्। यथेदं व्यसनं प्राप्य नायं सीदेमहामतिः॥<br><br>2589: तथेत्युक्त्वा तु सा देवी स्रवन्नेत्रजलाविला। शोणिताक्तैकवसना मुक्तकेशी विनिर्ययौ॥<br><br>2590: तां क्रोशन्तीं पृथा दुःखादनुवव्राज गच्छतीम्। अथापश्यत् सुतान् सर्वान् हृताभरणवाससः॥<br><br>2591: रुरुचर्मावृततनून् ह्रिया किंचिदवाङ्मुखान्। परैः परीतान् संहृष्टैः सुहृद्धिश्चानुशोचितान्॥<br><br>2592: तदवस्थान् सुतान् सर्वानुपसृत्यातिवत्सला। स्वजमानावदच्छोकात् तत्तद् विलपती बहु॥<br><br>2593: कुन्त्युवाच कथं सद्धर्मचारित्रान् वृत्तस्थितिविभूषितान्। अक्षुद्रान् दृढभक्तांश्च दैवतेज्यापरान् सदा॥<br><br>2594: व्यसनं वः समभ्यागात् कोऽयं विधिविपर्ययः। कस्यापध्यानजं चेदं धिया पश्यामि नैव तत्॥<br><br>2595: स्यात् तु मद्भाग्यदोषोऽयं याहं युष्मानजीजनम्। दुःखायासभुजोऽत्यर्थं युक्तानप्युत्तमैर्गुणैः॥<br><br>2596: कथं वत्स्यथ दुर्गेषु वने ऋद्धिविनाकृताः। वीर्यसत्त्वबलोत्साहतेजोभिरकृशाः कृशाः॥<br><br>2597: यद्येतदेवमज्ञास्यं वने वासो हि वि ध्रुवम्। शतशृङ्गन्मृते पाण्डौ नागमिष्यं गजाह्वयम्॥<br><br>2598: धन्यं वः पितरं मन्ये तपोमेधान्वितं तथा। यः पुत्राधिमसम्प्राप्य स्वर्गेच्छाम करोत् प्रियाम्॥<br><br>2599: धन्यां चातीन्द्रियज्ञानामिमां प्राप्तां परां गतिम्। मन्ये तु माद्रीं धर्मज्ञां कल्याणी सर्वथैव तु॥<br><br>2600: रत्या मत्या च गत्या च ययाहमभिसन्धिता। जीवितप्रियतां मह्यं धिमां संक्लेशभागिनीम्॥<br><br>2601: पुत्रकान विहास्ये वः कृच्छ्रलब्धान् प्रियान् सतः। साहं यास्यामि हि वनं हा कृष्णे किं जहासि माम्॥<br><br>2602: अन्तवत्यसुधर्मेऽस्मिन् धात्रा किं नु प्रमादतः। ममान्तो नैव विहितस्तेनायुर्न जहाति माम्॥<br><br>2603: हा कृष्ण द्वारकावासिन् क्वासि संकर्षणानुज। कस्मान्न त्रायसे दुःखान्मां चेमांश्च नरोत्तमान्॥<br><br>2604: अनादिनिधनं ये त्वामनुध्यायन्ति वै नराः। तांस्त्वं पासीत्ययं वादः स गतो व्यर्थतां कथम्॥<br><br>2605: इमे सद्धर्ममाहात्म्ययशोवीर्यानुवर्तिनः। नार्हन्ति व्यसनं भोक्तुं नन्वेषां क्रियतां दया!॥<br><br>2606: सेयं नीत्यर्थविज्ञेषु भीष्मद्रोणकृपादिषु। स्थितेषु कुलनाथेषु कथमापदुपागता॥<br><br>2607: हा पाण्डो हा महाराज क्वासि किं समुपेक्षसे। पुत्रान् विवास्यतः साधूनरिभि तनिर्जितान्॥<br><br>2608: सहदेव निवर्तस्व ननु त्वमसि मे प्रियः। शरीरादपि माद्रेय मा मा त्याक्षीः कुपुत्रवत्॥<br><br>2609: व्रजन्तु भ्रातरस्तेऽमी यदि सत्याभिसंधिनः। मत्परित्राणजं धर्ममिहैव त्वमवाप्नुहि॥<br><br>2610: वैशम्पायन उवाच एवं विलपती कुन्तीमभिवाद्य प्रणम्य च। पाण्डवा विगतानन्दा वनायैव प्रवव्रजुः॥<br><br>2611: विदुरश्चापि तामा" कुन्तीमाश्वास्य हेतुभिः। प्रावेशयद् गृहं क्षत्ता स्वयमार्ततरः शनैः॥<br><br>2612: धार्तराष्ट्रस्त्रियस्ताश्च निखिलेनोपलभ्य तत्। गमनं परिकर्षं च कृष्णाया द्यूतमण्डले॥<br><br>2613: रुरुदुः सुस्वनं सर्वा विनिन्दन्त्यः कुरून् भृशम्। दध्युश्च सुचिरं कालं करासक्तमुखाम्बुजाः॥<br><br>2614: राजा च धृतराष्ट्रस्तु पुत्राणामनयं तदा। ध्यायन्नुद्विग्नहृदयो न शान्तिमधिजग्मिवान्॥<br><br>2615: स चिन्तयन्ननेकाग्रः शोकव्याकुलचेतनः। क्षत्तुः सम्प्रेषयामास शीघ्रमागम्यतामिति॥<br><br>2616: ततो जगाम विदुरो धृतराष्ट्रनिवेशनम्। तं पर्यपृच्छत् संविग्नो धृतराष्ट्रो जनाधिपः॥<br><br>2617: वैशम्पायन उवाच तमागतमथो राजा विदुरं दीर्घदर्शिनम्। साशरू इव पप्रच्छ धृतराष्ट्रोऽम्बिकासुतः॥<br><br>2618: धृतराष्ट्र उवाच कथं गच्छति कौन्तेयो धर्मपुत्रो युधिष्ठिरः। भीमसेनः सव्यसाची माद्रीपुत्रौ च पाण्डवौ॥<br><br>2619: धौम्यश्चैव कथं क्षत्तद्रौपदी च यशस्विनी। श्रोतुमिच्छाम्यहं सर्वं तेषां शंस विचेष्टितम्॥<br><br>2620: विदुर उवाच वस्त्रेण संवृत्य मुखं कुन्तीपुत्रो युधिष्ठिरः। बाहू विशालौ सम्पश्यन् भीमो गच्छति पाण्डवः॥<br><br>2621: सिकता वपन् सव्यसाची राजानमनुगच्छति। माद्रीपुत्रः सहदेवो मुखमालिप्य गच्छति॥<br><br>2622: पांसूपलिप्तसर्वाङ्गो नकुलश्चित्तविह्वलः। दर्शनीयतमो लोके राजानमनुगच्छति॥<br><br>2623: कृष्णा तु केशैः प्रच्छाद्य मुखमायतलोचना। दर्शनीया प्ररुदती राजानमनुगच्छति॥<br><br>2624: धौम्यो रौद्राणि सामानि याम्यानि च विशाम्पते। गायन् गच्छति मार्गेषु कुशानादाय पाणिना॥<br><br>2625: धृतराष्ट्र उवाच विविधानीह रूपाणि कृत्वा गच्छन्ति पाण्डवाः। तन्ममाचक्ष्व विदुर कस्मादेवं व्रजन्ति ते॥<br><br>2626: विदुर उवाच निकृतस्यापि ते पुत्रैर्हते राज्ये धनेषु च। न धर्माच्चलते बुद्धिर्धर्मराजस्य धीमतः॥<br><br>2627: योऽसौ राजा घृणी नित्यं धार्तराष्ट्रेषु भारत। निकृत्या भ्रंशितः क्रोधान्नोन्मीलयति लोचने। ॥<br><br>2628: नाहं जनं निर्दहेयं दृष्ट्वा घोरेण चक्षुषा। स पिधाय मुखं राजा तस्माद् गच्छति पाण्डवः॥<br><br>2629: १२। यथा च भीमो व्रजति तन्मे निगदतः शृणु। बाह्वोर्बले नास्ति समो ममेति भरतर्षभ। ॥<br><br>2630: बाहू विशालौ कृत्वासौ तेन भीमोऽपि गच्छति। बाहू विदर्शयन् राजन् बाहुद्रविणदर्पितः॥<br><br>2631: चिकीर्षन् कर्म शत्रुभ्यो बाहुद्रव्यानुरूपतः। प्रदिशञ्छरसम्पातान् कुन्तीपुत्रोऽर्जुनस्तदा॥<br><br>2632: सिकता वपन् सव्यसाची राजानमनुगच्छति। असक्ताः सिकतास्तस्य यथा सम्प्रति भारत। असक्तं शरवर्षाणि तथा मोक्ष्यति शत्रुषु॥<br><br>2633: न मे कश्चिद् विजानीयान्मुखमद्येति भारत। मुखमालिप्य तेनासौ सहदेवोऽपि गच्छति॥<br><br>2634: नाहं मनांस्याददेयं मार्गे स्त्रीणामिति प्रभो। पांसूपलिप्तसर्वाङ्गो नकुलस्तेन गच्छति॥<br><br>2635: एकवस्त्रा प्ररुदती मुक्तकेशी रजस्वला। शोणितेनाक्तवसना द्रौपदी वाक्यमब्रवीत्॥<br><br>2636: यत्कृतेऽहमिदं प्राप्ता तेषां वर्षे चतुर्दशे। हतपत्यो हतसुता हतबन्धुजनप्रियाः॥<br><br>2637: बहुशोणितदिग्धाङ्गयो मुक्तकेशयो रजस्वलः। एवं कृतोदका भार्याः प्रवेक्ष्यन्ति गजाह्वयम्॥<br><br>2638: कृत्वा तु नैर्ऋतान् दर्भान् धीरो धौम्यः पुरोहितः। सामानि गायन् याम्यानि पुरतो याति भारत॥<br><br>2639: हतेषु भारतेष्वाजौ कुरूणां गुरवस्तदा। एवं सामानि गास्यन्तीत्युक्त्वा धौम्योऽपि गच्छति॥<br><br>2640: हा हा गच्छन्ति नो नाथाः समवेक्षध्वमीदृशम्। अहो धिक् कुरुवृद्धानां बालानामिव चेष्टितम्॥<br><br>2641: राष्ट्रेभ्यः पाण्डुदायादाँल्लोभान्निर्वासयन्ति ये। अनाथाः स्म वयं सर्वे वियुक्ताः पाण्डुनन्दनैः॥<br><br>2642: दुर्विनीतेषु लुब्धेषु का प्रीतिः कौरवेषु नः। इति पौराः सुदुःखार्ताः क्रोशन्ति स्म पुनः पुनः॥<br><br>2643: एवमाकारलिङ्गैस्ते व्यवसायं मनोगतम्। कथयन्तश्च कौन्तेया वनं जग्मुर्मनस्विनः॥<br><br>2644: एवं तेषु नरावयेषु निर्यत्सु गजसाह्वयात्। अनभ्रे विद्युतश्चासन् भूमिश्च समकम्पत॥<br><br>2645: राहुरग्रसदादित्यमपर्वणि विशाम्पते। उल्का चाप्यपसव्येन पुरं कृत्वा व्यशीर्यत॥<br><br>2646: प्रत्याहरन्ति क्रव्यादा गृध्रगोमायुवायसाः। देवायतनचैत्येषु प्राकाराट्टालकेषु च॥<br><br>2647: एवमेते महोत्पाताः प्रादुरासन् दुरासदाः। भरतानामभावाय राजन् दुर्मन्त्रिते तव॥<br><br>2648: वैशम्पायन उवाच एवं प्रवदतोरेव तयोस्तत्र विशाम्पते। धृतराष्ट्रस्य राज्ञश्च विदुरस्य च धीमतः॥<br><br>2649: स्थितः। नारदश्च सभामध्ये कुरूणामग्रतः महर्षिभिः परिवृतो रौद्रं वाक्यमुवाच ह॥<br><br>2650: इतश्चतुर्दशे वर्षे विनक्ष्यन्तीह कौरवाः। दुर्योधनापराधेन भीमार्जुनबलेन च॥<br><br>2651: इत्युक्त्वा दिवमाक्रम्य क्षिप्रमन्तरधीयत। ब्राह्मीं श्रियं सुविपुलां बिभ्रद् देवर्षिसत्तमः॥<br><br>2652: ततो दुर्योधनः कर्णः शकुनिश्चापि सौबलः। द्रोणं द्वीपममन्यन्त राज्यं चास्मै न्यवेदयन्॥<br><br>2653: अथाब्रवीत् ततो द्रोणो दुर्योधनममर्षणाम्। दुःशासनं च कर्णं च सर्वानेव च भारतान्॥<br><br>2654: अवध्यान् पाण्डवान् प्राहुर्देवपुत्रान् द्विजातयः। अहं वै शरणं प्राप्तान् वर्तमानो यथाबलम्॥<br><br>2655: गन्ता सर्वात्मना भक्त्या धार्तराष्ट्रान् सराजकान्। नोत्सहेयं परित्यक्तुं दैवं हि बलवत्तरम्॥<br><br>2656: धर्मतः पाण्डुपुत्रा वै वनं गच्छन्ति निर्जिताः। ते च द्वादश वर्षाणि वने वत्स्यन्ति पाण्डवाः॥<br><br>2657: चरितब्रह्मचर्याश्च क्रोधामर्षवशानुगाः। वैरं निर्यातयिष्यन्ति महद् दुःखाय पाण्डवाः॥<br><br>2658: मया च भ्रंशितो राजन् दुपदः सखिविग्रहे। पुत्रार्थमयजद् राजा वधाय मम भारत॥<br><br>2659: याजोपयाजतपसा पुत्रं लेभे स पावकात्। धृष्टद्युम्नं द्रौपदी च वेदीमध्यात् सुमध्यमाम्॥<br><br>2660: धृष्टद्युम्नस्तु पार्थानां श्यालः सम्बन्धतो मतः। पाण्डवानां प्रियरतस्तस्मान्मां भयमाविशत्॥<br><br>2661: ज्वालावर्णो देवदत्तो धनुष्मान् कवची शरी। मर्त्यधर्मतया तस्मादद्य मे साध्वसो महान्॥<br><br>2662: गतो हि पक्षतां तेषां पार्षतः परवीरहा। स्थातिरथसंख्यायां योऽग्रणीरर्जुनो युवा॥<br><br>2663: सृष्टप्राणो भृशतरं तेन चेत् संगमो मम। किमन्यद् दुःखमधिकं परमं भुवि कौरवाः॥<br><br>2664: धृष्टद्युम्नो द्रोणमृत्युरिति विप्रथितं वचः। मद्वधाय श्रुतोऽप्यष लोके चाप्यति विश्रुतः॥<br><br>2665: सोऽयं नूनमनुप्राप्तस्त्वत्कृते काल उत्तमः। त्वरितं कुरुत श्रेयो नैतदेतावता कृतम्॥<br><br>2666: मुहूर्तं सुखमेवैतत् तालच्छायेव हैमनी। यजध्वं च महायज्ञैर्भोगानश्नीत दत्त च॥<br><br>2667: इतश्चतुर्दशे वर्षे महत् प्राप्यस्यथ वैशसम्। द्रोणस्य वचनं श्रुत्वा धृतराष्ट्रोऽब्रवीदिदम्॥<br><br>2668: सम्यगाह गुरुः क्षत्तरुपावर्तय पाण्डवान्। यदि ते न निवर्तन्ते सत्कृता यान्तु पाण्डवाः। सशस्त्ररथपादाता भोगवन्तश्च :॥<br><br>2669: वैशम्पायन उवाच वनं गतेषु पार्थेषु निर्जितेषु दुरोदरे। धृतराष्ट्र महाराज तदा चिन्ता समाविशत्॥<br><br>2670: तं चिन्तयानमासीनं धृतराष्ट्रं जनेश्वरम्। निःश्वसन्तमनेकाग्रमिति होवाच संजयः॥<br><br>2671: संजय उवाच अवाप्य वसुसम्पूर्णां वसुधां वसुधाधिप। प्रव्राज्य पाण्डवान् राज्याद् राजन् किमनुशोचसि॥<br><br>2672: धृतराष्ट्र उवाच अशोच्यत्वं कुतस्तेषां येषां वैरं भविष्यति। पाण्डवैर्युद्धशौण्डैर्हि बलवद्भिर्महारथैः॥<br><br>2673: संजय उवाच तवेदं स्वकृतं राजन् महद् वैरमुपस्थितम्। विनाशो येन लोकस्य सानुबन्धो भविष्यति॥<br><br>2674: वार्यमाणो हि भीष्मेण द्रोणेन विदुरेण च। पाण्डवानां प्रियां भार्यां द्रौपदी धर्मचारिणीम्॥<br><br>2675: प्राहिणोदानयेहेति पुत्रो दुर्योधनस्तव। सूतपुत्रं सुमन्दात्मा निर्लज्जः प्रातिकामिनम्॥<br><br>2676: यस्मै देवाः प्रयच्छन्ति पुरुषाय पराभवम्। बुद्धिं तस्यापकर्षन्ति सोऽवाचीनानि पश्यति॥<br><br>2677: बुद्धौ कलुषभूतायां विनाशे समुपस्थिते। अनयो नयसंकाशो हृदयानापसर्पति॥<br><br>2678: अनर्थाश्चार्थरूपेण अर्थाश्चानर्थरूपिणः। उत्तिष्ठन्ति विनाशाय नूनं तच्चास्य रोचते॥<br><br>2679: न कालो दण्डमुद्यम्य शिरः कृन्तति कस्यचित्। कालस्य बलमेतावद् विपरीतार्थदर्शनम्॥<br><br>2680: आसादितमिदं घोरं तुमुलं लोमहर्षणम्। पाञ्चालीमपकर्षद्भिः सभामध्ये तपस्विनीम्॥<br><br>2681: अयोनिजां रूपवती कुले जातां विभावसोः। को नु तां सर्वधर्मज्ञां परिभूय यशस्विनीम्॥<br><br>2682: पर्यानयेत् सभामध्ये विना दुर्दूतदेविनम्। स्त्रीधर्मिणी वरारोहा शोणितेन परिप्लुता॥<br><br>2683: एकवस्त्राथ पाञ्चाली पाण्डवानभ्यवेक्षता हतस्वान् हतराज्यांश्च हृतवस्त्रान् हृतश्रियः॥<br><br>2684: विहीनान् सर्वकामेभ्यो दासभावमुपागतान्। धर्मपाशपरिक्षिप्तानशक्तानिव विक्रमे॥<br><br>2685: क्रुद्धां चानर्हती कृष्णां दु:खितां कुरुसंसदि। दुर्योधनश्च कर्णश्च कटुकान्यभ्यभाषताम्॥<br><br>2686: इति सर्वमिदं राजन्नाकुलं प्रतिभाति मे। धृतराष्ट्र उवाच तस्याः कृपणचक्षुर्त्यां प्रदह्येतापि मेदिनी॥<br><br>2687: अपि शेषं भवेदद्य पुत्राणां मम संजय। भरतानां स्त्रियः सर्वा गान्धार्या सह संगताः॥<br><br>2688: प्राक्रोशन् भैरवं तत्र दृष्ट्वा कृष्णां सभागताम्। धर्मिष्ठां धर्मपत्नी च रूपयौवनशालिनीम्॥<br><br>2689: प्रजाभिः सह संगम्य ह्यनुशोचन्ति नित्यशः। अग्निहोत्राणि सायाहे न चाहूयन्त सर्वशः॥<br><br>2690: ब्राह्मणाः कुपिताश्चासन् द्रौपद्याः परिकर्षणे। आसीनिष्ठानको घोरो निर्घातश्च महानभूत्॥<br><br>2691: दिव उल्काश्चापतन्त राहुश्चार्कमुपाग्रसत्। अपर्वणि महाघोरं प्रजानां जनयन् भयम्॥<br><br>2692: तथैव रथशालासु प्रादुरासीद्भुताशनः। ध्वजाश्चापि व्यशीर्यन्त भरतानामभूतये॥<br><br>2693: दुर्योधनस्याग्निहोत्रे प्राक्रोशन भैरवं शिवाः। तास्तदा प्रत्यभाषन्त रासभाः सर्वतो दिशः॥<br><br>2694: प्रातिष्ठत ततो भीष्मो द्रोणेन सह संजय। कृपश्च सोमदत्तश्च बाह्रीकश्च महामनाः॥<br><br>2695: ततोऽहमब्रुवं तत्र विदुरेण प्रचोदितः। वरं ददानि कृष्णायै काक्षितं यद् यदिच्छति॥<br><br>2696: अवृणोत् तत्र पाञ्चाली पाण्डवानामदासताम्। सरथान् सधनुष्कांश्चाप्यनुज्ञासिषमप्यहम्॥<br><br>2697: अथाब्रवीन्महाप्राज्ञो विदुरः सर्वधर्मवित्। एतदन्तास्तु भरता यद् वः कृष्णा सभां गता॥<br><br>2698: यैषा पाञ्चालराजस्य सुता सा श्रीरनुत्तमा। पाञ्चाली पाण्डवानेतान् दैवसृष्टोपसर्पति॥<br><br>2699: तस्याः पार्थाः परिक्लेशं न ऑस्यन्ते घमर्षणाः। वृष्णयो वा महेष्वासाः पाञ्चाला वा महारथाः॥<br><br>2700: तेन सत्याभिसंधेन वासुदेवेन रक्षिताः। आगमिष्यति बीभत्सुः पाञ्चालैः परिवारितः॥<br><br>2701: तेषां मध्ये महेष्वासो भीमसेनो महाबलः। आगमिष्यति धुन्वानो गदां दण्डमिवान्तकः॥<br><br>2702: ततो गाण्डीवनिर्घोषं श्रुत्वा पार्थस्य धीमतः। गदावेगं च भीमस्य नालं सोढुं नराधिपाः॥<br><br>2703: तत्र मे रोचते नित्यं पार्थैः साम न विग्रहः। कुरुभ्यो हि सदा मन्ये पाण्डवान् बलवत्तरान्॥<br><br>2704: तथा हि बलवान् राजा जरासंधो महाद्युतिः। बाहुप्रहरणेनैव भीमेन निहतो युधि॥<br><br>2705: तस्य ते शम एवास्तु पाण्डवैर्भरतर्षभ। उभयोः पक्षयोर्युक्तं क्रियतामविशङ्कया॥<br><br>2706: एवं कृते महाराज परं श्रेयस्त्वमाप्स्यसि। एवं गावल्गणे क्षत्ता धर्मार्थसहितं वचः॥<br><br>2707: उक्तवान् न गृहीतं वै मया पुत्रहितैषिणा॥<br> 
<br>
</body>
</html>
