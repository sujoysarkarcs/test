
<!DOCTYPE html>
<html>
<body>
<h1> Parva: 12</h1><br>1: नारायणं नमस्कृत्य नरं चैव नरोत्तमम्। देवी सरस्वतीं चैव ततो जयमदीरयेत्। । वैशम्पायन उवाच कृतोदकास्ते सुहृदां सर्वेषां पाण्डुनन्दनाः। विदुरो धृतराष्ट्रश्च सर्वाश्च भरतस्त्रियः॥<br><br>2: तत्र ते सुमहात्मानो न्यवसन् पाण्डुनन्दनाः। शौचं निवर्तयिष्यन्तो मासमानं बहिः पुरात्॥<br><br>3: कृतोदकं तु राजानं धर्मपुत्रं युधिष्ठिरम्। अभिजग्मुर्महात्मानः सिद्धा ब्रह्मर्षिसत्तमाः॥<br><br>4: द्वैपायनो नारदश्च देवलश्च महानृषिः। देवस्थानश्च कण्वश्च तेषां शिष्याश्च सत्तमाः॥<br><br>5: अन्ये च वेदविद्वांसः कृतप्रज्ञा द्विजातयः। गृहस्थाः स्नातकाः सन्तो ददृशुः कुरुसत्तमम्॥<br><br>6: तेऽभिगम्य महात्मानः पूजिताश्च यथाविधि। आसनेषु महार्हेषु विविशुस्ते महर्षयः॥<br><br>7: प्रतिगृह्य ततः पूजां तत्कालसदृशीं तदा। पर्युपासन् यथान्यायं परिवार्य युधिष्ठिरम्॥<br><br>8: पुण्ये भागीरथीतीरे शोकव्याकुलचेतसम्। आश्वासयन्तो राजानं विप्राः शतसहस्रशः॥<br><br>9: नारदस्त्वब्रवीत् काले धर्मपुत्रं युधिष्ठिरम्। सम्भाष्य मुनिभिः सार्धं कृष्णद्वैपायनादिभिः॥<br><br>10: भवता बाहुवीर्येण प्रसादान्माधवस्य च। जितेयमवनिः कृत्स्ना धर्मेण च युधिष्ठि॥<br><br>11: दिष्ट्या मुक्तस्तु संग्रामादस्माल्लोकभयंकरात्। क्षत्रधर्मरतश्चापि कच्चिन्मोदसि पाण्डव॥<br><br>12: कच्चिच्च निहतामित्रः प्रीणासि सुहृदो नृप। कच्चिच्छ्रियमिमां प्राप्य न त्वां शोकः प्रबाधते॥<br><br>13: युधिष्ठिर उवाच विजितेयं मही कृत्स्ना कृष्णबाहुबलाश्रयात्। ब्राह्मणानां प्रसादेन भीमार्जुनबलेन च॥<br><br>14: इदं मम महद् दुःखं वर्तते हृदि नित्यदा। कृत्वा ज्ञातिक्षयमिमं महान्तं लोभकारितम्॥<br><br>15: सौभद्रं द्रौपदेयांश्च घातयित्वा सुतान् प्रियान्। जयोऽयमजयाकारो भगवन् प्रतिभाति मे॥<br><br>16: किं नु वक्ष्यति वार्ष्णेयी वधूर्मे मधुसूदनम्। द्वारकावासिनी कृष्णमितः प्रतिगतं हरिम्॥<br><br>17: द्रौपदी हतपुत्रेयं कृपणा हतबान्धवा। अस्मत्प्रियहिते युक्ता भूयः पीडयतीव माम्॥<br><br>18: इदमन्यत् तु भगवन् यत् त्वां वक्ष्यामि नारद। मन्त्रसंवरणेनास्मि कुन्त्या दुःखेन योजितः॥<br><br>19: यः स नागायुतबलो लोकेऽप्रतिरथो रणे। सिंहखेलगतिर्धीमान् घृणी दाता यतव्रतः॥<br><br>20: आश्रयो धार्तराष्ट्राणां मानी तीक्ष्णपराक्रमः। अमर्षी नित्यसंरम्भी क्षेप्तास्माकं रणे रणे। ॥<br><br>21: शीघ्रास्त्रश्चित्रयोधी च कृती चाद्भुतविक्रमः। गूढोत्पन्नः सुतः कुन्त्या भ्रातास्माकमसौ किल॥<br><br>22: तोयकर्मणि तं कुन्ती कथयामास सूर्यजम्। पुत्रं सर्वगुणोपेतमवकीर्णं जले पुरा॥<br><br>23: मञ्जूषायां समाधाय गङ्गास्रोतस्यमज्जयत्। यं सूतपुत्रं लोकोऽयं राधेयं चाभ्यमन्यत॥<br><br>24: स ज्येष्ठपुत्रः कुन्त्या वै भ्रातास्माकं च मातृजः। अजानता मया भ्रात्रा राज्यलुब्धेन घातितः॥<br><br>25: तन्मे दहति गात्राणि तूलराशिमिवानलः। न हि तं वेद पार्थोऽपि भ्रातरं श्वेतवाहनः॥<br><br>26: नाहं न भीमो न यमौ स त्वस्मान् वेद सुव्रतः। गता किल पृथा तस्य सकाशमिति नः श्रुतम्॥<br><br>27: अस्माकं शमकामा वै त्वं च पुत्रो ममेत्यथ। पृथाया न कृतः कामस्तेन चापि महात्मना॥<br><br>28: अपि पश्चादिदं मातर्यवोचदिति नः श्रुतम्। अनार्यत्वं नृशंसत्वं कृतघ्नत्वं च मे भवेत्। युधिष्ठिरेण संधिं हि यदि कुर्या मते तव॥<br><br>29: भीतो रणे श्वेतवाहादिति मां मंस्यते जनः। सोऽहं निर्जित्य समरे विजयं सहकेशवम्॥<br><br>30: संधास्ये धर्मपुत्रेण पश्चादिति च सोऽब्रवीत्। तमुवाच किल पृथा पुनः पृथुलवक्षसम्॥<br><br>31: चतुर्णामभयं देहि कामं युध्यस्व फाल्गुनम्। सोऽब्रवीन्मातरं धीमान् वेपमानां कृताञ्जलिः॥<br><br>32: प्राप्तान् विषह्यांश्चतुरो न हनिष्यामि ते सुतान्। पञ्चैव हि सुता देवि भविष्यन्ति तव ध्रुवाः॥<br><br>33: सार्जुना वा हते कर्णे सकर्णा वा हतेऽर्जुने। तं पुत्रगृद्धिनी भूयो माता पुत्रमथाब्रवीत्॥<br><br>34: भ्रातृणां स्वस्ति कुर्वीथा येषां स्वस्ति चिकीर्षसि। एवमुक्त्वा किल पृथा विसृज्योपययौ गृहान्॥<br><br>35: सोऽर्जुनेन हतो वीरो भ्रात्रा भ्राता सहोदरः। न चैव विवृतो मन्त्रः पृथायास्तस्य वा विभो॥<br><br>36: अथ शूरो महेष्वासः पार्थेनाजौ निपातितः। अहं त्वज्ञासिषं पश्चात् स्वसोदर्यं द्विजोत्तम॥<br><br>37: पूर्वजं भ्रातरं कर्णं पृथाया वचनात् प्रभो। तेन मे दूयते तीव्र हृदयं भ्रातृघातिनः॥<br><br>38: कर्णार्जुनसहायोऽहं जयेयमपि वासवम्। सभायां क्लिश्यमानस्य धार्तराष्ट्रैर्दुरात्मभिः॥<br><br>39: सहसोत्पतितः क्रोधः कर्णं दृष्ट्वा प्रशाम्यति। यदा ह्यस्य गिरो रूक्षाः शृणोमि कटुकोदयाः॥<br><br>40: सभायां गदतो द्यूते दुर्योधनहितैषिणः। तदा नश्यति मे रोषः पादौ तस्य निरीक्ष्य ह॥<br><br>41: सादृश्यहेतुमन्विच्छन् पृथायास्तस्य चैव ह॥<br><br>42: कारणं नाधिगच्छामि कथंचिदपि चिन्तयन्। कथं नु तस्य संग्रामे पृथिवी चक्रमग्रसत्॥<br><br>43: कथं नु शप्तो भ्राता मे तत्त्वं वक्तुमिहार्हसि। श्रोतुमिच्छामि भगवंस्त्वत्तः सर्वं यथातथम्। भवान् हि सर्वविद् विद्वान् लोके वेद कृताकृतम्। । ४४। वैशम्पायन उवाच स एवमुक्तस्तु मुनि रदो वदतां वरः। कथयामास तत् सर्वं यथा शप्तः स सूतजः॥<br><br>44: नारद उवाच एवमेतन्महाबाहो यथा वदसि भारत। न कर्णार्जुनयोः किंचिदविषह्यं भवेद् रणे॥<br><br>45: गुह्यमेतत् तु देवानां कथयिष्यामि तेऽनघ। तन्निबोध महाबाहो यथा वृत्तमिदं पुरा॥<br><br>46: क्षत्रं स्वर्ग कथं गच्छेच्छस्त्रपूतमिति प्रभो। संघर्षजननस्तस्मात् कन्यागर्भो विनिर्मितः॥<br><br>47: स बालस्तेजसा युक्तः सूतपुत्रत्वमागतः। चकाराङ्गिरसां श्रेष्ठाद् धनुर्वेदं गुरोस्तदा॥<br><br>48: स बलं भीमसेनस्य फाल्गुनस्य च लाघवम्। बुद्धिं च तव राजेन्द्र यमयोर्विनयं तदा॥<br><br>49: सख्यं च वासुदेवेन बाल्ये गाण्डीवधन्वनः। प्रजानामनुरागं च चिन्तयानो व्यदह्यत॥<br><br>50: स सख्यमकरोद् बाल्ये राज्ञा दुर्योधनेन च। युष्माभिनित्यसंद्विष्टो दैवाच्चापि स्वभावतः॥<br><br>51: वीर्याधिकमथालक्ष्य धनुर्वेदे धनंजयम्। द्रोणं रहस्युपागम्य कर्णो वचनमब्रवीत्॥<br><br>52: ब्रह्मास्त्रं वेत्तुमिच्छामि सरहस्यनिवर्तनम्। अर्जुनेन समं चाहं युध्येयमिति मे मतिः॥<br><br>53: समः शिष्येषु वः स्नेहः पुत्रे चैव तथा ध्रुवम्। त्वत्प्रसादान्न मां ब्रूयुरकृतास्त्रं विचक्षणाः॥<br><br>54: द्रोणस्तथोक्तः कर्णेन सापेक्षः फाल्गुनं प्रति। दौरात्म्यं चैव कर्णस्य विदित्वा तमुवाच ह॥<br><br>55: ब्रह्मास्त्रं ब्राह्मणो विद्याद् यथावच्चरितव्रतः। क्षत्रियो वा तपस्वी यो नान्यो विद्यात् कथंचन। ॥<br><br>56: इत्युक्तोऽङ्गिरसां श्रेष्ठमामन्त्र्य प्रतिपूज्य च। जगाम सहसा रामं महेन्द्रं पर्वतं प्रति॥<br><br>57: स तु राममुपागम्य शिरसाऽभिप्रणम्य च। ब्राह्मणो भार्गवोऽस्मीति गौरवेणाभ्यगच्छत॥<br><br>58: समस्तं प्रतिजग्राह पृष्ट्वा गोत्रादि सर्वशः। उष्यतां स्वागतं चेति प्रीतिमांश्चाभवद् भृशम्॥<br><br>59: तत्र कर्णस्य वसतो महेन्द्रे स्वर्गसंनिभे। गन्धर्व राक्षसैर्यक्षैर्देवैश्चासीत् समागमः॥<br><br>60: स तत्रेष्वस्त्रमकरोद् भृगुश्रेष्ठाद् यथाविधि। प्रियश्चाभवदत्यर्थं देवदानवरक्षसाम्॥<br><br>61: स कदाचित् समुद्रान्ते विचरन्नाश्रमान्तिके। एकः खड्गधनुष्पाणिः परिचक्राम सूर्यजः॥<br><br>62: सोऽग्निहोत्रप्रसक्तस्य कस्यचिद् ब्रह्मवादिनः। जघानाज्ञानतः पार्थ होमधेनुं यदृच्छया। ॥<br><br>63: तदज्ञानकृतं मत्वा ब्राह्मणाय न्यवेदयत्। कर्णः प्रसादयंश्चैनमिदमित्यब्रवीद् वचः॥<br><br>64: अबुद्धिपूर्वं भगवन् धेनुरेषा हता तव। मया तत्र प्रसादं च कुरुष्वेति पुनः पुनः॥<br><br>65: तं स विप्रोऽब्रवीत्क्रुद्धो वाचा निर्भर्त्सयन्निव। दुराचार वधार्हस्त्वं फलं प्रात्नुहि दुर्मते॥<br><br>66: येन विस्पर्धसे नित्यं यदर्थं घटसेऽनिशम्। युध्यतस्तेन ते पाप भूमिश्चक्रं गृसिष्यति॥<br><br>67: ततश्चक्रे महीग्रस्ते मूर्धानं ते विचेतसः। पातयिष्यति विक्रम्य शत्रुर्गच्छ नराधम॥<br><br>68: यथेयं गौर्हता मूढ प्रमत्तेन त्वया मम। प्रमत्तस्य तथारातिः शिरस्ते पातयिष्यति॥<br><br>69: शप्तः प्रसादयामास कर्णस्तं द्विजसत्तमम्। गोभिर्घनैश्च रत्नैश्च स चैनं पुनरब्रवीत्॥<br><br>70: न हि मेऽव्याहृतं कुर्यात् सर्वलोकोऽपि केवलम्। गच्छ वा तिष्ठ वा यद् वा कार्यं ते तत् समाच। । २८। इत्युक्तो ब्राह्मणेनाथ कर्णो दैन्यादधोमुखः। राममभ्यगमद् भीतस्तदेव मनसा स्मरन्। ॥<br><br>71: नारद उवाच कर्णस्य बाहुवीर्येण प्रणयेन दमेन च। तुतोष भृगुशार्दूलो गुरुशुश्रूषया तथा॥<br><br>72: तस्मै स विधिवत् कृत्स्नं ब्रह्मास्त्रं सनिवर्तनम्। प्रोवाचाखिलमव्यग्रं तपस्वी तत् तपस्विने॥<br><br>73: विदितास्त्रस्ततः कर्णो रममाणोऽऽश्रमे भृगोः। चकार वै धनुर्वेदे यत्नमद्भुतविक्रमः॥<br><br>74: ततः कदाचिद् रामस्तु चरन्नाश्रममन्तिकात्। कर्णेन सहितो धीमानुपवासेन कर्शितः॥<br><br>75: सुष्वाय जामदग्न्यस्तु विश्रम्भोत्पन्नसौहृदः। कर्णस्योत्सङ्ग आधाय शिरः क्लान्तमना गुरुः॥<br><br>76: अथ कृमिः श्लेष्ममेदोमांसशोणितभोजनः। दारुणो दारुणस्पर्शः कर्णस्याभ्याशमागतः॥<br><br>77: स तस्योरुमथासाद्य बिभेद रुधिराशनः। न चैनमशकत् क्षेप्तुं हन्तुं वापि गुरोर्भयात्॥<br><br>78: संदश्यमानस्तु तथा कृमिणा तेन भारत। गुरोः प्रबोधनाशङ्की तमुपैक्षत सूर्यजः॥<br><br>79: कणस्तु वेदनां धैर्यादसह्यां विनिगृह्य ताम्। अकम्पयन्नव्यथयन् धारयामास भार्गवम्॥<br><br>80: यदास्य रुधिरेणाङ्ग परिस्पृष्टं भृगूद्वहः। तदाबुद्ध्यत तेजस्वी संत्रस्तश्चेदमब्रवीत्॥<br><br>81: अहोऽस्म्यशुचितां प्राप्तः किमिदं क्रियते त्वया। कथयस्व भयं त्यक्त्वा याथातथ्यमिदं मम॥<br><br>82: तस्य कर्णस्तदाऽऽचष्ट कृमिणा परिभक्षणम्। ददर्श रामस्तं चापि कृमि सूकरसंनिभम्॥<br><br>83: अष्टपादं तीक्ष्णदंष्ट्र सूचीभिरिव संवृतम्। रोमभिः संनिरुद्धाङ्गमलर्कं नाम नामतः॥<br><br>84: स दृष्टमात्रो रामेण कृमि: प्राणानवासृजत्। तस्मिन्नेवासृजि क्लिन्नस्तदद्भुतमिवाभवत्॥<br><br>85: ततोऽन्तरिक्षे ददृशे विश्वरूपः करालवान्। राक्षसो लोहितग्रीवः कृष्णाङ्गो मेघवाहनः॥<br><br>86: स रामं प्राञ्जलिर्भूत्वा बभाषे पूर्णमानसः। स्वस्ति ते भृगुशार्दूल गमिष्येऽहं यथागतम्॥<br><br>87: मोक्षितो नरकादस्माद् भवता मुनिसत्तम। भद्रं तवास्तु वन्दे त्वां प्रियं मे भवता कृतम्॥<br><br>88: तमुवाच महाबाहुर्जामदग्न्यः प्रतापवान्। कस्त्वं कस्माच्च नरकं प्रतिपन्नो ब्रवीहि तत्॥<br><br>89: सोऽब्रवीदहमासं प्राग्दंशो नाम महासुरः। पुरा देवयुगे तात भृगोस्तुल्यवया इव॥<br><br>90: सोऽहं भृगोः सुदयितां भार्यामपहरं बलात्। महर्षेरभिशापेन कृमिभूतोऽपतं भुवि। ॥<br><br>91: अब्रवीद्धि स मां क्रुद्धस्तव पूर्वपितामहः। मूत्रश्लेष्माशनः पाप निरयं प्रतिपत्स्यसे॥<br><br>92: शापस्यान्तो भवेद् ब्रह्मन्नित्येवं तमथाब्रवम्। भविता भार्गवाद् रामादिति मामब्रवीद् भृगुः॥<br><br>93: सोऽहमेनां गतिं प्राप्तो यथा न कुशलं तथा त्वया साधो समागम्य विमुक्तः पापयोनितः॥<br><br>94: एवमुक्त्वा नमस्कृत्य ययौ रामं महासुरः। रामः कर्णं च सक्रोधमिदं वचनमब्रवीत्॥<br><br>95: अतिदुःखमिदं मूढ न जातु ब्राह्मणः सहेत्। क्षत्रियस्येव ते धैर्यं कामया सत्यमुच्यताम्॥<br><br>96: कर्णः शापाद् ब्रह्मक्षत्रान्तरे जातं सूतं मां विद्धि भार्गव॥<br><br>97: तमुवाच ततः भीतः प्रसादयन्। राधेयः कर्ण इति मां प्रवदन्ति जना भुवि। प्रसादं कुरु मे ब्रह्मन्नस्त्रलुब्धस्य भार्गव॥<br><br>98: पिता गुरुर्न संदेहो वेदविद्याप्रदः प्रभुः। अतो भार्गव इत्युक्तं मया गोत्रं तवान्तिक॥<br><br>99: तमुवाच भृगुश्रेष्ठः सरोषः प्रदहन्निवा भूमौ निपतितं दीनं वेपमानं कृताञ्जलिम्॥<br><br>100: यस्मान्मिथ्योपचरितो ह्यस्त्रलोभादिह त्वया। तस्मादेतन ते मूढ ब्रह्मास्त्रं प्रतिभास्यति॥<br><br>101: अन्यत्र वधकालात् ते सदृशेन समीयुषः। अब्राह्मणे न हि ब्रह्म ध्रुवं तिष्ठेत् कदाचन॥<br><br>102: गच्छेदानीं न ते स्थानमनृतस्येह विद्यते। न त्वया सदृशो युद्धे भविता क्षत्रियो भुवि॥<br><br>103: एवमुक्तः स रामेण न्यायेनोपजगाम हा दुर्योधनमुपागम्य कृतोस्त्रोऽस्मीति चाब्रवीत्॥<br><br>104: एवमुक्तः स रामेण न्यायेनोपजगाम हा दुर्योधनमुपागम्य कृतोस्त्रोऽस्मीति चाब्रवीत्॥<br><br>105: नारद उवाच कर्णस्तु समवाप्यैवमस्त्रं भार्गवनन्दनात्। दुर्योधनेन सहितो मुमुदे भरतर्षभ। ॥<br><br>106: ततः कदाचिद् राजानः समाजग्मुः स्वयंवरे। कलिङ्गविषये राजन् राज्ञश्चित्राङ्गदस्य च॥<br><br>107: श्रीमद्राजपुरं नाम नगरं तत्र भारत। राजानः शतशस्तत्र कन्यार्थे समुपागमन्॥<br><br>108: श्रुत्वा दुर्योधनस्तत्र समेतान् सर्वपार्थिवान्। रथेन काञ्चनाङ्गेन कर्णेन सहितो ययौ॥<br><br>109: ततः स्वयंवरे तस्मिन् सम्प्रवृत्ते महोत्सवे। समाजग्मुर्नृपतयः कन्यार्थे नृपसत्तम॥<br><br>110: शिशुपालो जरासंधो भीष्मको वक्र एव च। कपोतरोमा नीलश्च रुक्मी च दृढविक्रमः॥<br><br>111: शृगालश्च महाराजः स्त्रीराज्याधिपतिश्च यः। अशोकः शतधन्वा च भोजो वीरश्च नामतः॥<br><br>112: एते चान्ये च बहवो दक्षिणां दिशमाश्रिताः। म्लेच्छाचार्याश्च राजानः प्राच्योदीच्यास्तथैव च॥<br><br>113: काञ्चनाङ्गदिनः सर्वे शुद्धजाम्बूनदप्रभाः। सर्वे भास्वरदेहाश्च व्याघ्रा इव वलोत्कटाः॥<br><br>114: ततः समुपविष्टेषु तेषु राजसु भारत। विवेश रङ्गं सा कन्या धात्रीवर्षवरान्विता॥<br><br>115: ततः संश्राव्यमाणेषु राज्ञां नामसु भारत। अत्यकामद् धार्तराष्ट्र सा कन्या वरवर्णिनी॥<br><br>116: दुर्योधनस्तु कौरव्यो नामर्षयत लङ्घनम्। प्रत्यषेधच्च तां कन्यामसत्कृत्य नराधिपान्॥<br><br>117: स वीर्यमदमत्तत्वाद् भीष्मद्रोणावुपाश्रितः। रथमारोप्य तां कन्यामाजहार नराधिपः॥<br><br>118: तमन्वगाद् रथी खड्गी बद्धगोधाङ्गद्धलित्रवान्। कर्णः शस्त्रभृतां श्रेष्ठः पृष्ठतः पुरुषर्षभ॥<br><br>119: ततो विमर्दः सुमहान् राज्ञामासीद् युयुत्सताम्। संनह्यतां तनुत्राणि रथान् योजयतामपि॥<br><br>120: तेऽभ्यधावन्त संक्रुद्धाः कर्णदुर्योधनावुभौ। शरवर्षाणि मुञ्चन्तो मेघाः पर्वतयोरिव॥<br><br>121: कर्णस्तेषामापततामेकैकेन शरेण ह धषि च शरवातान् पातयामास भूतले॥<br><br>122: ततो विधनुष: कांश्चित् कांश्चिदुद्यतकार्मुकान्। कांश्चिच्चोद्वहतो बाणान् रथशक्तिगदास्तथा॥<br><br>123: लाघवाद् व्याकुलीकृत्य कर्णः प्रहरतां वरः। हतसूतांश्च भूयिष्ठानवजिग्ये नराधिपान्॥<br><br>124: ते स्वयं वाहयन्तोऽश्वान् पाहि पाहीति वादिनः। व्यपेयुस्ते रणं हित्वा राजानो भग्नमानसाः॥<br><br>125: दुर्योधनस्तु कर्णेन पाल्यमानोऽभ्ययात् तदा। हृष्टः कन्यामुपादाय नगरं नागसाह्वयम्॥<br><br>126: नारद उवाच आविष्कृतबलं कर्णं श्रुत्वा राजा स मागधः। आह्वयद् द्वैरथेनाजी जरासंधो महीपतिः॥<br><br>127: तयोः समभवद् युद्धं दिव्यास्त्रविदुषोईयोः। युधि नानाप्रहरणैरन्योन्यमभिवर्षतोः॥<br><br>128: क्षीणबाणौ विधनुषौ भग्नखड्गौ महीं गतौ। बाहुभिः समसज्जेतामुभावपि बलान्वितौ॥<br><br>129: बाहुकण्टकयुद्धेन तस्य कर्णोऽथ युध्यतः। बिभेद सन्धिं देहस्य जरया श्लेषितस्य हि॥<br><br>130: स विकारं शरीरस्य दृष्ट्वा नृपतिरात्मनः। प्रीतोऽस्मीत्यब्रवीत् कर्णं वैरमुत्सृज्य दूरतः॥<br><br>131: प्रीत्या ददौ स कर्णाय मालिनी नगरीमथ। अड्रेषु नरशार्दूल स राजाऽऽसीत् सपत्नजित्॥<br><br>132: पालयामास चम्पां च कर्णः परबलार्दनः। दुर्योधनस्यानुमते तवापि विदितं तथा॥<br><br>133: एवं शस्त्रप्रतापेन प्रथितः सोऽभवत् क्षितौ। त्वद्धितार्थं सुरेन्द्रेण भिक्षितो वर्मकुण्डले॥<br><br>134: स दिव्ये सहजे प्रादात् कुण्डले परमार्जिते। सहजं कवचं चापि मोहितो देवमायया। ॥<br><br>135: विमुक्तः कुण्डलाभ्यां च सहजेन च वर्मणा। निहतो विजयेनाजौ वासुदेवस्य पश्यतः॥<br><br>136: ब्राह्मणस्याभिशापेन रामस्य च महात्मनः। कुन्त्याच वरदानेन मायया च शतक्रतोः॥<br><br>137: भीष्मावमानात् संख्यायां रथस्यार्धानुकीर्तनात्। शल्यात् तेजोवधाच्चापि वासुदेवनयेन च॥<br><br>138: ॥<br><br>139: रुद्रस्य देवराजस्य यमस्य वरुणस्य च। कुबेरद्रोणयोश्चैव कृपस्य च पहात्मनः॥<br><br>140: अस्त्राणि दिव्यान्यादाय युधि गाण्डीवधन्वना। हतो वैकर्तनः कर्णो दिवाकरसमद्युतिः॥<br><br>141: एवं शप्तस्तव भ्राता बहुभिश्चापि वञ्चितः। न शोच्यः पुरुषव्याघ्र युद्धेन निधनं गतः॥<br><br>142: वैशम्पायन उवाच एतावदुक्त्वा देवर्षिविरराम स नारदः। युधिष्ठिरस्तु राजर्षिर्दथ्यौ शोकपरिप्लुतः॥<br><br>143: तं दीनमनसं वीरं शोकोपहतमातुरम्। निःश्वसन्तं यथा नागं पर्यश्रुनयनं तथा॥<br><br>144: कुन्ती शोकपरीताङ्गी दुःखोपहतचेतना। अब्रवीन्मधुराभाषा काले वचनमर्थवत्॥<br><br>145: युधिष्ठिर महाबाहो नैनं शोचितुमर्हसि। जहि शोकं महाप्राज्ञ शृणु चेदं वचो मम॥<br><br>146: यातितः स मया पूर्वं भ्राज्यं ज्ञापयितुं तव। भास्करेण च देवेन पित्रा धर्मभृतां वर॥<br><br>147: यद्वाच्यं हितकामेन सुहृदा हितमिच्छता। तथा दिवाकरेणोक्तः स्वप्नान्ते मम चाग्रतः॥<br><br>148: न चैनमशकद् भानुरहं वा स्नेहकारणैः। पुरा प्रत्यनुनेतुं वा नेतुं वाप्येकतां त्वया॥<br><br>149: ततः कालपरीतः स वैरस्योद्धरणे रतः। प्रतीपकारी युष्माकमिति चोपेक्षितो मया॥<br><br>150: इत्युक्तो धर्मराजस्तु मात्रा बाष्पाकुलेक्षणः। उवाच वाक्यं धर्मात्मा शोकव्याकुलितेन्द्रियः॥<br><br>151: भवत्या गूढमन्त्रत्वात् पीडितोऽस्मीत्युवाच ताम्॥<br><br>152: शशाप च महातेजाः सर्वलोकेषु योषितः। न गुह्यं धारयिष्यन्तीत्येवं दुःखसमन्वितः॥<br><br>153: स राजा पुत्रपौत्राणां सम्बन्धिसुहृदां तदा। स्मरन्नुद्विग्नहृदयो बभूवोद्विग्नचेतनः॥<br><br>154: ततः शोकपरीतात्मा सधूम इव पावकः। निर्वेदमगमद् धीमान् राजा संतापपीडितः॥<br><br>155: वैशम्पायन उवाच युधिष्ठिरस्तु धर्मात्मा शोकव्याकुलचेतनः। शुशोच दुःखसंतप्तः स्मृत्वा कर्णं महारथम्॥<br><br>156: आविष्टो दुःखशोकाभ्यां निःश्वसंश्च पुनः पुनः। दृष्ट्वाऽर्जुनमुवाचेदं वचनं शोककर्शितः॥<br><br>157: युधिष्ठिर उवाच यफ्रेक्ष्यमाचरिष्याम वृष्णयन्धकपुरे वयम्। ज्ञातीन् निष्पुरुषान् कृत्वा नेमां प्राप्स्याम दुर्गतिम्॥<br><br>158: अमित्रा नः समृद्धार्था वृत्तार्थाः कुरवः किलः। आत्मानमात्मना हत्वा किं धर्मफलमाप्नुमः॥<br><br>159: धिगस्तु क्षात्रमाचारं धिगस्तु बलपौरुषम्। धिगस्त्वमर्षं येनेमामापदं गमिता वयम्॥<br><br>160: साधु क्षमा दमः शौचं वैराग्यं चाप्यमत्सरः। अहिंसा सत्यवचनं नित्यानि वनचारिणाम्॥<br><br>161: वयं तु लोभान्मोहाच्च दम्भं मानं च संश्रिताः। इमामवस्थां सम्प्राप्ता राज्यलाभबुभुत्सया॥<br><br>162: त्रैलोक्यस्यापि राज्येन नास्मान् कश्चित् प्रहर्षयेत्। बान्धवान् निहतान् दृष्ट्वा पृथिव्यां विजयैषिणः॥<br><br>163: ते वयं पृथिवीहेतोरवध्यान् पृथिवीश्वरान्। सम्परित्यज्य जीवामो हीनार्था हतबान्धवाः॥<br><br>164: आमिषे गृध्यमानानामशुभं वै शुनामिव। आमिषं चैव नो हीष्टमामिषस्य विवर्जनम्॥<br><br>165: न पृथिव्या सकलया न सुवर्णस्य राशिभिः। न गवाश्वेन सर्वेण ते त्याज्या य इमे हताः॥<br><br>166: काममन्युपरीतास्ते क्रोधहर्षसमन्विताः। मृत्युयानं समारुह्य गता वैवस्वतक्षयम्॥<br><br>167: बहुकल्याणसंयुक्तानिच्छन्ति पितरः सुतान्। तपसा ब्रह्मचर्येण सत्येन च तितिक्षया॥<br><br>168: उपवासैस्तथेज्याभिव्रतकौतुकमङ्गलैः। लभन्ते मातरो गर्भान्मासान् दश च बिभ्रति॥<br><br>169: यदि स्वस्ति प्रजायन्ते जाता जीवन्ति वा यदि। सम्भाविता जातबलास्ते दधुर्यदि नः सुखम्॥<br><br>170: इह चामुत्र चैवेति कृपणाः फलहेतवः। तासामयं समुद्योगो निर्वृत्तः केवलोऽफलः। १६। । यदासां निहताः पुत्रा युवानो मृष्टकुण्डलाः। अभुक्त्वा पार्थिवान् भोगानृणान्यनपहाय च॥<br><br>171: पितृभ्यो देवताभ्यश्च गता वैवस्वतक्षयम्॥<br><br>172: यदैषामम्ब पितरौ जातकामावुभावपि। संजातधनरत्नेषु तदैव निहता नृपाः॥<br><br>173: संयुक्ताः काममन्युभ्यां क्रोधहर्षासमञ्जसाः। न ते जयफलं किंचिद् भोक्तारो जातु कर्हिचित्॥<br><br>174: पञ्चालानां कुरूणां च हता एव हि ये हताः। न चेत् सर्वानयं लोकः पश्येत् स्वेनैव कर्मणा॥<br><br>175: वयमेवास्य लोकस्य विनाशे कारणं स्मृताः। धृतराष्ट्रस्य पुत्रेषु तत् सर्वं प्रतिपत्स्यति॥<br><br>176: सदैव निकृतिप्रज्ञो द्वेष्टा मायोपजीवनः। मिथ्याविनीतः सततमस्मास्वनपकारिषु॥<br><br>177: न सकामा वयं ते च न चास्माभिर्न तैर्जितम्। न तैर्भुक्तेयमवनिर्न नार्यो गीतवादितम्॥<br><br>178: नामात्यसुहृदां वाक्यं न च श्रुतवतां श्रुतम्। न रत्नानि पराानि न भून द्रविणागमः॥<br><br>179: अस्मद्वेषेण संतप्तः सुखं न स्मेह विन्दति। ऋद्धिमस्मासु तां दृष्ट्वा विवर्णो हरिणः कृशः॥<br><br>180: धृतराष्ट्रश्च नृपतिः सौबलेन निवेदितः। तं पिता पुत्रगृद्धित्वादनुमेनेऽनये स्थितः॥<br><br>181: अनपेक्ष्यैव पितरं गाङ्गेयं विदुरं तथा। असंशयं क्षयं राजा यथैवाहं तथा गतः॥<br><br>182: अनियम्याशुचिं लुब्धं पुत्रं कामवशानुगम्। यशसः पतितो दीप्ताद् घातयित्वा सहोदरान्॥<br><br>183: इमौ हि वृद्धौ शोकाग्नौ प्रक्षिप्य स सुयोधनः। अस्मत्प्रद्वेषसंयुक्तः पापबुद्धिः सदैव ह॥<br><br>184: को हि बन्धुः कुलीनः संस्तथा ब्रूयात् सुहृज्जने। यथासाववदद् वाक्यं युयुत्सुः कृष्णसंनिधौ॥<br><br>185: आत्मनो हि वयं दोषाद् विनष्टाः शाश्वतीः समाः। प्रदहन्तो दिशः सर्वा भास्वरा इव तेजसा॥<br><br>186: सोऽस्माकं वैरपुरुषो दुर्मतिः प्रग्रहं गतः। दुर्योधनकृते ह्येतत् कुलं नो विनिपातितम्॥<br><br>187: अवध्यानां वधं कृत्वा लोके प्राप्ताः स्म वाच्यताम्। कुलस्यास्यान्तकरणं दुर्मतिं पापपूरुषम्॥<br><br>188: राजा राष्ट्रेश्वरं कृत्वा धृतराष्ट्रोऽद्य शोचति। हताः शूराः कृतं पापं विषयः स्वो विनाशितः॥<br><br>189: हत्वा नो विगतो मन्युः शोको मां रुन्धयत्ययम्। धनंजय कृतं पापं कल्याणेनोपहन्यते॥<br><br>190: ख्यापनेनानुतापेन दानेन तपसापि वा। निवृत्त्या तीर्थगमनाच्छुतिस्मृतिजपेन वा॥<br><br>191: त्यागवांश्च पुनः पापं नालंकर्तुमिति श्रुतिः। त्यागवाजन्ममरणे नाप्नोतीति श्रुतिर्यदा॥<br><br>192: प्राप्तवा कृतमतिर्ब्रह्म सम्पद्यते तदा। स धनंजय निर्द्वन्द्वो मुनिर्ज्ञानसमन्वितः॥<br><br>193: वनमामन्त्र्य वः सर्वान् गमिष्यामि परंतप। न हि कृत्स्नतमो धर्मः शक्यः प्राप्तुमिति श्रुतिः॥<br><br>194: परिग्रहवता तन्मे प्रत्यक्षमरिसूदन। मया निसृष्टं पापं हि परिग्रहमभीप्सता॥<br><br>195: जन्मक्षयनिमित्तं च प्राप्तुं शक्यमिति श्रुतिः। स परिग्रहमुत्सृज्य कृत्स्नं राज्यं सुखानि च॥<br><br>196: गमिष्यामि विनिर्मुक्तो विशोको निर्ममः क्वचित्। प्रशाधि त्वमिमामुर्वी क्षेमां निहतकण्टकाम्॥<br><br>197: न ममार्थोऽस्ति राज्येन भोगैर्वा कुरुनन्दन। एतावदुक्त्वा वचनं कुरुराजो युधिष्ठिरः। उपारमत् ततः पार्थः कनीयानभ्यभाषत॥<br><br>198: प्रशाधि त्वमिमामुर्वी क्षेमां निहतकण्टकाम्॥<br><br>199: न ममार्थोऽस्ति राज्येन भोगैर्वा कुरुनन्दन। एतावदुक्त्वा वचनं कुरुराजो युधिष्ठिरः। उपारमत् ततः पार्थः कनीयानभ्यभाषत॥<br><br>200: वैशम्पायन उवाच अथार्जुन उवाचेदमधिक्षिप्त इवाक्षमी। अभिनीततरं वाक्यं दृढवादपराक्रमः॥<br><br>201: दर्शयन्नैन्द्रिरात्मानमुग्रमुग्रपराक्रमः। स्पयमानो महातेजाः सृक्किणी परिसंलिहन्॥<br><br>202: अर्जुन उवाच अहो दुःखमहो कृच्छ्रमहो वैक्लव्यमुत्तमम्। यत् कृत्वामानुषं कर्म त्यजेथाः श्रियमुत्तमाम्॥<br><br>203: शत्रून् हत्वा महीं लब्ध्वा स्वधर्मेणोपपादिताम्। एवंविधं कथं सर्वं त्यजेथा बुद्धिलाघवात्॥<br><br>204: क्लीबस्य हि कुतो राज्यं दीर्घसूत्रस्य वा पुनः। किमर्थं च महीपालानवधीः क्रोधमूर्छितः॥<br><br>205: यो ह्याजिजीविषेद् भैक्ष्यं कर्मणा नैव कस्यचित्। समारम्भान् बुभूषेत हतस्वस्तिरकिंचनः। सर्वलोकेषु विख्यातो न पुत्रपशुसंहितः॥<br><br>206: कापाली नृप पापिष्ठां वृत्तिमासाद्य जीवतः। संत्यज्य राज्यमृद्धं ते लोकोऽयं किं वदिष्यति॥<br><br>207: सर्वारम्भान् समुत्सृज्य हतस्वस्तिरकिंचनः। कस्मादाशंससे भक्ष्यं कर्तुं प्राकृतवत् प्रभो॥<br><br>208: अस्मिन् राजकुले जातो जित्वा कृत्स्नां वसुंधराम्। धर्मार्थावखिलौ हित्वा वनं मौढ्यात् प्रतिष्ठसे॥<br><br>209: यदीमानि हवींषीह विमथिष्यन्त्यसाधवः। भवता विप्रहीणानि प्राप्तं त्वामेव किल्बिषम्॥<br><br>210: आकिंचन्यं मुनीनां च इति वै नहुघोऽब्रवीत्। कृत्वा नृशंसं ह्यधने धिगस्त्वधनतामिह॥<br><br>211: अश्वस्तनमृषीणां हि विद्यते वेद तद् भवान्। यं त्विमं धर्ममित्याहुर्धनादेष प्रवर्तते॥<br><br>212: धर्मं संहरते तस्य धनं हरति यस्य सः। ह्रियमाणे धने राजन् वयं कस्य क्षमेमहि॥<br><br>213: अभिशस्तं प्रपश्यन्ति दरिद्रं पावतः स्थितम्। दरिद्रं पातकं लोके न तच्छंसितुमर्हति॥<br><br>214: पतितः शोच्यते राजन् निर्धनश्चापि शोच्यते। विशेष नाधिगच्छामि पतितस्याधनस्य च॥<br><br>215: अर्थेभ्यो हि विवृद्धेभ्यः सम्भृतेभ्यस्ततस्ततः। क्रियाः सर्वाः प्रवर्तन्ते पर्वतेभ्य इवापगा:॥<br><br>216: अर्थाद् धर्मश्च कामश्च स्वर्गश्चैव नराधिप। प्राणयात्रापि लोकस्य विना ह्यर्थं न सिद्ध्यति॥<br><br>217: अर्थेन हि विहीनस्य पुरुषस्याल्पमेधसः। विच्छिद्यन्ते क्रियाः सर्वा ग्रीष्मे कुसरितो यथा। ॥<br><br>218: यस्यार्थास्तस्य मित्राणि यस्यार्थास्तस्य बान्धवाः। यस्यार्थाः स पुमॉल्लोके यस्यार्थाः स च पण्डितः। । अधनेनार्थकामेन नार्थः शक्यो विधित्सितुम्। अर्थरर्था निबध्यन्ते गजैरिव महागजाः॥<br><br>219: धर्मः कामश्च स्वर्गश्च हर्षः क्रोधः श्रुतं दमः। अर्थादेतानि सर्वाणि प्रवर्तन्ते नराधिप। ॥<br><br>220: धनात् कुलं प्रभवति धनाद् धर्म प्रवर्धते। नाधनस्यास्त्ययं लोको न परः पुरुषोत्तम॥<br><br>221: नाधनो धर्मकृत्यानि यथावदनुतिष्ठति। धनाद्धि धर्मः स्त्रवति शैलादभि नदी यथा॥<br><br>222: यः कृशार्थः कृशगवः कृशभृत्यः कृशातिथिः। सवै राजन् कृशो नाम न शरीरकृशः कृशः॥<br><br>223: अवेक्षस्व यथान्यायं पश्य देवासुरं यथा। राजन् किमन्यज्जातीनां वधाद् गृद्ध्यन्ति देवताः॥<br><br>224: न चेद्धर्तव्यमन्यस्य कथं तद्धर्ममारभेत्। एतावानेव वेदेषु निश्चयः कविभिः कृतः॥<br><br>225: अध्येतव्या त्रयी नित्यं भवितव्यं विपश्चिता। सर्वथा धनमाहार्यं यष्टव्यं चापि यत्नतः॥<br><br>226: द्रोहाद् देवैरवाप्तानि दिवि स्थानानि सर्वशः। द्रोहात् किमन्यज्ज्ञातीनां गृद्ध्यन्ते येन देवताः॥<br><br>227: इति देवा व्यवसिता वेदवादाश्च शाश्वताः। अधीयतेऽध्यापयन्ते यजन्ते याजयन्ति च॥<br><br>228: कृत्स्नं तदेव तच्छेरूयो यदप्याददतेऽन्यतः। न पश्यामोऽनपकृतं धनं किंचित् क्वचिद् वयम्॥<br><br>229: एवमेव हि राजानो जयन्ति पृथिवीमिमाम्। जित्वा ममेयं ब्रुवते पुत्रा इव पितुर्धनम्॥<br><br>230: राजर्षयोऽपि ते स्वर्यो धर्मो ह्येषां निरुच्यते। यथैव पूर्णादुदधेः स्यन्दन्त्यापो दिशो दश॥<br><br>231: एवं राजकुलाद् वित्तं पृथिवीं प्रति तिष्ठति। आसीदियं दिलीपस्य नृगस्य नहुषस्य च। ॥<br><br>232: अम्बरीषस्य मान्धातुः पृथिवी सा त्वयि स्थिता। स त्वां द्रव्यमयो यज्ञः सम्प्राप्तः सर्वदक्षिणः॥<br><br>233: तं चेन्न यजसे राजन् प्राप्तस्त्वं राज्यकिल्बिषम्। येषां राजाऽश्वमेधेन यजते दक्षिणावता॥<br><br>234: उपेत्य तस्यावभृथे पूताः सर्वे भवन्ति ते। विश्वरूपो महादेवः सर्वमेधे महामखे। जुहाव सर्वभूतानि तथैवात्मानमात्मना॥<br><br>235: शाश्वतोऽयं भूतिपथो नास्यान्तमनुशुश्रुम। महान् दाशरथः पन्था मा राजन् कुपथं गमः॥<br><br>236: युधिष्ठिर उवाच मुहूर्तं तावदेकाग्रो मनःश्रोत्रेऽन्तरात्मनि। धारयन्नपि तच्छुत्वा रोचेत वचनं मम॥<br><br>237: साधुगम्यमहं मार्गं न जातु त्वत्कृते पुनः। गच्छेयं तद् गमिष्यामि हित्वा ग्राम्यसुखान्युत॥<br><br>238: क्षेम्यश्चैकाकिना गम्यः पन्थाः कोऽस्तीति पृच्छ माम्। अथवा नेच्छसि प्रष्टुमपृच्छन्नपि मे शृणु॥<br><br>239: हित्वा ग्राम्यसुखाचारं तप्यमानो महत् तपः। अरण्ये फलमूलाशी चरिष्यामि मृगैः सह॥<br><br>240: जुह्वानोऽग्निं यथाकालमुभौ कालावुपस्पृशन्। कृशः परिमिताहारश्चर्मचीरजटाधरः॥<br><br>241: शीतवातातपसहः क्षुत्पिपासाश्रमक्षमः। तपसा विधिदृष्टेन शरीरमुपशोषयन्॥<br><br>242: मनःकर्णसुखा नित्यं शृण्वन्नुच्चावचा गिरः। मुदितानामरण्येषु वसतां मृगपक्षिणाम्॥<br><br>243: आजिघ्रन पेशलान् गन्धान फुल्लानां वृक्षवीरुधाम्। नानारूपान् वने पश्यन् रमणीयान् वनौकसः॥<br><br>244: वानप्रस्थजनस्यापि दर्शनं कुलवासिनाम्। नाप्रियाण्याचरिष्यामि किंपुनर्ग्रामवासिनाम्॥<br><br>245: एकान्तशीली विमृशन् पक्वापक्वेन वर्तयन्। पितृन् देवांश्च वन्येन वाग्भिरद्भिश्च तर्पयन्॥<br><br>246: एवमारण्यशास्त्राणामुग्रमुग्रतरं विधिम्। सेवमानः प्रतीक्षिष्ये देहस्यास्य समापनम्॥<br><br>247: अथवैकोऽहमेकाहमेकैकस्मिन् वनस्पतौ। चरन् भैक्ष्यं मुनिर्मुण्डः क्षपयिष्ये कलेवरम्॥<br><br>248: पांसुभिः समभिच्छन्नः शून्यागारप्रतिश्रयः। वृक्षमूलनिकेतो वा त्यक्तसर्वप्रियाप्रियः॥<br><br>249: न शोचन्न पहष्यंश्च तुल्यनिन्दात्मसंस्तुतिः। निराशीर्निर्ममो भूत्वा निर्द्वन्द्वो निष्परिग्रहः॥<br><br>250: आत्मारामः प्रसन्नात्मा जडान्धवधिराकृतिः। अकुर्वाणः परैः काञ्चित् संविदं जातु कैरपि॥<br><br>251: जङ्गमाजङ्गमान् सर्वानविहिसंश्चतुर्विधान्। प्रजाः सर्वाः स्वधर्मस्थाः समः प्राणभृतः प्रति॥<br><br>252: न चाप्यवहसन् कञ्चिन्न कुर्वन् भृकुटी: क्वचित्। प्रसन्नवदनो नित्यं सर्वेन्द्रियसुसंयतः॥<br><br>253: अपृच्छन् कस्यचिन्मार्ग प्रव्रजन्नेव केनचित्। न देशं न दिशं काञ्चिद् गन्तुमिच्छन् विशेषतः॥<br><br>254: गमने निरपेक्षश्च पश्चादनवलोकयन्। ऋजुः प्रणिहितो गच्छंस्त्रसस्थावरवर्जकः॥<br><br>255: स्वभावस्तु प्रयात्यग्रे प्रभवन्त्यशनान्यपि। द्वन्द्वानि च विरुद्धानि तानि सर्वाण्यचिन्तयन्॥<br><br>256: अल्पं वास्वादु वा भोज्यं पूर्वालाभेन जातुचित्। अन्येष्वपि चरँल्लाभमलाभे सप्त पूरयन्॥<br><br>257: विधूमे न्यस्तमुसले व्यङ्गारे भुक्तवज्जने। अतीतपात्रसंचारे काले विगतभिक्षुके॥<br><br>258: एककालं चरन् भक्ष्यं त्रीनथ द्वे च पञ्च वा। स्नेहपाशं विमुच्याहं चरिष्यामि महीमिमाम्॥<br><br>259: अलाभे सति वा लाभे समदर्शी महातपाः। न जिजीविषुवत् किंचिन्न मुमूर्षुवदाचरन्। ॥<br><br>260: जीवितं मरणं चैव नाभिनन्दन्न च द्विषन्। वास्यैकं तक्षतो बाहुं चन्दनेनैकमुक्षतः॥<br><br>261: नाकल्याणं न कल्याणं चिन्तयन्नुभयोस्तयोः। याः काश्चिज्जीवता शक्याः कर्तुमभ्युदयक्रियाः। सर्वास्ताः समभित्यज्य निमेषादिव्यवस्थितः॥<br><br>262: तेषु नित्यमसक्तश्च त्यक्तसर्वेन्द्रियक्रियः। सुपरित्यक्तसंकल्प: सुनिर्णिक्तात्मकल्मषः॥<br><br>263: विमुक्तः सर्वसंगेभ्यो व्यतीतः सर्ववागुराः। न वशे कस्यचित्तिष्ठन् सधर्मा मातरिश्वनः॥<br><br>264: वीतरागश्चरन्नेवं तुष्टिी प्राप्स्यामि शाश्वतीम्। तृष्णया हि महत् पापमज्ञानादस्मि कारितः॥<br><br>265: कुशलाकुशलान्येके कृत्वा कर्माणि मानवाः। कार्यकारणसंश्लिष्टं स्वजनं नाम बिभ्रति॥<br><br>266: आयुषोऽन्ते प्रहायेदं क्षीणप्राणं कलेवरम्। प्रतिगृह्णाति तत् पापं कर्तुः कर्मफलं हि तत्॥<br><br>267: एवं संसारचक्रेऽस्मिन् व्याविद्धे रथचक्रवत्। समेति भूतग्रामोऽयं भूतग्रामेण कार्यवान्॥<br><br>268: जन्ममृत्युजराव्याधिवेदनाभिरभिद्रुतम्। अपारमिव चास्वस्थं संसारं त्यजतः सुखम्॥<br><br>269: दिवः पतत्सु देवेषु स्थानेभ्यश्च महर्षिषु। को हि नाम भवेनार्थी भवेत् कारणतत्त्ववित्॥<br><br>270: कृत्वा हि विविधं कर्म तत्तद् विविधलक्षणम्। पार्थिवैर्नृपतिः स्वल्पैः कारणैरेव बध्यते॥<br><br>271: तस्मात् प्रज्ञामृतमिदं चिरान्मां प्रत्युपस्थितम्। तत् प्राप्य प्रार्थये स्थानमव्ययं शाश्वतं ध्रुवम्॥<br><br>272: एतया संततं धृत्या चरन्नेवंप्रकारया। जन्ममृत्युजराव्याधिवेदनाभिरभिद्रुतम्। देहं संस्थापयिष्यामि निर्भयं मार्गमास्थितः॥<br><br>273: भीम उवाच श्रोत्रियस्येव ते राजन् मन्दकस्याविपश्चितः। अनुवाकहता बुद्धि:षा तत्त्वार्थदर्शिनी॥<br><br>274: आलस्ये कृतचित्तस्य राजधर्मानसूयतः। विनाशे धार्तराष्ट्राणां किं फलं भरतर्षभ॥<br><br>275: क्षमानुकम्पा कारुण्यमानृशंस्यं न विद्यते। क्षात्रमाचरतो मार्गमपि बन्धोस्त्वदन्तरे॥<br><br>276: यदीमां भवतो बुद्धिं विद्याम वयमीदृशीम्। शस्त्रं नैव ग्रहीष्यामो न वधिष्याम कंचन॥<br><br>277: भैक्ष्यमेवाचरिष्याम शरीरस्याविमोक्षणात्। न चेदं दारुणं युद्धमभविष्यन्महीक्षिताम्॥<br><br>278: प्राणस्यान्नमिदं सर्वमिति वै कवयो विदुः। स्थावरं जङ्गमं चैव सर्वं प्राणस्य भोजनम्॥<br><br>279: आददानस्य चेद् राज्यं ये केचित् परिपन्थिनः। हन्तव्यास्त इति प्राज्ञाः क्षत्रधर्मविदो विदुः॥<br><br>280: ते सदोषा हतास्माभी राज्यस्य परिपन्थिनः। तान् हत्वा भुड्क्ष्वधर्मेण युधिष्ठिर महीमिमाम्॥<br><br>281: यथा हि पुरुषः खात्वा कूपमप्राप्य चोदकम्। पङ्कदिग्धो निवर्तेत कर्मेदं नस्तथोपमम्॥<br><br>282: यथाऽऽरुह्य महावृक्षमपहृत्य ततो मधु। अप्राश्य निधनं गच्छेत् कर्मेदं नस्तथोपमम्॥<br><br>283: यथा महान्तमध्वानमाशया पुरुषः पतन्। स निराशो निवर्तेत कर्मतन्नस्तथोपमम्॥<br><br>284: यथा शत्रून् घातयित्वा पुरुषः कुरुनन्दन। आत्मानं घातयेत् पश्चात् कर्मेदं नस्तथोपमम्॥<br><br>285: यथान्नं क्षुधितो लब्ध्वा न भुञ्जीयाद् यदृच्छया। कामीव कामिनी लब्ध्वा कर्मेदं नस्तथोपमम्॥<br><br>286: वयमेवात्र गर्वा हि यद् वयं मन्दचेतसम्। त्वां राजन्ननुगच्छामो ज्येष्ठोऽयमिति भारत॥<br><br>287: वयं हि बाहुबलिनः कृतविद्या मनस्विनः। क्लीबस्य वाक्ये तिष्ठामो यथैवाशक्तयस्तथा॥<br><br>288: अगतीकगतीनस्मान् नष्टार्थानर्थसिद्धये। कथं वै नानुपश्येयुर्जना: पश्यत यादृशम्॥<br><br>289: आपत्काले हि संन्यासः कर्तव्य इति शिष्यते। जरयाभिपरीतेन शत्रुभियंसितेन वा॥<br><br>290: तस्मादिह कृतप्रज्ञास्त्यागं न परिचक्षते। धर्मव्यतिक्रमं चैव मन्यन्ते सूक्ष्मदर्शिनः॥<br><br>291: कथं तस्मात् समुत्पन्नास्तनिष्ठास्तदुपाश्रयाः। तदेव निन्दा भाषेयुर्धाता तत्र न गर्यते॥<br><br>292: श्रिया विहीनैरधनैर्नास्तिकैः सम्प्रवर्तितम्। वेदवादस्य विज्ञानं सत्याभासमिवानृतम्॥<br><br>293: शक्यं तु मौनमास्थाय बिभ्रताऽऽत्मानमात्मना। धर्मच्छद्म समास्थाय च्यवितुं न तु जीवितुम्॥<br><br>294: शक्यं पुनररण्येषु सुखमेकेन जीवितुम्। अबिभ्रता पुत्रपौत्रान् देवर्षीनतिथीन् पितॄन्। ॥<br><br>295: नेमे मृगाः स्वर्गजितो न वराहा न पक्षिणः। अथान्येन प्रकारेण पुण्यमाहुर्न तं जनाः॥<br><br>296: यदि संन्यासत: सिद्धिं राजा कश्चिदवाप्नुयात्। पर्वताश्च दुमाश्चैव क्षिप्रं सिद्धिमवाप्नुयुः॥<br><br>297: एते हि नित्यसंन्यासा दृश्यन्ते निरुपद्रवाः। अपरिग्रहवन्तश्च सततं ब्रह्मचारिणः॥<br><br>298: अथ चेदात्मभाग्येषु नान्येषां सिद्धिमश्नुते। तस्मात् कर्मैव कर्तव्यं नास्ति सिद्धिरकर्मणः॥<br><br>299: औदकाः सृष्टयश्चैव जन्तवः सिद्धिमाप्नुयुः। तेषामात्मैव भर्तव्यो नान्यः कश्चन विद्यते॥<br><br>300: अवेक्षस्व यथा स्वैः स्वैः कर्मभिर्व्यापृतं जगत्। तस्मात् कर्मव कर्तव्यं नास्ति सिद्धिरकर्मणः॥<br><br>301: औदकाः सृष्टयश्चैव जन्तवः सिद्धिमाप्नुयुः। तेषामात्मैव भर्तव्यो नान्यः कश्चन विद्यते॥<br><br>302: अवेक्षस्व यथा स्वैः स्वैः कर्मभिर्व्यापृतं जगत्। तस्मात् कर्मव कर्तव्यं नास्ति सिद्धिरकर्मणः॥<br><br>303: अर्जुन उवाच अत्रैवोदाहरन्तीममितिहासं पुरातनम्। तापसैः सह संवादं शक्रस्य भरतर्षभ॥<br><br>304: केचिद् गृहान् परित्यज्य वनमभ्यागमन् द्विजाः। अजातश्मश्रवो मन्दाः कुले जाताः प्रवव्रजुः॥<br><br>305: धर्मोऽयमिति मन्वानाः समृद्धा ब्रह्मचारिणः। त्यक्त्वा भ्रातृन् पिढेश्चैव तानिन्द्रोऽन्वकृपायत॥<br><br>306: तानाबभाषे भगवान् पक्षी भूत्वा हिरण्मयः। सुदुष्करं मनुष्यैश्च यत् कृतं विघसाशिभिः॥<br><br>307: पुण्यं भवति कर्मेदं प्रशस्तं चैव जीवितम्। सिद्धार्थास्ते गतिं मुख्यां प्राप्ता धर्मपरायणाः॥<br><br>308: ऋषय ऊचुः अहो बतायं शकुनिर्विघसाशान् प्रशंसति। अस्मान् नूनमयं शास्ति वयं च विघसाशिनः॥<br><br>309: शकुनिरुवाच नाहं युष्मान् प्रशंसामि पङ्कदिग्धान् रजस्वलान्। उच्छिष्टभोजिनो मन्दानन्ये वै विघसाशिनः॥<br><br>310: ऋषय ऊचुः इदं श्रेयः परमिति वयमेवाभ्युपास्महे। शकुने ब्रूहि यच्छेरूयो भृशं ते श्रद्धामहे॥<br><br>311: शकुनिरुवाच यदि मां नाभिशङ्कध्वं विभज्यात्मानमात्मना। ततोऽहं वः प्रवक्ष्यामि याथातथ्यं हितं वचः॥<br><br>312: ऋषय ऊचुः शृणुमस्ते वचस्तात पन्थानो विदितास्तव। नियोगे चैव धर्मात्मन् स्थातुमिच्छाम शाधि नः॥<br><br>313: शकुनिरुवाच चतुष्पदां गौः प्रवरा लोहानां काञ्चनं वरम्। शब्दानां प्रवरो मन्त्रो ब्राह्मणो द्विपदां वरः॥<br><br>314: मन्त्रोऽयं जातकर्मादिाह्मणस्य विधीयते। जीवतोऽपि यथाकालं श्मशाननिधनादिभिः॥<br><br>315: कर्माणि वैदिकान्यस्य स्वर्यः पन्थास्त्वनुत्तमः। अथ सर्वाणि कर्माणि मन्त्रसिद्धानि चक्षते॥<br><br>316: आत्मानं दृढवादीति तथा सिद्धिरिहेष्यते। मासार्धमासा ऋतव आदित्यशशितारकम्॥<br><br>317: ईहन्ते सर्वभूतानि तदिदं कर्मसंज्ञितम्। सिद्धिक्षेत्रमिदं पुण्यमयमेवाश्रमो महान्॥<br><br>318: अथ ये कर्म निन्दन्तो मनुष्याः कापथं गताः। मूढानामर्थहीनानां तेषामेनस्तु विद्यते॥<br><br>319: देववंशान् पितृवंशान् ब्रह्मवंशांश्च शाश्वतान्। संत्यज्य मूढा वर्तन्ते ततो यान्त्यश्रुतीपथम्॥<br><br>320: एतद्वोऽस्तु तपोयुक्तं ददामीत्वृषिचोदितम्। तस्मात् तत्तद् व्यवस्थानं तपस्वि तप उच्यते॥<br><br>321: देववंशान् ब्रह्मवंशान् पितृवंशांश्च शाश्वतान्। संविभज्य गुरोश्चर्यां तद् वै दुष्करमुच्यते॥<br><br>322: देवा वै दुष्करं कृत्वा विभूतिं परमां गताः। तस्माद् गार्हस्थ्यमुद्वोढुं दुष्करं प्रब्रवीमि वः॥<br><br>323: तपः श्रेष्ठं प्रजानां हि मूलमेतन्न संशयः। कुटुम्बविधिनानेन यस्मिन् सर्वं प्रतिष्ठितम्॥<br><br>324: एतद् विदुस्तपो विप्रा द्वन्द्वातीता विमत्सराः। तस्माद् व्रतं मध्यमं तु लोकेषु तप उच्यते॥<br><br>325: दुराधर्षं पदं चैव गच्छन्ति विघसाशिनः। सायंप्रातर्विभज्यानं स्वकुटुम्बे यथाविधि॥<br><br>326: दत्त्वाऽतिथिभ्यो देवेभ्यः पितृभ्यः स्वजनाय च। अवशिष्टानि येऽश्नन्ति तानाहुर्विघसाशिनः॥<br><br>327: तस्मात् स्वधर्ममास्थाय सुव्रताः सत्यवादिनः। लोकस्य गुरवो भूत्वा ते भवन्त्यनुपस्कृताः॥<br><br>328: त्रिदिवं प्राप्य शक्रस्य स्वर्गलोके विमत्सराः। वसन्ति शाश्वतान् वर्षाञ्जना दुष्करकारिणः॥<br><br>329: अर्जुन उवाच ततस्ते तद् वचः श्रुत्वा धर्मार्थसहितं हितम्। उत्सृज्य नास्तीति गता गार्हस्थ्यं समुपाश्रिताः॥<br><br>330: तस्मात् त्वमपि सर्वज्ञ धैर्यमालम्ब्य शाश्वतम्। प्रशाधि पृथिवीं कृत्स्ना हतामित्रां नरोत्तम॥<br><br>331: वैशम्पायन उवाच अर्जुनस्य वचः श्रुत्वा नकुलो वाक्यमब्रवीत्। राजानमभिसम्प्रेक्ष्य सर्वधर्मभृतां वरम्॥<br><br>332: अनुरुथ्य महाप्राज्ञो भ्रातुश्चित्तमरिन्दम। व्यूढोरस्को महाबाहुस्ताम्रास्यो मितभाषिता॥<br><br>333: नकुल उवाच विशाखयूपे देवानां सर्वेषामग्नयश्चिताः। तस्माद् विद्धि महाराज देवाः कर्मफले स्थिताः॥<br><br>334: अनास्तिकानां भूतानां प्राणदाः पितरश्च ये। तेऽपि कर्मैव कुर्वन्ति विधि सम्प्रेक्ष्य पार्थिव॥<br><br>335: वेदवादापविद्धांस्तु तान् विद्धि भृशनास्तिकान्। न हि वेदोक्तमुत्सृज्य विप्रः सर्वेषु कर्मसु॥<br><br>336: देवयानेन नाकस्य पृष्ठमाप्नोति भारत। अत्याश्रमानयं सर्वानित्याहुर्वेदनिश्चयाः॥<br><br>337: ब्राह्मणाः श्रुतिसम्पन्नास्तान् निबोध नराधिप। वित्तानि धर्मलब्धानि ऋतुमुख्येष्ववासृजन्॥<br><br>338: कृतात्मा स महाराज स वै त्यागी स्मृतो नरः॥<br><br>339: अनवेक्ष्य सुखादानं तथैवोर्ध्वं प्रतिष्ठितः। आत्मत्यागी महाराज स त्यागी तामसो मतः॥<br><br>340: अनिकेतः परिपतन् वृक्षमूलाश्रयो मुनिः। अपाचकः सदा योगी स त्यागी पार्थ भिक्षुकः॥<br><br>341: क्रोधहर्षावनादृत्य पैशुन्यं च विशेषतः। विप्रो वेदानधीते यः स त्यागी पार्थ उच्यते॥<br><br>342: आश्रमांस्तुलया सर्वान् धृतानाहुर्मनीषिणः। एकतश्च त्रयो राजन् गृहस्थाश्रम एकतः॥<br><br>343: समीक्ष्य तुलया पार्थ कामं स्वर्गं च भारत। अयं पन्था महर्षीणामियं लोकविदां गतिः॥<br><br>344: इति यः कुरुते भावं स त्यागी भरतर्षभ। न य: परित्यज्य गृहान् वनमेति विमूढवत्॥<br><br>345: यदा कामान् समीक्षेत धर्मवैतंसिको नरः। अथैनं मृत्युपाशेन कण्ठे बध्नाति मृत्युराट्॥<br><br>346: अभिमानकृतं कर्म नैतत् फलवदुच्यते। त्यागयुक्तं महाराज सर्वमेव महाफलम्॥<br><br>347: शमो दमस्तथा धैर्यं सत्यं शौचमथार्जवम्। यज्ञो धृतिश्च धर्मश्च नित्यमा! विधिः स्मृतः॥<br><br>348: पितृदेवातिथिकृते समारम्भोऽत्र शस्यते। अत्रैव हि महाराज त्रिवर्गः केवलं फलम्॥<br><br>349: एतस्मिन् वर्तमानस्य विधावप्रतिषेधिते। त्यागिनः प्रसृतस्येह नोच्छित्तिर्विद्यते क्वचित्॥<br><br>350: असृजद्धि प्रजा राजन् प्रजापतिरकल्मषः। मां यक्ष्यन्तीति धर्मात्मा यज्ञैर्विविधदक्षिणैः॥<br><br>351: वीस्थश्चैव वृक्षांश्च यज्ञार्थं वै तथौषधीः। पशृंश्चैव तथा मेध्यान् यज्ञार्थानि हवींषि च॥<br><br>352: गृहस्थाश्रमिणस्तच्च यज्ञकर्म विरोधकम्। तस्माद् गार्हस्थ्यमेवेह दुष्करं दुर्लभं तथा॥<br><br>353: तत् सम्प्राप्य गृहस्था ये पशुधान्यधनान्विताः। न यजन्ते महाराज शाश्वतं तेषु किल्बिषम्॥<br><br>354: स्वाध्याययज्ञा ऋषयो ज्ञानयज्ञास्तथा परे। अथापरे महायज्ञान् मनस्येव वितन्वते॥<br><br>355: एवं मनःसमाधानं मार्गमातिष्ठतो नृप। द्विजातेर्ब्रह्मभूतस्य स्पृहयन्ति दिवौकसः॥<br><br>356: स रत्नानि विचित्राणि संहृतानि ततस्ततः। मखेष्वनभिसंत्यज्य नास्तिक्यमभिजल्पसि॥<br><br>357: कुटुम्बमास्थिते त्यागं न पश्यामि नराधिप। राजसूयाश्वमेधेषु सर्वमेधेषु वा पुनः॥<br><br>358: ये चान्ये ऋतवस्तात ब्राह्मणैरभिपूजिताः। तैर्यजस्व महीपाल शक्रो देवपतिर्यथा॥<br><br>359: राज्ञः प्रमाददोषेण दस्युभिः परिमुष्यताम्। अशरण्यः प्रजानां यः स राजा कलिरुच्यते॥<br><br>360: अश्वान् गाश्चैव दासीश्च करेणूश्च स्वलंकृताः। ग्रामाजनपदांश्चैव क्षेत्राणि च गृहाणि च॥<br><br>361: अप्रदाय द्विजातिभ्यो मात्सर्याविष्टचेतसः। वयं ते राजकलयो भविष्याम विशाम्पते॥<br><br>362: अदातारो शरण्याश्च राजकिल्विषभागिनः। दोषाणामेव भोक्तारो न सुखानां कदाचन॥<br><br>363: अनिष्ट्वा च महायज्ञैरकृत्वा च पितृस्वधाम्। तीर्थेष्वनभिसम्लुत्य प्रव्रजिष्यसि चेत् प्रभो॥<br><br>364: छिन्नाभ्रमिव गन्तासि विलयं मारुतेरितम्। लोकयोरुभयोर्धष्टो ह्यन्तराले व्यवस्थितः॥<br><br>365: अन्तर्बहिश्च यत् किंचिन्मनोव्यासङ्गकारकम्। परित्यज्य भवेत् त्यागी न हित्वा प्रतितिष्ठति॥<br><br>366: एतस्मिन् वर्तमानस्य विधावप्रतिषेधिते। ब्राह्मणस्य महाराज नोच्छित्तिर्विद्यते क्वचित्॥<br><br>367: निहत्य शत्रूस्तरसा समृद्धान् शक्रो यथा दैत्यबलानि संख्ये। कः पार्थ शोचेन्निरतः स्वधर्मे पूर्वैः स्मृते पार्थिव शिष्टजुष्टे॥<br><br>368: क्षात्रेण धर्मेण पराक्रमेण जित्वा महीं मन्त्रविद्ध्यः प्रदाय। नाकस्य पृष्ठेऽसि नरेन्द्र गन्ता न शोचितव्यं भवताद्य पार्थ॥<br><br>369: सहदेव उवाच न बाह्यं द्रव्यमुत्सृज्य सिद्धिर्भवति भारत। शारीरं द्रव्यमुत्सृज्य सिद्धिर्भवति वा न वा॥<br><br>370: बाह्यद्रव्यविमुक्तस्य शारीरेष्वनुगृध्यतः। यो धर्मो यत् सुखं वा स्याद् द्विषतां तत् तथास्तु नः॥<br><br>371: शारीरं द्रव्यमुत्सृज्य पृथिवीमनुशासतः। यो धर्मो यत् सुखं वा स्यात् सुहृदां तत् तथास्तु नः। । व्यक्षरस्तु भवेन्मृत्युस्त्र्यक्षरं ब्रह्म शाश्वतम्। ममेति च भवेन्मृत्युर्न ममेति च शाश्वतम्॥<br><br>372: ब्रह्ममृत्यू ततो राजन्नात्मन्येव समाश्रितौ। अदृश्यमानौ भूतानि योधयेतामसंशयम्॥<br><br>373: अविनाशोऽस्य सत्त्वस्य नियतो यदि भारत। हत्वा शरीरं भूतानां न हिंसा प्रतिपत्स्यते॥<br><br>374: अथापि च सहोत्पत्तिः सत्त्वस्य प्रलयस्तथा। नष्टे शरीरे नष्टः स्याद् वृथा च स्यात् क्रियापथः॥<br><br>375: तस्मादेकान्तमुत्सृज्य पूर्वैः पूर्वतरैश्च यः। पन्था निषेवित: सद्भिः स निषेव्यो विजानता॥<br><br>376: लध्वापि पृथिवीं कृत्स्नां सहस्थावरजङ्गमाम्। न भुक्के यो नृपः सम्यङ् निष्फलं तस्य जीवितम्॥<br><br>377: राजन् वने वन्येन जीवतः। द्रव्येषु यस्य ममता मृत्योरास्ये स वर्तते॥<br><br>378: बाह्यान्तरं च भूतानां स्वभावं पश्य भारत। ये तु पश्यन्ति तद् भूतं मुच्यन्ते ते महाभयात्॥<br><br>379: भवान् पिता भवान् माता भवान् भ्राता भवान् गुरुः। दुःखप्रलापानार्तस्य तन्मे त्वं क्षन्तुमर्हसि॥<br><br>380: तथ्यं वा यदि वातथ्यं यन्मयैतत् प्रभाषितम्। तद् विद्धि पृथिवीपाल भक्त्या भरतसत्तम॥<br><br>381: वैशम्पायन उवाच अव्याहरति कौन्तेये धर्मराजे युधिष्ठिरे। भ्रातॄणां ब्रुवतां तास्तान् विविधान् वेदनिश्चयान्॥<br><br>382: महाभिजनसम्पन्ना श्रीमत्यायतलोचना। अभ्यभाषत राजेन्द्र द्रौपदी योषितां वरा॥<br><br>383: आसीनमृषभं राज्ञां भ्रातृभिः परिवारितम्। सिंहशार्दूलसदृशैर्वारणैरिव यूथपम्॥<br><br>384: अभिमानवती नित्यं विशेषेण युधिष्ठिरे। लालिता सततं राज्ञा धर्मज्ञा धर्मदर्शिनी॥<br><br>385: आमन्त्र्य विपुलश्रोणी साम्ना परमवल्गुना। भर्तारपभिसम्प्रेक्ष्य ततो वचनमब्रवीत्॥<br><br>386: द्रौपद्युवाच इमे ते भ्रातरः पार्थ शुष्यन्ते स्तोकका इव। वावाश्यमानास्तिष्ठन्ति न चैनानभिनन्दसे॥<br><br>387: नन्दयैतान् महाराज मत्तानिव महाद्विपान्। उपपन्नेन वाक्येन सततं दुःखभागिनः॥<br><br>388: कथं द्वैतवने राजन् पूर्वमुक्त्वा तथा वचः। भ्रातृनेतान् स्म सहिताशीतवातातपार्दितान्॥<br><br>389: वयं दुर्योधनं हत्वा मृधे भोक्ष्याम मेदिनीम्। सम्पूर्णां सर्वकामानामाहवे विजयैषिणः॥<br><br>390: विस्थांश्च रथान् कृत्वा निहत्य च महागजान्। संस्तीर्य च रथैर्भूमि ससादिभिररिन्दमाः॥<br><br>391: यजतां विविधैर्यज्ञैः समृद्धैराप्तदक्षिणैः। वनवासकृतं दुःखं भविष्यति सुखाय वः॥<br><br>392: इत्येतानेवमुक्त्वा त्वं स्वयं धर्मभृतां वर। कथमद्य पुनर्वीर विनिहंसि मनांसि नः॥<br><br>393: न क्लीबो वसुधां भुक्के न क्लीबो धनमश्नुते। न क्लीबस्य गृहे पुत्रा मत्स्याः पङ्क इवासते॥<br><br>394: नादण्डः क्षत्रियो भाति नादण्डो भूमिमश्नुते। नादण्डस्य प्रजा राज्ञः सुखं विन्दन्ति भारत॥<br><br>395: मित्रता सर्वभूतेषु दानमध्ययनं तपः। ब्राह्मणस्यैव धर्म: स्यान्न राज्ञो राजसत्तम॥<br><br>396: असतां प्रतिषेधश्च सतां च परिपालनम्। एष राज्ञां परो धर्मः समरे चापलायनम्॥<br><br>397: यस्मिन् क्षमा च क्रोधश्च दानादाने भयाभये। निग्रहानुग्रहौ चोभौ स वै धर्मविदुच्यते॥<br><br>398: न श्रुतेन न दानेन न सान्त्वेन न चेज्यया। त्वयेयं पृथिवी लब्धा न संकोचेन चाप्युत॥<br><br>399: यत् तद् बलममित्राणां तथा वीर्यसमुद्यतम्। हस्त्यश्वरथसम्पनं त्रिभिरङ्गैरनुत्तमम्॥<br><br>400: रक्षित द्रोणकर्णाभ्यामश्वत्थाम्ना कृपेण च। तत त्वया निहतं वीर तस्माद् भुक्ष्व वसुन्धराम्॥<br><br>401: जम्बूद्वीपो महाराज नानाजनपदैर्युतः। त्वया पुरुषशार्दूल दण्डेन मृदितः प्रभो॥<br><br>402: जम्बूद्वीपेन सदृशः क्रौञ्चद्वीपो नराधिप। अधरेण महामेरोर्दण्डेन मृदितस्त्वया॥<br><br>403: क्रौञ्चद्वीपेन सदृशः शाकद्वीपो नराधिप। पूर्वेण तु महामेरोर्दण्डेन मृदितस्त्वया॥<br><br>404: उत्तरेण महामेरोः शाकद्वीपेन सम्मितः। भद्राश्वः पुरुषव्याघ्र दण्डेन मृदितस्त्वया॥<br><br>405: द्वीपाश्च सान्तरद्वीया नानाजनपदाश्रयाः। विगाह्य सागरं वीर दण्डेन मृदितास्त्वया॥<br><br>406: एतान्यप्रतिमेयानि कृत्वा कर्माणि भारत। न प्रीयसे महाराज पूज्यमानो द्विजातिभिः॥<br><br>407: स त्वं भ्रातृनिमान् दृष्ट्वा प्रतिनन्दस्व भारत। ऋषभानिव सम्मत्तान् गजेन्द्रानूर्जितानिव॥<br><br>408: अमरप्रतिमाः सर्वे शत्रुसाहाः परंतपाः। एकोऽपि हि सुखायैषां मम स्यादिति मे मतिः। । २८। किं पुनः पुरुषव्याघ्र पतयो मे नरर्षभाः। समस्तानीन्द्रियाणीव शरीरस्य विचेष्टने॥<br><br>409: अनृतं नाब्रवीच्छ्वश्रूः सर्वज्ञा सर्वदर्शिनी। युधिष्ठिरस्त्वां पाञ्चालि सुखे धास्यत्यनुत्तमे॥<br><br>410: हत्वा राजसहस्राणि बहून्याशुपराक्रमः। तद् व्यर्थं सम्प्रपश्यामि मोहात् तव जनाधिप॥<br><br>411: येषामुन्मत्तको ज्येष्ठः सर्वे तेऽप्यनुसारिणः। तवोन्मादान्महाराज सोन्मादाः सर्वपाण्डवाः॥<br><br>412: यदि हि स्युरनुन्मत्ता भ्रातरस्ते नराधिप। बद्ध्वा त्वां नास्तिकैः सार्धं प्रशासेयुर्वसुन्धराम्। । ३३ कुरुते मूढ एवं हि यः श्रेयो नाधिगच्छति। धूपैरञ्जनयोगैश्च नस्यकर्मभिरेव च॥<br><br>413: भेषजैः स चिकित्स्यः स्याद् य उन्मार्गेण गच्छति। साहं सर्वाधमा लोके स्त्रीणां भरतसत्तम॥<br><br>414: तथा विनिकृता पुत्रैर्याहमिच्छामि जीवितुम्। एतेषां यतमानानां न मेऽद्य वचनं मृषा॥<br><br>415: त्वं तु सर्वां महीं त्यक्त्वा कुरुषे स्वयमापदम्। यथाऽऽस्तां सम्मतौ राज्ञां पृथिव्यां राजसत्तम॥<br><br>416: मान्धाता चाम्बरीषश्च तथा राजन् विराजसे। प्रशाधि पृथिवीं देवीं प्रजा धर्मेण पालयन्॥<br><br>417: सपर्वतवनद्वीपां मा राजन् विमना भव। यजस्व विविधैर्यज्ञैर्युध्यस्वारीन् प्रयच्छ च। धनानि भोगान् वासांसि द्विजातिभ्यो नृपोत्तम॥<br><br>418: वैशम्पायन उवाच याज्ञसेन्या वचः श्रुत्वा पुनरेवार्जुनोऽब्रवीत्। अनुमान्य महाबाहुं ज्येष्ठं भ्रातरमच्युतम्॥<br><br>419: अर्जुन उवाच दण्डः शास्ति प्रजाः सर्वा दण्ड एवाभिरक्षति। दण्डः सुप्तेषु जागर्ति दण्डं धर्म विदुर्बुधाः॥<br><br>420: दण्डः संरक्षते धर्मं तथैवार्थ जनाधिप। कामं संरक्षते दण्डस्त्रिवर्गो दण्ड उच्यते॥<br><br>421: दण्डेन रक्ष्यते धान्यं धनं दण्डेन रक्ष्यते। एवं विद्वानुपाधत्स्व भावं पश्यस्व लौकिकम्॥<br><br>422: राजदण्डभयादेके पापाः पापं न कुर्वते। यमदण्डभयादेके परलोकभयादपि॥<br><br>423: परस्परभयादेके पापाः पापं न कुर्वते। एवं सांसिद्धिके लोके सर्वं दण्डे प्रतिष्ठितम्॥<br><br>424: दण्डस्यैव भयादेके न खादन्ति परस्परम्। अन्धे तमसि मज्जेयुर्यदि दण्डो न पालयेत्॥<br><br>425: यस्माददान्तान् दमयत्यशिष्टान् दण्डयत्यपि। दमनाद् दण्डनाच्चैव तस्माद् दण्डं विदुर्बुधाः॥<br><br>426: वाचा दण्डो ब्राह्मणानां क्षत्रियाणां भुजार्पणम्। दानदण्डाः स्मृता वैश्या निर्दण्डः शूद्र उच्यते॥<br><br>427: असम्मोहाय मर्त्यानामर्थसंरक्षणाय च। मर्यादा स्थापिता लोके दण्डसंज्ञा विशाम्पते। ॥<br><br>428: यत्र श्यामो लोहिताक्षो दण्डश्चरति सूद्यतः। प्रजास्तत्र न मुह्यन्ते नेता चेत् साधु पश्यति॥<br><br>429: ब्रह्मचारी गृहस्थश्च वानप्रस्थश्च भिक्षुकः। दण्डस्यैव भयादेते मनुष्या वर्त्मनि स्थिताः॥<br><br>430: नाभीतो यजते राजन् नाभीतो दातुमिच्छति। नाभीतः पुरुषः कश्चित् समये स्थातुमिच्छति॥<br><br>431: नाच्छित्त्वा परमर्माणि नाकृत्वा कर्म दुष्करम्। नाहत्वा मत्स्यघातीव प्राणोति महतीं श्रियम्॥<br><br>432: नाघ्नतः कीर्तिरस्तीह न वित्तं न पुनः प्रजाः। इन्द्रो वृत्रवधेनैव महेन्द्रः समपद्यत॥<br><br>433: य एव देवा हन्तारस्ताँल्लोकोऽर्चयते भृशम्। हन्ता रुद्रस्तथा स्कन्दः शक्रोऽग्निवरुणो यमः॥<br><br>434: हन्ता कालस्तथा वायुर्मुत्युर्वैश्रवणो रविः। वसवो मरुतः साध्या विश्वेदेवाश्च भारत॥<br><br>435: एतान् देवान् नमस्यन्ति प्रतापप्रणता जनाः। न ब्रह्माणं न धातारं न पूषाणं कथंचना॥<br><br>436: मध्यस्थान् सर्वभूतेषु दान्ताशमपरायणान्। यजन्ते मानवाः केचित् प्रशान्ताः सर्वकर्मसु॥<br><br>437: न हि पश्यामि जीवन्तं लोके कञ्चिदहिंसया। सत्त्वैः सत्त्वा हि जीवन्ति दुर्बलैर्बलवत्तराः॥<br><br>438: नकुलो मूषिकानत्ति बिडालो नकुलं तथा। विडालमत्तिश्वा राजश्वानं व्यालमृगस्तथा॥<br><br>439: तानत्तिं पुरुषः सर्वान् पश्य कालो यथागतः। प्राणस्यान्नमिदं सर्वं जङ्गमं स्थावरं च यत्॥<br><br>440: विधानं दैवविहितं तत्र विद्वान् न मुह्यति। यथा सृष्टोऽसि राजेन्द्र तथा भवितुमर्हसि॥<br><br>441: विनीतक्रोधहर्षा हि मन्दा वनमुपाश्रिताः। विना वधं न कुर्वन्ति तापसा: प्राणयापनम्॥<br><br>442: उदके बहवः प्राणाः पृथिव्यां च फलेषु च। न च कश्चिन्न तान् हन्ति किमन्यत् प्राणयापनात्॥<br><br>443: सूक्ष्मयोनीनि भूतानि तर्कगम्यानि कानिचित्। पक्ष्मणोऽपि निपातेन येषां स्यात् स्कन्धपर्ययः॥<br><br>444: ग्रामान् निष्क्रम्य मुनयो विगतक्रोधमत्सराः। वने कुटुम्बधर्माणो दृश्यन्ते परिमोहिताः॥<br><br>445: भूमि भित्त्वौषधीश्छित्त्वा वृक्षादीनण्डजान् पशून्। मनुष्यास्तन्वते यज्ञास्ते स्वर्ग प्राप्नुवन्ति च॥<br><br>446: दण्डनीत्यां प्रणीतायां सर्वे सिद्ध्यन्त्युपक्रमाः। कौन्तेय सर्वभूतानां तत्र मे नास्ति संशयः॥<br><br>447: दण्डचेन्न भवेल्लोके विनश्येयुरिमाः प्रजाः। जले मत्स्यानिवाभक्ष्यन् दुर्बलान् बलवत्तराः॥<br><br>448: सत्यं चेदं ब्रह्मणा पूर्वमुक्तं दण्डः प्रजा रक्षति साधु नीतः। पश्याग्नयश्च प्रतिशाम्य भीताः संतर्जिता दण्डभयाज्ज्वलन्ति॥<br><br>449: अन्धं तम इवेदं स्यान्न प्राज्ञायत किंचना दण्डश्चेन्न भवेल्लोके विभजन साध्वसाधुनी॥<br><br>450: येऽपि सम्भिन्नमर्यादा नास्तिका वेदनिन्दकाः। तेऽपि भोगाय कल्पन्ते दण्डेनाशु निपीडिताः॥<br><br>451: सर्वो दण्डजितो लोको दुर्लभो हि शुचिर्जनः। दण्डस्य हि भयाद् भीतो भोगायैव प्रवर्तते॥<br><br>452: चातुर्वर्ण्यप्रमोदाय सुनीतिनयनाय च। दण्डो विधात्रा विहितो धर्मार्थी भुवि रक्षितुम्॥<br><br>453: यदि दण्डान्न बिभ्येयुर्वयांसि श्वापदानि च। अधुः पशून् मनुष्यांश्च यज्ञार्थानि हवींषि च॥<br><br>454: न ब्रह्मचार्यधीयीत कल्याणी गौर्न दुह्यते। न कन्योद्वहनं गच्छेद् यदि दण्डो न पालयेत्॥<br><br>455: विष्वग्लोपः प्रवर्तेत भिधेरन् सर्वसेतवः। ममत्वं न प्रजानीयुर्यदि दण्डो न पालयेत्॥<br><br>456: न संवत्सरसत्राणि तिष्ठेयुरकुतोभयाः। विधिवद् दक्षिणावन्ति यदि दण्डो न पालयेत्॥<br><br>457: चरेयुर्नाश्रमे धर्म यथोक्तं विधिमाश्रिताः। न विद्यां प्राप्नुयात् कश्चिद् यदि दण्डो न पालयेत्। । न चोष्टा न बलीव नाश्वाश्वतरगर्दभाः। युक्ता वहेयुर्यानानि यदि दण्डो न पालयेत्॥<br><br>458: न प्रेष्या वचनं कुर्युर्न बाला जातु कर्हिचित्। न तिष्ठेद् युवती धर्मे यदि दण्डो न पालयेत्॥<br><br>459: दण्डे स्थिताः प्रजाः सर्वा भयं दण्डे विदुर्बुधाः। दण्डे स्वर्गो मनुष्याणां लोकोऽयं सुप्रतिष्ठितः॥<br><br>460: न तत्र कूटं पापं वा वञ्चना वापि दृश्यते। यत्र दण्डः सुविहितश्चरत्यरिविनाशनः॥<br><br>461: हविःश्वा प्रलिहेद् दृष्ट्वा दण्डश्चेन्नोद्यतो भवेत्। हरेत् काकः पुरोडाशं यदि दण्डो न पालयेत्॥<br><br>462: यदीदं धर्मतो राज्यं विहितं यद्यधर्मतः। कार्यस्तत्र शोको वै भुक्ष्व भोगान् यजस्व च॥<br><br>463: सुखेन धर्मं श्रीमन्तश्चरन्ति शुचिवाससः। संवर्षन्तः फलैर्दानैर्भुजानाश्चान्नमुत्तमम्॥<br><br>464: अर्थे सर्वे समारम्भाः समायत्ता न संशयः। स च दण्डे समायत्तः पश्य दण्डस्य गौरवम्॥<br><br>465: लोकयात्रार्थमेवेह धर्मप्रवचनं कृतम्। अहिंसासाधुहिंसेति श्रेयान् धर्मपरिग्रहः॥<br><br>466: नात्यन्तं गुणवत् किंचिन्न चाप्यत्यन्तनिर्गुणम्। उभयं सर्वकार्येषु दृश्यते साध्वसाधु वा॥<br><br>467: पशूनां वृषणं छित्त्वा ततो भिन्दन्ति मस्तकम्। वहन्ति बहवो भारान् बध्नन्ति दमयन्ति च॥<br><br>468: एवं पर्याकुले लोके वितथैर्जर्जरीकृते। तैस्तैायैर्महाराज पुराणं धर्ममाचर॥<br><br>469: यज्ञ देहि प्रजां रक्ष धर्म समनुपालय। अमित्राञ्जहि कौन्तेय मित्राणि परिपालय॥<br><br>470: मा च ते निघ्नतः शत्रून् मन्युर्भवतु पार्थिव। न तत्र किल्बिषं किंचित् कर्तुर्भवति भारत। ॥<br><br>471: आततायी हि यो हन्यादाततायिनमागतम्। न तेन भ्रूणहा स स्यान्मन्युस्तं मन्युमार्छति॥<br><br>472: अवध्यः सर्वभूतानामन्तरात्मा न संशयः। अवध्ये चात्मनि कथं वध्योभवति कस्यचित्॥<br><br>473: यथा हि पुरुषः शालां पुनः सम्प्रविशेन्नवाम्। एवं जीवः शरीराणि तानि तानि प्रपद्यते॥<br><br>474: देहान् पुराणानुत्सृज्य नवान् सम्प्रतिपद्यते। एवं मृत्युमुखं प्राहुर्जना ये तत्त्वदर्शिनः॥<br><br>475: वैशम्पायन उवाच अर्जुनस्य वचः श्रुत्वा भीमसेनोऽत्यमर्षणः। धैर्यमास्थाय तेजस्वी ज्येष्ठं भ्रातरमब्रवीत्॥<br><br>476: उपशिक्षाम ते वृत्तं सदैव न च शक्नुमः॥<br><br>477: न वक्ष्यामि न वक्ष्यामीत्येवं मे मनसि स्थितम्। अतिदुःखात्तु वक्ष्यामि तन्निबोध जनाधिप॥<br><br>478: भवतः सम्प्रमोहेन सर्वं संशयितं कृतम्। विक्लवत्वं च नः प्राप्तमवलत्वं तथैव च॥<br><br>479: कथं हि राजा लोकस्य सर्वशास्त्रविशारदः। मोहमापद्यसे दैन्याद् यथा कापुरुषस्तथा॥<br><br>480: अगतिश्च गतिश्चैव लोकस्य विदिता तव। आयत्यां च तदात्वे च न तेऽस्त्यविदितंप्रभो॥<br><br>481: एवं गते महाराज राज्यं प्रति जनाधिप। हेतुमत्र प्रवक्ष्यामि तमिहैकमनाः शृणु॥<br><br>482: द्विविधो जायते व्याधिः शारीरो मानसस्तथा। परस्परं तयोर्जन्म निर्द्वन्द्वं नोपलभ्यते॥<br><br>483: शारीराज्जायते व्याधिर्मानसो नात्र संशयः। मानसाज्जायते वापि शारीर इति निश्चयः॥<br><br>484: शारीरं मानसं दुःखं योऽतीतमनुशोचति। दुःखेन लभते दुःखं द्वावनौँ च विन्दति॥<br><br>485: शीतोष्णे चैव वायुश्च त्रयः शारीरजा गुणाः। तेषां गुणानां साम्यं यत्तदाहुः स्वस्थलक्षणम्॥<br><br>486: तेषामन्यतमोद्रेके विधानमुपदिश्यते। उष्णेन बाध्यते शीतं शीतेनोष्णं प्रबाध्यते॥<br><br>487: सत्त्वं रजस्तम इति मानसाः स्युस्त्रयो गुणाः। तेषां गुणानां साम्यं यत्तदाहुः स्वस्थलक्षणम्॥<br><br>488: तेषामन्यतमोत्सेके विधानमुपदिश्यते। हर्षेण बाध्यते शोको हर्षः शोकेन बाध्यते॥<br><br>489: कश्चित् सुखे वर्तमानो दुःखस्य स्मर्तुमिच्छति। कश्चिद् दुःखे वर्तमानः सुखस्य स्मर्तुमिच्छति॥<br><br>490: स त्वं न दुःखी दुःखस्य न सुखी च सुखस्य वा। न दुःखी सुखजातस्य न सुखी दुःखजस्य वा॥<br><br>491: स्मर्तुमिच्छसि कौरव्य दिष्टं हि बलवत्तरम्। अथवा ते स्वभावोऽयं येन पार्थिव क्लिश्यसे॥<br><br>492: दृष्ट्वा सभागतां कृष्णामेकवस्त्रां रजस्वलाम्। मिषतां पाण्डुपुत्राणां न तस्य स्मर्तुमर्हसि॥<br><br>493: द्रौपद्या राजपुत्र्याश्च प्रव्राजनं च नगरादजिनैश्च विवासनम्। महारण्यनिवासश्च न तस्य स्मर्तुमर्हसि॥<br><br>494: जटासुरात् परिक्लेशं चित्रसेनेन चाहवम्। सैन्धवाच्च परिक्लेशं कथं विस्मृतवानसि॥<br><br>495: पुनरज्ञातचर्यायां कीचकेन पदा वधम्। कथं विस्मृतवानसि॥<br><br>496: यच्च ते द्रोणभीष्माभ्यां युद्धमासीदरिन्दम। मनसैकेन योद्धव्यं तत्ते युद्धमुपस्थितम्॥<br><br>497: यत्र नास्ति शरैः कार्यं न मित्रैर्न च बन्धुभिः । आत्मनैकेन योद्धव्यं तत्ते युद्धमुपस्थितम्॥<br><br>498: तस्मिन्ननिर्जिते युद्धे प्राणान् यदि विमोक्ष्यसे। अन्यं देहं समास्थाय ततस्तैरपि योत्स्यसे॥<br><br>499: तस्मादद्यैव गन्तव्यं युद्ध्यस्व भरतर्षभ। परमव्यक्तरूपस्य व्यक्तं त्यक्त्वा स्वकर्मभिः॥<br><br>500: तस्मिन्ननिर्जिते युद्धे कामवस्थां गमिष्यसि। एतजित्वा महाराज कृतकृत्यो भविष्यसि॥<br><br>501: एतां बुद्धिं विनिश्चित्य भूतानामागतिं गतिम्। पितृपैतामहे वृत्ते शाधि राज्यं यथोचितम्॥<br><br>502: दिष्ट्या दुर्योधनः पापो निहतः सानुगो युधि। द्रौपद्याः केशपाशस्य दिष्ट्या त्वं पदवीं गतः॥<br><br>503: यजस्व वाजिमेधेन विधिवद् दक्षिणावता। वयं ते किंकराः पार्थ वासुदेवश्च वीर्यवान्॥<br><br>504: युधिष्ठिर उवाच असंतोषः प्रमादश्च मदो रागोऽप्रशान्तता। बलं मोहोऽभिमानश्चाप्युद्वेगश्चैव सर्वशः॥<br><br>505: एभिः पाप्मभिराविष्टो राज्यं त्वमभिकाङ्क्षसे। निरामिषो विनिर्मुक्तः प्रशान्तः सुसुखी भव॥<br><br>506: य इमामखिलां भूमि शिष्यादेको महीपतिः। तस्याप्युदरमेकं वै किमिदं त्वं प्रशंससि॥<br><br>507: नाह्ना पूरयितुं शक्यां न मासैर्भरतर्षभ। अपूर्यां पूरयन्निच्छामायुषापि न शक्नुयात्॥<br><br>508: यथेद्धः प्रज्वलत्यग्निरसमिद्धः प्रशाम्यति। । अल्पाहारतया त्वग्निं शमयौदर्यमुत्थितम्॥<br><br>509: आत्मोदरकृतेऽप्राज्ञः करोति विघसं बहु। जयोदरं पृथिव्या ते श्रेयो निर्जितया जितम्॥<br><br>510: मानुषान् कामभोगांस्त्वमैश्वर्यं च प्रशंससि। अभोगिनोऽबलाश्चैव यान्ति स्थानमनुत्तमम्॥<br><br>511: ७॥<br><br>512: योगः क्षेमश्च राष्ट्रस्य धर्माधर्मों त्वयि स्थितौ। मुच्यस्व महतो भारात् त्यागमेवाभिसंश्रय॥<br><br>513: एकोदरकृते व्याघ्रः करोति विघसं बहु। तमन्येऽप्युपजीवन्ति मन्दा लोभवशा मृगाः॥<br><br>514: विषयान् प्रतिसंगृह्य संन्यासं कुरुते यतिः। न च तुष्यन्ति राजानः पश्य बुद्ध्यन्तरं यथा॥<br><br>515: पत्राहारैरश्मकुट्टैर्दन्तोलूखलिकैस्तथा। अब्भक्षैर्वायुभक्षैश्च तैरयं नरको जितः॥<br><br>516: यस्त्विमां वसुधां कृत्स्ना प्रशासेदखिलां नृपः। तुल्याश्मकाञ्चनो यश्च स कृतार्थो न पार्थिवः॥<br><br>517: संकल्पेषु निरारम्भो निराशो निर्ममो भव। अशोकं स्थानमातिष्ठ इह चामुत्र चाव्ययम्॥<br><br>518: निरामिषा न शोचन्ति शोचसि त्वं किमामिषम्। परित्यज्यामिषं सर्वं मृषावादात् प्रमोक्ष्यसे॥<br><br>519: पन्थानौ पितृयानश्च देवयानश्च विश्रुतौ। ईजानाः पितृयानेन देवयानेन मोक्षिणः॥<br><br>520: तपसा ब्रह्मचर्येण स्वाध्यायेन महर्षयः। विमुच्य देहांस्ते यान्ति मृत्योरविषयं गताः॥<br><br>521: आमिषं बन्धनं लोके कर्मेहोक्तं तथामिषम्। ताभ्यां विमुक्तः पापाभ्यां पदमाप्नोति तत् परम्॥<br><br>522: अपि गाथां पुरा गीतां जनकेन वदन्त्युत। निर्द्वन्द्वेन विमुक्तेन मोक्षं समनुपश्यता॥<br><br>523: अनन्तं बत मे वित्तं यस्य मे नास्ति किञ्चन। मिथिलायां प्रदीप्तायां न मे दह्यति किञ्चन॥<br><br>524: प्रज्ञाप्रासादमारुह्य अशोचशोचतो जनान्। जगतीस्थानिवाद्रिस्थो मन्दबुद्धीनवेक्षते॥<br><br>525: दृश्यं पश्यति यः पश्यन् स चक्षुष्मान् स बुद्धिमान्। अज्ञातानां च विज्ञानात् सम्बोधाद् बुद्धिरुच्यते। । यस्तु वाचं विजानाति बहुमानमियात् स वै। ब्रह्मभावप्रपन्नानां वैद्यानां भावितात्मनाम्॥<br><br>526: यदा भूतपृथग्भावमेकस्थमनुपश्यति। तत एव च विस्तारं ब्रह्म सम्पद्यते तदा॥<br><br>527: ते जनास्तां गतिं यान्ति नाविद्वांसोऽल्पचेतसः। नाबुद्धयो नातपसः सर्वं बुद्धौ प्रतिष्ठितम्॥<br><br>528: वैशम्पायन उवाच तूष्णीम्भूतं तु राजानं पुनरेवार्जुनोऽब्रवीत्। संतप्तः शोकदुःखाभ्यां राजवाक्छल्यपीडितः॥<br><br>529: अर्जुन उवाच कथयन्ति पुरावृत्तमितिहासमिमं जनाः। विदेहराज्ञः संवादं भार्यया सह भारत॥<br><br>530: उत्सृज्य राज्यं भिक्षार्थं कृतबुद्धिं नरेश्वरम्। विदेहराजमहिषी दुःखिता यदभाषत॥<br><br>531: धनान्यपत्यं दाराश्च रत्नानि विविधानि च। पन्थानं पावकं हित्वा जनको मौढ्यमास्थितः॥<br><br>532: तं ददर्श प्रिया भार्या भक्ष्यवृत्तिमकिंचनम्। धानामुष्टिमुपासीनं निरीहं गतमत्सरम्॥<br><br>533: तमुवाच समागत्य भर्तारमकुतोभयम्। क्रुद्धा मनस्विनी भार्या विविक्ते हेतुमद् वचः॥<br><br>534: कथमुत्सृज्य राज्यं स्वं धनधान्यसमन्वितम्। कापाली वृत्तिमास्थाय धानामुष्टिर्न ते वरः॥<br><br>535: प्रतिज्ञा तेऽन्यथा राजन् विचेष्टा चान्यथा तव। यद् राज्यं महदुत्सृज्य स्वल्पे तुष्यसि पार्थिव॥<br><br>536: नैतेनातिथयो राजन् देवर्षिपितरस्तथा। अद्य शक्यास्त्वया भर्तुं मोघस्तेऽयं परिश्रमः॥<br><br>537: देवतातिथिभिश्चैव पितृभिश्चैव पार्थिव। सर्वरेतैः परित्यक्तः परिव्रजसि निष्क्रियः॥<br><br>538: यस्त्वं त्रैविद्यवृद्धानां ब्राह्मणानां सहस्रशः। भर्ता भूत्वा च लोकस्य सोऽद्य तै तिमिच्छसि॥<br><br>539: श्रियं हित्वा प्रदीप्तां त्वं श्ववत् सम्प्रति वीक्ष्यसे। अपुत्रा जननी तेऽद्य कौसल्या चापतिस्त्वया॥<br><br>540: अमी च धर्मकामास्त्वां क्षत्रियाः पर्युपासते। त्वदाशामभिकाङ्क्षन्तः कृपणाः फलहेतुका॥<br><br>541: तांश्च त्वं विफलान् कुर्वन् कं नु लोकं गमिष्यसि। राजन् संशयिते मोक्षे परतन्त्रेषु देहिषु॥<br><br>542: नैव तेऽस्ति परो लोको नापरः पापकर्मणः! धान् दारान् परित्यज्य यस्त्वमिच्छसि जीवितुम्॥<br><br>543: स्त्रजो गन्धानलंकारान् वासांसि विविधानि च। किमर्थमभिसंत्यज्य परिव्रजसि निष्क्रियः॥<br><br>544: निपानं सर्वभूतानां भूत्वा त्वं पावनं महत्। आढ्यो वनस्पतिर्भूत्वा सोऽन्यांस्त्वं पर्युपाससे॥<br><br>545: खादन्ति हस्तिनं न्यासैः क्रव्यादा बहवोऽप्युत। बहवः कृमयश्चैव किं पुनस्त्वामनर्थकम्॥<br><br>546: य इमां कुण्डिका भिन्द्यात् त्रिविष्टब्धं च यो हरेत्। वासश्चापि हरेत् तस्मिन् कथं ते मानसं भवेत्॥<br><br>547: यस्त्वयं सर्वमुत्सृज्य धानामुष्टेरनुग्रहः। यदानेन समं सर्वं किमिदं ह्यवसीयसे॥<br><br>548: धानामुष्टेरिहार्थश्चेत् प्रतिज्ञा ते विनश्यति। का वाहं तव को मे त्वं कश्च तेमय्यनुग्रहः॥<br><br>549: प्रशाधि पृथिवीं राजन् यदि तेऽनुग्रहो भवेत्। प्रासादं शयनं यानं वासांस्याभरणानि च॥<br><br>550: श्रिया विहीनैरधनैस्त्यक्तमित्रैरकिंचनैः। सौखिकैः सम्भृतानर्थान् यः संत्यजति किं नु तत्॥<br><br>551: योऽत्यन्तं प्रतिगृह्णीयाद् यश्च दद्यात् सदैव हि। तयोस्त्वमन्तरं विद्धि श्रेयांस्ताभ्यां क उच्यते॥<br><br>552: सदैव याचमानेषु तथा दम्भान्वितेषु च। एतेषु दक्षिणा दत्ता दावाग्नाविव दुर्हतम्॥<br><br>553: जातवेदा यथा राजन् नादग्ध्वैवोपशाम्यति। सदैव याचमानो हि तथा शाम्यति न द्विजः॥<br><br>554: सतां वै ददतोऽन्नं च लोकेऽस्मिन् प्रकृतिर्बुवा। न चेद् राजा भवेद् दाता कुतः स्युर्मोक्षकाक्षिणः। । अन्नाद् गृहस्था लोकेऽस्मिन् भिक्षवस्तत एव च। अन्नात् प्राणः प्रभवति अन्नदः प्राणदो भवेत्॥<br><br>555: गृहस्थेभ्योऽपि निर्मुक्ता गृहस्थानेव संश्रिताः। प्रभवं च प्रतिष्ठां च दान्ता विन्दन्त आसते॥<br><br>556: त्यागान भिक्षुकं विद्यान्न मौढ्यान्न च याचनात्। ऋजुस्तु योऽर्थं त्यजति नसुखं विद्धि भिक्षुकम्॥<br><br>557: असक्तः सक्तवद् गच्छन् निःसङ्गो मुक्तवन्धनः। समः शत्रौ च मित्रे च स वै मुक्तो महीपते॥<br><br>558: परिव्रजन्ति दानार्थं मुण्डाः काषायवाससः। सिता बहुविधै पाशैः संचिन्वन्तो वृथामिषम्॥<br><br>559: त्रयीं च नाम वार्ता च त्यक्त्वा पुत्रान् व्रजन्ति ये। त्रिविष्टब्धं च वासश्च प्रतिगृह्णन्त्यबुद्धयः॥<br><br>560: अनिष्कषाये काषायमीहार्थमिति विद्धि तम्। धर्मध्वजानां मुण्डानां वृत्त्यर्थमिति मे मितिः॥<br><br>561: काषायैरजिनैश्चीरैर्नग्नान् मुण्डान् जटाधरान्। बिभ्रत् साधून महाराज जय लोकान् जितेन्द्रियः॥<br><br>562: अग्न्याधेयानि गुर्वर्थं क्रतूनपि सुदक्षिणान्। ददात्यहरहः पूर्वं को नु धर्मरतस्ततः॥<br><br>563: अर्जुन उवाच तत्त्वज्ञो जनको राजा लोकेऽस्मिन्निति गीयते। सोऽप्यासीन्मोहसम्पन्नो मा मोहवशमन्वगाः॥<br><br>564: एवं धर्ममनुक्रान्ताः सदा दानतपःपरा। आनृशंस्यगुणोपेताः कामक्रोधविवर्जिताः॥<br><br>565: प्रजानां पालने युक्ता दानमुत्तममास्थिताः। इष्टॉल्लोकानवाप्स्यामो गुरुवृद्धोपचायिनः॥<br><br>566: देवतातिथिभूतानां निर्वपन्तो यथाविधि। स्थानमिष्टमवाप्स्यामो ब्रह्मण्याः सत्यवादिनः॥<br><br>567: युधिष्ठिर उवाच वेदाहं तात शास्त्राणि अपराणि पराणि च। उभयं वेदवचनं कुरु कर्म त्यजेति च॥<br><br>568: आकुलानि च शास्त्राणि हेतुभिश्चिन्तितानि च। निश्चयश्चैव यो मन्त्रे वेदाहं तं यथाविधि॥<br><br>569: त्वं तु केवलमस्त्रज्ञो वीरव्रतसमन्वितः। शास्त्रार्थं तत्त्वतो गन्तुं न समर्थः कथंचन॥<br><br>570: शास्त्रार्थसूक्ष्मदर्शी यो धर्मनिश्चयकोविदः। तेनाप्येवं न वाच्योऽहं यदि धर्मं प्रपश्यसि॥<br><br>571: भ्रातृसौहृदमास्थाय यदुक्तं वचनं त्वया। न्याय्यं युक्तं च कौन्तेय प्रीतोऽहं तेन तेऽर्जुन॥<br><br>572: युद्धधर्मेषु सर्वेषु क्रियाणां नैपुणेषु च। न त्वया सदृशः कश्चित् त्रिषु लोकेषु विद्यते॥<br><br>573: धर्मं सूक्ष्मतरं वाच्यं तत्र दुष्प्रतरं त्वया। धनंजय न मे बुद्धिमभिशङ्कितुमर्हसि। ॥<br><br>574: युद्धशास्त्रविदेव त्वं न वृद्धाः सेवितास्त्वया। संक्षिप्तविस्तरविदां न तेषां वेत्सि निश्चयम्॥<br><br>575: तपस्त्यागोऽविधिरिति निश्चयस्त्वेष धीमताम्। परं परं ज्याय एषां येषां नैश्रेयसी मतिः॥<br><br>576: यस्त्वेतन्मन्यसे पार्थन ज्यायोऽस्ति धनादिति। तत्र ते वर्तयिष्यामि यथा नैतत् प्रधानतः॥<br><br>577: तप:स्वाध्यायशीला हि दृश्यन्ते धार्मिका जनाः। ऋषयस्तपसा युक्ता येषां लोकाः सनातनाः॥<br><br>578: अजातशत्रवो धीरास्तथान्ये वनवासिनः। अरण्ये बहवश्चैव स्वाध्यायेन दिवं गताः॥<br><br>579: उत्तरेण तु पन्थानमार्या विषयनिग्रहात्। अबुद्धिजं तमस्त्यक्त्वा लोकांस्त्यागवतां गताः॥<br><br>580: दक्षिणेन तु पन्थानं यं भास्वन्तं प्रचक्षते। एते क्रियावतां लोका ये श्मशानानि जिरे॥<br><br>581: अनिर्देश्चा गतिः सा तु यां प्रपश्यन्ति मोक्षिणः। तस्माद् योगः प्रधानेष्टः स तु दुःखं प्रवेदितुम्॥<br><br>582: अनुस्मृत्य तु शास्त्राणि कवयः समवस्थिताः। अपीह स्यादपीह स्यात् सारासारदिदृक्षया॥<br><br>583: वेदवादानतिक्रम्य शास्त्राण्यारण्यकानि च। विपाट्य कदलीस्तम्भं सारं ददृशिरे न ते॥<br><br>584: अथैकान्तव्युदासेन शरीरे पाञ्चभौतिके। इच्छाद्वेषसमासक्तमात्मानं प्राहुरिङ्गित्तैः॥<br><br>585: अग्राह्यं चक्षुषा सूक्ष्ममनिर्देश्यं च तद्गिरा। कर्महेतुपुरस्कारं भूतेषु परिवर्तते। १९। । कल्याणगोचरं कृत्वा मनस्तृष्णां निगृह्य च। कर्मसंततिमुत्सृज्य स्थानिरालम्बनः सुखी। ॥<br><br>586: अस्मिन्नेवं सूक्ष्मगम्ये मार्गे सद्भिर्निषेविते। कथमर्थमनाढ्यमर्जुन त्वं प्रशंससि॥<br><br>587: पूर्वशास्त्रविदोऽप्येवं जनाः पश्यन्ति भारत। क्रियासु निरता नित्यं दाने यज्ञे च कर्मणि॥<br><br>588: भवन्ति सुदुरावर्ता हेतुमन्तोऽपि पण्डिताः। दृढपूर्वे स्मृता मूढा नैतदस्तीतिवादिनः॥<br><br>589: अनृतस्यावमन्तारो वक्तारो जनसंसदि। चरन्ति वसुधां कृत्स्नां वावदूका बहुश्रुताः॥<br><br>590: पार्थ यान्न विजानीमः कस्ताज्ञातुमिहार्हति। एवं प्राज्ञाः श्रुताश्चापि महान्तः शास्त्रवित्तमाः॥<br><br>591: तपसा महदाप्नोति बुद्ध्या वै विन्दते महत्। त्यागेन सुखम् प्राप्नोति सदा कौन्तेय तत्त्ववित्॥<br><br>592: वैशम्पायन उवाच अस्मिन् वाक्यान्तरे वक्ता देवस्थानो महातपाः। अभिनीततरं वाक्यमित्युवाच युधिष्ठिरम्॥<br><br>593: देवस्थान उवाच यद् वचः फाल्गुनेनोक्तं न ज्यायोऽस्ति धनादिति। अत्र ते वर्तयिष्यामि तदेकान्तमनाः शृणु॥<br><br>594: अजातशत्रो धर्मेण कृत्स्ना ते वसुधा जिता। तां जित्वा च वृथा राजन् न परित्यक्तुनर्हसि॥<br><br>595: चतुष्पदी हि नि:श्रेणी ब्रह्मण्येव प्रतिष्ठिता। तां क्रमेण महाबाहो यथावज्जय पार्थिव॥<br><br>596: तस्मात् पार्थ महायज्ञैर्यजस्व बहुदक्षिणैः। स्वाध्याययज्ञा ऋषयो ज्ञानयज्ञास्तथापरे॥<br><br>597: कर्मनिष्ठांश्च बुद्ध्येथास्तपोनिष्ठांश्च पार्थिव। वैखानसानां कौन्तेय वचनं श्रूयते यथा॥<br><br>598: ईहेत धनहेतोर्यस्तस्यानीहा गरीयसी। भूयान् दोषो हि वर्धेत् यस्तं धनमुपाश्रयेत्॥<br><br>599: कृच्छ्राच्च द्रव्यसंहारं कुर्वन्ति धनकारणात्। धनेन तृषितोऽबुद्ध्या भ्रूणहत्यां न बुद्ध्यते॥<br><br>600: अनर्हते यद् ददाति न ददाति यदर्हते। अनिर्हापरिज्ञानाद् दानधर्मोऽपि दुष्करः॥<br><br>601: यज्ञाय सृष्टानि धनानि धात्रा यज्ञोद्दिष्टः पुरुषो रक्षिता च। तस्मात् सर्वं यज्ञ एवोपयोज्यं धनं ततोऽनन्तर एव कामः॥<br><br>602: यज्ञैरिन्द्रो विविधै रत्नवर्द्धि र्देवान्सर्वानभ्ययाद् भूरितेजाः। तेनेन्द्रत्वं प्राप्य विभ्राजतेऽसौ तस्माद्यज्ञे सर्वमेवोपयोज्यम्॥<br><br>603: महादेवः सर्वयज्ञे महात्मा हुत्वाऽऽत्मानं देवदेवो बभूव। विश्वाल्लोकान् व्याप्य विष्टभ्य कीर्त्या विराजते द्युतिमान् कृत्तिवासाः॥<br><br>604: आविक्षितः पार्थिवोऽसौ मरुत्तो वृद्ध्या शक्रं योऽजयद् देवराजम्। यज्ञे यस्य श्रीः स्वयं संनिविश यस्मिन् भाण्डं काञ्चनं सर्वमासीत्॥<br><br>605: हरिश्चन्द्रः पार्थिवेन्द्रः श्रुतस्ते यज्ञैरिष्ट्वा पुण्यभाग् वीतशोकः। ऋद्ध्या शक्रं योऽजयन्मानुषः सं स्तस्माद् यज्ञे सर्वमेवोपयोज्यम्॥<br><br>606: वैशम्पायन उवाच अत्रैवोदाहरन्तीममितिहासं पुरातनम्। इन्द्रेण समये पृष्टो यदुवाच बृहस्पतिः॥<br><br>607: बृहस्पति उवाच संतोषो वै स्वर्गतमः संतोषः परमं सुखम्। तुष्टेन किंचित् परतः सा सम्यक् प्रतितिष्ठति॥<br><br>608: यदा संहरते कामान् कूर्मोऽङ्गानीव सर्वशः। तदऽऽत्मज्योतिरचिरात् स्वात्मन्येव प्रसीदति॥<br><br>609: न बिभेति यदा चायं यदा चास्मान्न बिभ्यति। कामद्वेषौ च जयति तदाऽऽत्मानं च पश्यति॥<br><br>610: यदासौ सर्वभूतानां न दुह्यति न काङ्क्षति। कर्मणा मनसा वाचा ब्रह्म सम्पद्यते तदा॥<br><br>611: एवं कौन्तेय भूतानि तं तं धर्मं तथा तथा। तदाऽऽत्मना प्रपश्यन्ति तस्माद् बुद्ध्यस्व भारत॥<br><br>612: अन्ये साम प्रशंसन्ति व्यायामभपरे जनाः। नैकं न चापरं केचिदुभयं च तथापरे॥<br><br>613: यज्ञमेव प्रशंसन्ति संन्यासमपरे जनाः। दानमेके प्रशंसन्ति केचिच्चैव प्रतिग्रहम्॥<br><br>614: केचित् सर्वं परित्यज्य तूष्णीं ध्यायन्त आसते। राज्यमेके प्रशंसन्ति प्रजानां परिपालनम्॥<br><br>615: हत्वा छित्त्वा च भित्त्वा च केचिदेकान्तशीलिनः। एतत् सर्वं समालोक्य बुधानामेष निश्चयः॥<br><br>616: अद्रोहेणैव भूतानां यो धर्मः स सतां मतः। अद्रोहः सत्यवचनं संविभागो दया दमः॥<br><br>617: प्रजनं स्वेषु दारेषु मार्दवं ह्रीरचापलम्। एवं धर्मं प्रधानेष्टं मनः स्वाम्यभुवोऽब्रवीत्॥<br><br>618: तस्मादेतत् प्रयत्नेन कौन्तेय प्रतिपालय। यो हि राज्ये स्थितः शश्वद् वशी तुल्यप्रियाप्रियः॥<br><br>619: क्षत्रियो यज्ञशिष्टाशी राजा शास्त्रार्थतत्त्ववित्। असाधुनिग्रहरतः साधूनां प्रग्रहे रतः॥<br><br>620: धर्मवर्त्मनि संस्थाप्य प्रजा वर्तेत धर्मतः। पुत्रसंक्रामितश्रीश्च वने वन्येन वर्तयन्॥<br><br>621: विधिना श्रावणेनैव कुर्यात् कर्माण्यतन्द्रितः। य एवं वर्तते राजन् स राजा धर्मनिश्चितः॥<br><br>622: तस्यायं च परश्चैव लोकः स्यात् सफलोदयः। निर्वाणं हि सुदुष्प्राप्यं बहुविघ्नं च मे मतम्॥<br><br>623: एवं धर्ममनुक्रान्ताः सत्यदानतपःपराः। आनृशंस्यगुणैर्युक्ताः कामक्रोधविवर्जिताः॥<br><br>624: प्रजानां पालने युक्ता धर्ममुत्तममास्थिताः। गोब्राह्मणार्थे युध्यन्त प्राप्ता गतिमनुत्तमाम्॥<br><br>625: एवं रुद्राः सवसवस्तथाऽऽदित्याः परंतप। साध्या राजर्षिसंघाश्च धर्ममेतं समाश्रिताः। अप्रमत्तास्ततः स्वर्गं प्राप्ताः पुण्यैः स्वकर्मभिः॥<br><br>626: वैशम्पायन उवाच अस्मिन्नेवान्तरे वाक्ये पुनरेवार्जुनोऽब्रवीत्। निविण्णमनसं ज्येष्ठमिदं भ्रातरमच्युतम्॥<br><br>627: क्षत्रधर्मेण धर्मज्ञ प्राप्य राज्यं सुदुर्लभम्। जित्वा चारीन् नरश्रेष्ठ तप्यते किं भृशं भवान्॥<br><br>628: क्षत्रियाणां महाराज संग्रामे निधनं मतम्। विशिष्टं बहुभिर्यज्ञैः क्षत्रधर्ममंनुस्मर॥<br><br>629: ब्राह्मणानां तपस्त्यागः प्रेत्य धर्मविधिः स्मृतः। क्षत्रियाणां च निधनं संग्रामे विहितं प्रभो॥<br><br>630: क्षात्रधर्मो महारौद्रःशस्त्रनित्य इति स्मृतः। वधश्च भरतश्रेष्ठ काले शस्त्रेण संयुगे॥<br><br>631: ब्राह्मणस्यापि चेद् राजन् क्षत्रधर्मेण वर्ततः। प्रशस्तं जीवितं लोके क्षत्रं हि ब्रह्मसम्भवम्॥<br><br>632: न त्यागो न पुनर्यज्ञो न तपो मनुजेश्वर। क्षत्रियस्य विधीयन्ते न परस्वोपजीवनम्॥<br><br>633: स भवान् सर्वधर्मज्ञो धर्मात्मा भरतर्षभ। राजा मनीषी निपुणो लोके दृष्टपरावरः॥<br><br>634: त्यक्त्वा संतापजं शोकं दंशितो भव कर्मणि। क्षत्रियस्य विशेषेण हृदयं वज्रसंनिभम्॥<br><br>635: जित्वारीन् क्षत्रधर्मेण प्राप्य राज्यमकण्टकम्। विजितात्मा मनुष्येन्द्र यज्ञदानपरो भव॥<br><br>636: इन्द्रो वै ब्रह्मणः पुत्रः क्षत्रियः कर्मणाभवत्। ज्ञातीनां पापवृत्तीनां जघान नवतीनव॥<br><br>637: तच्चास्य कर्म पूज्यं च प्रशस्यं च विशाम्पते। तेनेन्द्रत्वं समापेदे देवानामिति नः श्रुतम्॥<br><br>638: स त्वं यज्ञैर्महाराज यजस्व बहुदक्षिणैः। यथैवेन्द्रो मनुष्येन्द्र चिराय विगतज्वरः॥<br><br>639: मम त्वमेवं गते किंचिच्छोचेथाः क्षत्रियर्षभ। गतास्ते क्षत्रधर्मेण शस्त्रपूताः परां गतिम्॥<br><br>640: भवितव्यं तथा तच्च यद् वृत्तं भरतर्षभ। दिष्टं हि राजशार्दूल न शक्यमतिवर्तितुम्॥<br><br>641: वैशम्पायन उवाच एवमुक्तस्तु कौन्तेयो गुडाकेशेन पाण्डवः। नोवाच किंचित् कौरव्यस्ततो द्वैपायनोऽब्रवीत्॥<br><br>642: व्यास उवाच बीभत्सोर्वचनं सौम्य सत्यमेतद् युधिष्ठिर। शास्त्रदृष्टः परो धर्मः स्थितो गार्हस्थ्यमाश्रितः॥<br><br>643: स्वधर्मं चर धर्मज्ञ यथाशास्त्रं यथाविधि। न हि गार्हस्थयमुत्सृज्य तवारण्यं विधीयते॥<br><br>644: गृहस्थं हि सदा देवाः पितरोऽतिथयस्तथा। भृत्याश्चैवोपजीवन्ति तान् भरस्व महीपते॥<br><br>645: वयांसि पशवश्चैव भूतानि च जनाधिप। गृहस्थैरेव धार्यन्ते तस्माच्छेरूष्ठो गृहाश्रमी॥<br><br>646: सोऽयं चतुर्णामेतेषामाश्रमाणां दुराचरः। वेदज्ञानं च ते कृत्स्नं तपश्चाचरितं महत्। पितृपैतामहं राज्यं धुर्यवद् वोढुमर्हसि॥<br><br>647: तपो यज्ञस्तथा विद्या भक्ष्यमिन्द्रियसंयमः। ध्यानमेकान्तशीलत्वं तुर्ज्ञािनं च शक्तितः॥<br><br>648: ब्राह्मणानां महाराज चेष्टा संसिद्धिकारिका। क्षत्रियाणां तु वक्ष्यामि तवापि विदितं पुनः॥<br><br>649: यज्ञो विद्या समुत्थानमसंतोषः श्रियं प्रति। दण्डधारणमुग्रत्वं प्रजानां परिपालनम्॥<br><br>650: वेदज्ञानं तथा कृत्स्नं तपः सुचरितं तथा। द्रविणोपार्जनं भूरि पात्रे च प्रतिपादनम्॥<br><br>651: एतानि राज्ञां कर्माणि सुकृतानि विशाम्पते। इमं लोकममुं चैव साधयन्तीति नः श्रुतम्॥<br><br>652: एषां ज्यायस्तु कौन्तेय दण्डधारणमुच्यते। बलं हि क्षत्रिये नित्यं बले दण्डः समाहितः॥<br><br>653: एता विद्याः क्षत्रियाणां राजन् संसिद्धिकारिकाः। अपि गाथामिमां चापि बृहस्पतिरगायत॥<br><br>654: भूमिरेतौ निगिरति सर्पो बिलशयानिव। राजानं चाविरोद्धारं ब्राह्मणं चाप्रवासिनम्। १५। । सुद्युम्नश्चापि राजर्षिः श्रूयते दण्डधारणात्। प्राप्तवान् परमां सिद्धिं दक्षः प्राचेतसो यथा॥<br><br>655: युधिष्ठिर उवाच भगवन् कर्मणा केन सुद्युम्नो वसुधाधिपः। संसिद्धिं परमां प्राप्तः श्रोतुमिच्छामि तं नृपम्॥<br><br>656: व्यास उवाच अत्राप्युदाहरन्तीममितिहासं पुरातनम्। शङ्खच लिखितश्चास्तां भ्रातरौ संशितव्रतौ॥<br><br>657: तयोरावसथावास्तां रमणीयौ पृथक् पृथक्। नित्यपुष्पफलैर्वृक्षरुपेतौ बाहुदामनु॥<br><br>658: ततः कदाचिल्लिखितः शङ्खस्याश्रममागतः। यदृच्छयाथशङ्खोऽपि निष्क्रान्तोऽभवदाश्रमात्॥<br><br>659: सोऽभिगम्याश्रमं भ्रातुः शङ्खस्य लिखितस्तदा। फलानि पातयामास सम्यक्परिणतान्युत॥<br><br>660: तान्युपादाय विस्रब्यो भक्षयामास स द्विजः। तस्मिंश्च भक्षयत्येव शङ्खोऽप्याश्रममागतः॥<br><br>661: भक्षयन्तं तु तं दृष्ट्वा शङ्खो भ्रातरमब्रवीत्। कुतः फलान्यवाप्तानि हेतुना केन खादसि॥<br><br>662: सोऽब्रवीद् भ्रातरं ज्येष्ठमुपसृत्याभिवाद्य च। इत एव गृहीतानि मयेति प्रहसन्निव॥<br><br>663: तमब्रवीत् तथा शङ्खस्तीव्ररोषसमन्वितः। स्तेयं त्वया कृतमिदं फलान्याददता स्वयम्॥<br><br>664: गच्छ राजानमासाद्य स्वकर्म कथयस्व वै। अदत्तादानमेवं हि कृतं पार्थिवसत्तम॥<br><br>665: स्तेनं मां त्वं विदित्वा च स्वधर्ममनुपालय। शीघ्रं धारय चौरस्य मम दण्डं नराधिप॥<br><br>666: इत्युक्तस्तस्य वचनात् सुद्युम्नं स नराधिपम्। अभ्यगच्छन्महाबाहो लिखितः संशितव्रतः॥<br><br>667: सुद्युम्नस्त्वन्तपालेभ्यः : श्रुत्वा लिखितमागतम्। अभ्यगच्छत् सहामात्यः पद्भ्यामेव जनेश्वरः॥<br><br>668: तमब्रवीत् समागम्य स राजा धर्मवित्तमम्। किमागमनमाचक्ष्व भगवन् कृतमेव तत्॥<br><br>669: एवमुक्तः स विप्रर्षिः सुद्युम्नमिदमब्रवीत्। प्रतिश्रुत्य करिष्येति श्रुत्वा तत् कर्तुमर्हसि॥<br><br>670: सुद्युम्न उवाच अनिसृष्टानि गुरुणा फलानि मनुजर्षभ। भक्षितानि महाराज तत्र मां शाधि मा चिरम्॥<br><br>671: प्रमाणं चेन्मतो राजा भवतो दण्डधारणे। अनुज्ञायामपि तथा हेतुः स्याद् ब्राह्मणर्षभ। ॥<br><br>672: स भवानभ्यनुज्ञातः शुचिकर्मा महाव्रतः। ब्रूहि कामानतोऽन्यांस्त्वं करिष्यामि हि ते वचः॥<br><br>673: व्यास उवाच संछन्द्यमानो ब्रह्मषिः पार्थिवेन महात्मना। नान्यं स वरयामास तस्माद् दण्डादृते वरम्॥<br><br>674: ततः स पृथिवीपालो लिखितस्य महात्मनः। करौ प्रच्छेदयामास धृतदण्डो जगाम सः॥<br><br>675: स गत्वा भ्रातरं शङ्खमार्तरूपोऽब्रवीदिदम्। धृतदण्डस्य दुर्बुद्धेर्भवांस्तत् क्षन्तुमर्हति॥<br><br>676: शङ्ख उवाच न कुप्ये तव धर्मज्ञ न त्वं दूषयसे ममा सुनिर्मलं कुलं ब्रह्मन्नस्मिञ्जगति विश्रुतम्। धर्मस्तु ते व्यतक्रान्तस्ततस्ते निष्कृतिः कृताः॥<br><br>677: त्वं गत्वा बाहुदां शीघ्रं तर्पयस्व यथाविधि। देवानृषीन् पिढेश्चैवं मा चाधर्मे मनः कृथाः॥<br><br>678: तस्य तद् वचनं श्रुत्वा शङ्खस्य लिखितस्तदा। अवगाह्यापगां पुण्यामुदकार्थं प्रचक्रमे॥<br><br>679: प्रादुरास्तां ततस्तस्य करौ जलजसंनिभौ। ततः स विस्मितो भ्रातुर्दर्शयामास तौ करौ॥<br><br>680: शङ्ख उवाच ततस्तमब्रवीच्छङ्खस्तपसेदं कृतं मया। मा च तेऽत्र विशङ्काभूद् दैवमत्र विधीयते॥<br><br>681: लिखित उवाच किं तु नाहं त्वया पूतः पूर्वमेव महाद्युते। यस्य ते तपसो वीर्यमीदृशं द्विजसत्तम॥<br><br>682: शङ्ख उवाच एवमेतन्मया कार्यं नाहं दण्डधरस्तव। स च पूतो नरपतिस्त्वं चापि पितृभिः सह॥<br><br>683: व्यास उवाच स राजा पाण्डवश्रेष्ठ श्रेयान् वै तेन कर्मणा। प्राप्तवान् परमां सिद्धिं दक्षः प्राचेतसो यथा॥<br><br>684: एष धर्मः क्षत्रियाणां प्रजानां परिपालनम्। उत्पथोऽन्यो महाराज मा स्म शोके मनः कृथाः॥<br><br>685: भ्रातुरस्य हितं वाक्यं शृणु धर्मज्ञ सत्तम। दण्ड एव हि राजेन्द्र क्षत्रधर्मो न मुण्डनम्॥<br><br>686: वैशम्पायन उवाच पुनरेव महर्षिस्तं कृष्णद्वैपायनो मुनिः। अजातशत्रु कौन्तेयमिदं वचनमब्रवीत्॥<br><br>687: अरण्ये वसतां तात भ्रातृणां ते मनस्विनाम्। मनोरथा महाराज ये तत्रासन् युधिष्ठिर॥<br><br>688: तानिमे भरतश्रेष्ठ प्राप्नुवन्तु महारथाः। प्रशाधि पृथिवीं पार्थ ययातिरिव नाहुषः॥<br><br>689: अरण्ये दुःखवसतिरनुभूता तपस्विभिः। दुःखस्यान्ते नरव्याघ्र सुखान्यनुभवन्तु वै॥<br><br>690: धर्ममर्थं च कामं च भ्रातृभिः सह भारत। अनुभूय ततः पश्चात् प्रस्थातासि विशाम्पते॥<br><br>691: अर्थनां च पितृणां च देवतानां च भारत। आनृण्यं गच्छ कौन्तेय तत् सर्वं च करिष्यसि॥<br><br>692: सर्वमेधाश्वमेधाभ्यां यजस्व कुरुनन्दन। ततः पश्चान्महाराज गमिष्यसि परां गतिम्॥<br><br>693: भ्रातृ॑श्च सर्वान् ऋतुभिः संयोज्य बहुदक्षिणैः। सम्प्राप्तः कीतिमतुलां पाण्डवेय भविष्यसि॥<br><br>694: विद्यस्ते पुरुषव्याघ्र वचनं कुरुसत्तम। शृणुष्वैवं यथा कुर्वन् न धर्माच्च्यवसे नृप॥<br><br>695: आददानस्य विजयं विग्रहं च युधिष्ठिर। समानधर्मकुशलाः स्थापयन्ति नरेश्वर॥<br><br>696: देशकालप्रतीक्षी यो दस्यून् मर्षयते नृपः। शास्त्रजां बुद्धिमास्थाय युज्यत्ते नैनसा हि सः॥<br><br>697: आदाय बलिषड्भागं यो राष्ट्र नाभिरक्षति। प्रतिगृह्णाति तत् पापं चतुथाङ्खशेन भूमिपः॥<br><br>698: निबोध च यथाऽऽतिष्ठन् धर्मान्न च्यवते नृपः। निग्रहाद् धर्मशास्त्राणामनुरुद्ध्यन्नपेतभीः॥<br><br>699: कामक्रोधावनादृत्य पितेव समदर्शनः। शास्त्रजां बुद्धिमास्थाय युज्यते नैनसा हि सः॥<br><br>700: दैवेनाभ्याहतो राजा कर्मकाले महाद्युते। न साधयति यत् कर्म न तत्राहुरतिक्रमम्॥<br><br>701: तरसा बुद्धिपूर्वं वा निग्राह्या एव शत्रवः। पापैः सह न संदध्याद् राज्यं पण्यं न कारयेत्॥<br><br>702: शूराश्चार्याश्च सत्कार्या विद्वांसश्च युधिष्ठिर। गोमिनो धनिनश्चैव परिपाल्या विशेषतः॥<br><br>703: व्यवहारेषु धर्मेषु योक्तव्याश्च बहुश्रुताः। गुणयुक्तेऽपि नैकस्मिन् विश्वसेत विचक्षणः॥<br><br>704: अरक्षिता दुविनीतो मानी स्तब्धोऽभ्यसूयकः। एनसा युज्यते राजा दुर्दान्त इति चोच्यते॥<br><br>705: येऽरक्ष्यमाणा हीयन्ते दैवेनाभ्याहता नृप। तस्करैश्चापि हीयन्ते सर्वं तद् राजकिल्बिषम्॥<br><br>706: सुमन्त्रिते सुनीते च सर्वतश्चोपपादिते। पौरुषे कर्मणि कृते नास्त्यधर्मो युधिष्ठिर॥<br><br>707: विच्छिद्यन्ते समारब्धाः सिद्ध्यन्ते चापि दैवतः। कृते पुरुषकारे तु नैनः स्पृशति पार्थिवम्॥<br><br>708: अत्र ते राजशार्दूल वर्तयिष्ये कथामिमाम्। यद् वृत्तं पूर्वराजर्षेर्हयग्रीवस्य पाण्डव॥<br><br>709: शत्रू न हत्वा हतस्याजौ शूरस्याक्लिश्कर्मणः। असहायस्य संग्रामे निर्जितस्य युधिष्ठिर॥<br><br>710: यत् कर्म वै निग्रहे शात्रवाणां योगश्चाम्यः पालने मानवानाम्। कृत्वा कर्म प्राप्य कीर्तिं स युद्धाद् वाजिग्रीवो मोदते स्वर्गलोके॥<br><br>711: संयुक्तात्मा समरेष्वाततायी शस्त्रैश्छिन्नो दस्युभिर्वध्यमानः। अश्वग्रीवः कर्मशीलो महात्मा संसिद्धार्थो मोदते स्वर्गलोके॥<br><br>712: धनुषूपो रशना ज्या शरः सुक् नुवः खङ्गो रुधिरं यत्र चाज्यम्। रथो वेदी कामगो श्चातुर्होत्रं चतुरो वाजिमुख्याः॥<br><br>713: हुत्वा तस्मिन् यज्ञवह्नावथारीन् पापान्मुक्तो राजसिंहस्तरस्वी। प्राणान् हुत्वा चावभृथे रणे स। वाजिग्रीवो मोदते देवलोके॥<br><br>714: राष्ट्र रक्षन् बुद्धिपूर्वं नयेन संत्यक्तात्मा यज्ञशीलो महात्मा। सर्वांल्लोकान् व्याप्य कीर्त्या मनस्वी वाजिग्रीवो मोदते देवलोके॥<br><br>715: दैवीं सिद्धिं मानुषीं दण्डनीति योगन्यासैः पालयित्वा महीं च। तस्माद् राजा धर्मशीलो महात्मा वाजिग्रीवो मोदते देवलोके। ॥<br><br>716: विद्वांस्त्यागी श्रद्दधानः कृतर्ज स्त्यक्त्वा लोकं मानुषं कर्म कृत्वा। मेधाविनां विदुषां सम्मतानां तनुत्यजां लोकमाक्रम्य राजा॥<br><br>717: सम्यग् वेदान् प्राप्य शास्त्राण्यधीत्य सम्यग् राज्यं पालयित्वा महात्मा। चातुर्वर्ण्य स्थापयित्वा स्वधर्म वाजिग्रीवो मोदते देवलोके॥<br><br>718: जित्वा संग्रामान् पालयित्वा प्रजाश्च सोमं पीत्वा तर्पयित्वा द्विजाम्यान्। युक्त्या दण्डं धारयित्वा प्रजानां युद्धे क्षीणो मोदते देवलोके। ॥<br><br>719: वृत्तं यस्य श्लाघनीयं मनुष्याः सन्तो विद्वांसोऽर्हयन्त्यर्हणीयम्। स्वर्गं जित्वा वीरलोकानवाप्य सिद्धिं प्राप्तः पुण्यकीर्तिर्महात्मा॥<br><br>720: वैशम्पायन उवाच द्वैपायनवचः श्रुत्वा कुपिते च धनंजये। व्यासमामन्त्र्य कौन्तेयः प्रत्युवाच युधिष्ठिरः॥<br><br>721: युधिष्ठिर उवाच न पार्थिवमिदं राज्यं न भोगाश्च पृथग्विधाः। प्रीणयन्ति मनो मेऽद्य शोको मां रुन्धयत्ययम्॥<br><br>722: श्रुत्वा वीरविहीनानामपुत्राणां च योषिताम्। परिदेवपमानानां शान्तिं नोपलभे मुने। ॥<br><br>723: वैशम्पायन उवाच इत्युक्तः प्रत्युवाचेदं व्यासो योगविदां वरः। युधिष्ठिरं महाप्राज्ञो धर्मज्ञो वेदपारगः॥<br><br>724: व्यास उवाच न कर्मणा लभ्यते चिन्तया वा नाप्यस्ति दाता पुरुषस्य कश्चित्। पर्याययोगाद् विहितं विधात्रा कालेन सर्वं लभते मनुष्यः॥<br><br>725: न बुद्धिशास्त्राध्ययनेन शक्यं प्राप्तुं विशेषं मनुजैरकाले। मूर्योऽपि चाप्नोति कदाचिदर्थान् कालो हि कार्य प्रति निर्विशेषः॥<br><br>726: नाभूतिकालेषु फलं ददन्ति शिल्पानि मन्त्राश्च तथौषधानि। तान्येव कालेन समाहितानि सिद्ध्यन्ति वर्धन्ति च भूतिकाले॥<br><br>727: कालेन शीघ्राः प्रवहन्ति वाता: कालेन वृष्टिर्जलदानुपति। कालेन पद्मोत्पलवज्जलं च कालेन पुष्यन्ति वनेषु वृक्षाः॥<br><br>728: कालेन कृष्णाश्च सिताश्च रात्र्यः कालेन चन्द्रः परिपूर्णबिम्बः। नाकालतः पुष्पफलं दुमाणां नाकालवेगाः सरितो वहन्ति॥<br><br>729: नाकालमत्ताः खगपन्नगाश्च मृगद्विपाः शैलमृगाच लोके। नाकालतः स्त्रीषु भवन्ति गर्भा नायान्त्यकाले शिशिरोष्णवर्षाः॥<br><br>730: नाकालतो म्रियते जायते वा नाकालतो व्याहरते च बालः। नाकालतो यौवनमभ्युपैति नाकालतो रोहति बीजमुप्तम्॥<br><br>731: नाकालतो भानुरुपैति योगं नाकालतोऽङ्गिरिमभ्युपैति। नाकालतो वर्धते ही चन्द्रः समुद्रोऽपि महोर्मिमाली। ॥<br><br>732: अत्राप्युदाहरन्तीममितिहासं पुरातनम्। गीतं राज्ञा सेनजिता दुःखार्तेन युधिष्ठिर॥<br><br>733: सर्वानेवैष पर्यायो मान् स्पृशति दुःसहः। कालेन परिपक्वा हि म्रियन्ते सर्वपार्थिवाः॥<br><br>734: घ्नन्ति चान्यान् नरा राजस्तानप्यन्ये तथा नराः। संज्ञैषा लौकिकी राजन् न हिनस्ति न हन्यते॥<br><br>735: हन्तीति मन्यते कश्चिन्न हन्तीत्यपि चापरः। स्वभावतस्तु नियतौ भूतानां प्रभवाप्ययौ॥<br><br>736: नष्टे धने वा दारे वा पुत्रे पितरि वा मृते। अहो दुःखमिति ध्यायन् दुःखस्यापचितिं चरेत्॥<br><br>737: स किं शोचसि मूढः सञ्शोच्यान् किमनुशोचसि। पश्य दुःखेषु दुःखानि भयेषु च भयान्यपि॥<br><br>738: आत्मापि चायं न मम सर्वापि पृथिवी मम। यथा मम तथान्येषामिति पश्यन् न मुह्यति॥<br><br>739: शोकस्थानसहस्राणि हर्षस्थानशतानि च। दिवसे दिवसे मूढमाविशन्ति न पण्डितम्॥<br><br>740: एवमेतानि कालेन प्रियद्वेष्याणि भागशः। जीवेषु परिवर्तन्ते दुःखानि च सुखानि च॥<br><br>741: दुःखमेवास्ति न सुखं तस्मात् तदुपलभ्यते। तृष्णार्तिप्रभवं दुःखं दुःखार्तिप्रभवं सुखम्॥<br><br>742: सुखस्यानन्तरं दुःखं दुःखस्यानन्तरं सुखम्। न नित्यं लभते दुःखं न नित्यं लभते सुखम्॥<br><br>743: सुखमेवहि दुःखान्तं कदाचिद् दुःखतः सुखम्। तस्मादेतद् द्वयं जह्याद् य इच्छेच्छाश्वतं सुखम्॥<br><br>744: सुखान्तप्रभवं दुःखं दुःखान्तप्रभवं सुखम्। यन्निमित्तो भवेच्छोकस्तापो वा भृशदारुणः॥<br><br>745: आयासो वापि यन्मूलस्तदेकाङ्गमपि त्यजेत्। सुखं वा यदि वा दुःखं प्रियं वा यदि वाप्रियम्। प्राप्तं प्राप्तमुपासीत हृदयेनापराजितः॥<br><br>746: ईषदप्यङ्ग दाराणां पुत्राणां वा चराप्रियम्। ततो ज्ञास्यसि कः कस्य केन वा कथमेव च। ॥<br><br>747: ये च मूढतमा लोके ये च बुद्धेः परं गताः। त एव सुखमेधन्ते मध्यमः क्लिश्यते जनः॥<br><br>748: इत्यब्रवीन्महाप्राज्ञो युधिष्ठिर स सेनजित्। परावरज्ञो लोकस्य धर्मवित् सुखदुःखवित्॥<br><br>749: येन दुःखेन यो दुःखी न स जातु सुखी भवेत्। दुःखानां हि क्षयो नास्ति जायते ह्यपरात् परम्॥<br><br>750: सुखं च दुःखं च भवाभवौ च लाभालाभौ मरणं जीवितं च। पर्यायतः सर्वमवाप्नुवन्ति तस्माद्धीरो नैव हृष्येन शोचेत्॥<br><br>751: दीक्षां राज्ञः संयुगे युद्धमाई र्योगं राज्ये दण्डनीत्यां च सम्यक्। वित्तत्यागो दक्षिणानां च यज्ञे सम्यग् दानं पावनानीति विद्यात्॥<br><br>752: रक्षन् राज्यं बुद्धिपूर्वं नयेन संत्यक्तात्मा यज्ञशीलो महात्मा। प्यूर्ध्वं देहान्मोदते देवलोके॥<br><br>753: जित्वा संग्रामान्पालयित्वा च राष्ट्र सोमं पीत्वा वर्धयित्वा प्रजाश्च। युक्त्या दण्डं धारयित्वा प्रजानांयुद्धे क्षीणो मोदते देवलोके॥<br><br>754: सम्यग् वेदान् प्राप्य शास्त्राण्यधीत्य सम्यग् राज्यं पालयित्वा च राजा। चातुर्वर्ण्य स्थापयित्वा स्वधर्म पूतात्मा वै मोदते देवलोके॥<br><br>755: यस्य वृत्तं नमस्यन्ति स्वर्गस्थस्यापि मानवाः। पौरजानपदामात्याः स राजा राजसत्तमः॥<br><br>756: वैशम्पायन उवाच अस्मिन्नेव प्रकरणे धनंजयमुदारधीः। अभिनीततरं वाक्यमित्युवाच युधिष्ठिरः॥<br><br>757: यदेतन्मन्यसे पार्थ न ज्यायोऽस्ति धनादिति। न स्वर्गो न सुखं नार्थो निर्धनस्येति तन्मृषा॥<br><br>758: स्वाध्याययज्ञसंसिद्धा दृश्यन्ते बहवो जनाः। तपोरताश्च मुनयो येषां लोकाः सनातनाः॥<br><br>759: ऋषीणां समयं शश्वद् ये रक्षन्ति धनंजय। आश्रिताः सर्वधर्मज्ञा देवास्तान् ब्राह्मणान् विदुः॥<br><br>760: स्वाध्यायनिष्ठान् हि ऋषीन् ज्ञाननिष्ठांस्तथापरान्। बुद्ध्येथाः संततं चापि धर्मनिष्ठान् धनंजय॥<br><br>761: ज्ञाननिष्ठेषु कार्याणि प्रतिष्ठाप्यानि पाण्डव। वैखानसानां वचनं यथा नो विदितं प्रभो॥<br><br>762: अजाश्च पृश्नयश्चैव सिकताश्चैव भारत। अरुणाः केतवश्चैव स्वाध्यायेन दिवं गताः॥<br><br>763: अवाप्यैतानि कर्माणि वेदोक्तानि धनंजय। दानमध्ययनं यज्ञो निग्रहश्चैव दुर्ग्रहः॥<br><br>764: दक्षिणेन च पन्थानमर्यम्णो ये दिवं गताः। एतान् क्रियावतां लोकानुक्तवान् पूर्वमप्यहम्॥<br><br>765: उत्तरेण तु पन्थानं नियमाद् यं प्रपश्यसि। एते यागवतां लोका भान्ति पार्थ सनातनाः॥<br><br>766: तत्रोत्तरां गतिं पार्थ प्रशंसन्ति पुराविदः। संतोषो वै स्वर्गतमः संतोषः परमं सुखम्॥<br><br>767: तुष्टेर्न किञ्चित् परमं सा सम्यक् प्रतितिष्ठति। विनीतक्रोधहर्षस्य सततं सिद्धिरुत्तमा॥<br><br>768: अत्राप्युदाहरन्तीमा गाथा गीता ययातिना। याभिः प्रत्याहरेत् कामान् कूर्मोऽङ्गानीव सर्वशः॥<br><br>769: यदा चायं न बिभेति यदा चास्मात बिभ्यति। यदा नेच्छति न देशि ब्रह्म सम्पद्यते तदा॥<br><br>770: यदा न भावं कुरुते सर्वभूतेषु पापकम्। कर्मणा मनसा वाचा ब्रह्म सम्पद्यते तदा॥<br><br>771: विनीतमानमोहश्च बहुसङ्गविवर्जितः। तदाऽऽत्मज्योतिषः साधोर्निर्वाणमुपपद्यते॥<br><br>772: इदं तु शृणु मे पार्थ ब्रुवतः संयतेन्द्रियः। धर्ममन्ये वृत्तमन्ये धनमीहन्ति चापरे॥<br><br>773: धनहेतोर्य ईहेत तस्यानीहा गरीयसी। भूयान् दोषो हि वित्तस्य यश्च धर्मस्तदाश्रयः॥<br><br>774: प्रत्यक्षमनुपश्यामि त्वमपि द्रष्टुमर्हसि। वर्जनं वर्जनीयानामीहमानेन दुष्करम्॥<br><br>775: ये वित्तमभिपद्यन्ते सम्यक्त्वं तेषु दुर्लभम्। दुह्यतः प्रैति तत् प्राहुः प्रतिकूलं यथातथम्॥<br><br>776: यस्तु सम्भिन्नवृत्तः स्याद् वीतशोकभयो नरः। अल्पेन तृषितो दुह्यन् भ्रूणहत्यां न बुध्यते॥<br><br>777: दुष्यन्त्याददतो भृत्या नित्यं दस्युभयादिव। दुर्लभं च धनं प्राप्य भृशं दत्त्वानुतप्यते॥<br><br>778: अधनः कस्य किं वाच्यो विमुक्तः सर्वशः सुखी। देवस्वमुपगृव धनेन न सुखी भवेत्॥<br><br>779: अत्र गाथां यज्ञगीतां कीर्तयन्ति पुराविदः। त्रयीमुपाश्रितां लोके यज्ञ संस्तरकारिकाम्॥<br><br>780: यज्ञाय सृष्टानि धनानि धात्रा यज्ञाय सृष्टः पुरुषो रक्षिता च। तस्मात् सर्वं यज्ञ एवोपयोज्यं धनं न कामाय हितं प्रशस्तम्॥<br><br>781: एतत् स्वार्थे च कौन्तेय धनं धनवतां वर। धाता ददाति मर्येभ्यो यज्ञार्थमिति विद्धि तत्॥<br><br>782: तस्माद् बुद्ध्यन्ति पुरुषा न हि तत् कस्यचिद्धवम्। श्रद्धानस्ततो लोको दद्याच्चैव यजेत च॥<br><br>783: लब्धस्य त्यागमित्याहुन भोगं न च संचयम्। तस्य किं संचयेनार्थः कार्ये ज्यायसि तिष्ठति॥<br><br>784: ये स्वधर्मादपेतेभ्यः प्रयच्छन्त्यल्पबुद्धयः। शतं वर्षाणि ते प्रेत्य पुरीषं भुञ्जते जनाः॥<br><br>785: अनर्हते यद् ददाति न ददाति यदर्हते। अनिर्हापरिज्ञानाद् दानधर्मोऽपि दुष्करः॥<br><br>786: लब्धानामपि वित्तानां बोद्धव्यौ द्वावतिक्रमौ। अपात्रे प्रतिपत्तिश्च पात्रे चाप्रतिपादनम्॥<br><br>787: युधिष्ठिर उवाच अभिमन्यौ हते बाले द्रौपद्यास्तनयेषु च। धृष्टद्युम्ने विराटे च दुपदे च महीपतौ॥<br><br>788: वृषसेने च धर्मज्ञे धृष्टकेतौ तु पार्थिवे। तथान्येषु नरेन्द्रेषु नानादेश्येषु संयुगे॥<br><br>789: न च मुञ्चति मां शोको ज्ञातिघातिनमातुरम्। राज्यकामुकमत्युग्रं स्ववंशोच्छेदकारिणम्॥<br><br>790: यस्माङ्के क्रीडमानेन मया वै परिवर्तितम्। स मया राज्यलुब्धेन गाङ्गेयो युधि पातितः॥<br><br>791: यदा ह्येनं विघूर्णन्तमपश्यं पार्थसायकैः। कम्पमानं यथा वड्रैः प्रेक्ष्यमाणं शिखण्डिना॥<br><br>792: जीर्णसिंहमिव प्रांशुं नरसिंह पितामहम्। कीर्यमाणं शरैर्दृष्ट्वा भृशं मे व्यथितं मनः॥<br><br>793: प्राङ्मुखं सीदमानं च रथे पररथारुजम्। घूर्णमानं यथा शैलं तदा मे कश्मलोऽभवत्॥<br><br>794: यः स बाणधनुष्पाणिर्योधयामास भार्गवम्। बहून्यहानि कौरव्यः कुरुक्षेत्रे महामृधे॥<br><br>795: समेतं पाथिवं क्षत्रं वाराणस्यां नदीसुतः। कन्यार्थमाह्वयद् वीरो रथेनैकेन संयुगे॥<br><br>796: येन चोग्रायुधो राजा चक्रवर्ती दुरासदः। दग्धश्चास्त्रप्रतापेन स मया युधि घातितः॥<br><br>797: स्वयं मृत्यु रक्षमाणः पाञ्चाल्यं यः शिखण्डिनम्। न बाणैः पातयामास सोऽर्जुनेन निपातितः॥<br><br>798: यदैनं पतितं भूमावपश्यं रुधिरोक्षितम्। तदैवाविशदत्युग्रो ज्वरो मां मुनिसत्तम॥<br><br>799: येन संवर्धिता बाला येन स्म परिरक्षिताः। स मया राज्यलुब्धेन पापेन गुरुघातिना॥<br><br>800: अल्पकालस्य राज्यस्य कृते मूढेन घातितः। आचार्यश्च महेष्वासः सर्वपार्थिवपूजितः॥<br><br>801: अभिगम्य रणे मिथ्या पापेनोक्तः सुतं प्रति। तन्मे दहति गात्राणि यन्मां गुरुरभाषत॥<br><br>802: सत्यमाख्याहि राजंस्त्वं यदि जीवति मे सत्यमामर्षयन् विप्रो मयि तत् परिपृष्टवान्॥<br><br>803: सुतः। कुञ्जरं चान्तरं कृत्वा मिथ्योपचरितं मया। सुभृशं राज्यलुब्धेन पापेन गुरुघातिना॥<br><br>804: सत्यकञ्चकमुन्मुच्य मया स गुरुराहवे। अश्वत्थामा हत इति निरुक्तः कुञ्जरे हते॥<br><br>805: काँल्लोकांस्तु गमिष्यामि कृत्वा कर्म सुदुष्करम्। अघातयं च यत् कर्णं समरेष्वपलायिनम्॥<br><br>806: ज्येष्ठभ्रातरमत्युग्रं को मत्तः पापकृत्तमः। अभिमन्युं च यद् बालं जातं सिंहमिवाद्रिषु॥<br><br>807: प्रावेशयमहं लुब्धो वाहिनीं द्रोणपालिताम्। तदाप्रभृति बीभत्सुं न शक्नोमि निरीक्षितुम्॥<br><br>808: कृष्णं च पुण्डरीकाक्षं किल्बिषी भ्रूणहा यथा। द्रौपदीं चापि दुःखार्ती पञ्चपुत्रैर्विनाकृताम्॥<br><br>809: शोचामि पृथिवीं हीनां पञ्चभिः पर्वतैरिव। सोऽहमागस्करः पापः पृथिवीनाशकारकः॥<br><br>810: आसीन एवमेवेदं शोषयिष्ये कलेवरम्। प्रायोपविष्टं जानीध्वमथ मां गुरुघातिनम्॥<br><br>811: जातिष्वन्यास्वपि यथा न भवेयं कुलान्तकृत्। न भोक्ष्ये न च पानीयमुपभोक्ष्ये कथञ्चन॥<br><br>812: शोषयिष्ये प्रियान् प्राणनिहस्थोऽहं तपोधनाः। यथेष्टं गम्यतां काममनुजाने प्रसाद्य वः॥<br><br>813: सर्वे मामनुजानीत तयक्ष्यामीदं कलेवरम्। वैशम्पायन उवाच तमेवंवादिनं पार्थं बन्धुशोकेन विह्वलम्॥<br><br>814: मैवमित्यब्रवीद् व्यासो निगृह्य मुनिसत्तमः। व्यास उवाच अतिवेलं महाराज न शोकं कर्तुमर्हसि॥<br><br>815: पुनरुक्तं तु वक्ष्यामि दिष्टमेतदिति प्रभो। संयोगा विप्रयोगान्ता जातानां प्राणिनां ध्रुवम्॥<br><br>816: बुबुदा इव तोयेषु भवन्ति न भवन्ति च। सर्वे क्षयान्ता निचयाः पतनान्ताः समुच्छ्रयाः॥<br><br>817: संयोगा विप्रयोगान्ता मरणान्तं हि जीवितम्। सुखं दुःखान्तमालस्यं दाक्ष्यं दुःखं सुखोदयम्। भूतिः श्रीह्रीं धृतिः कीर्तिर्दक्षे वसति नालसे॥<br><br>818: नालं सुखाय सुहृदो नालं दुःखाय शत्रवः। न च प्रजालमर्थेभ्यो न सुखेभ्योऽप्यलं धनम्॥<br><br>819: यथा सृष्टोऽसि कौन्तेय धात्रा कर्मसु तत् कुरु। अत एव हि सिद्धिस्ते नेशस्त्वं कर्मणां नृप॥<br><br>820: वैशम्पायन उवाच ज्ञातिशोकाभितप्तस्य प्राणानभ्युत्सिसृक्षतः । ज्येष्ठस्य पाण्डुपुत्रस्य व्यासः शोकमपानुदत्॥<br><br>821: व्यास उवाच अत्राप्युदाहरन्तीममितिहासं पुरातनम्। अश्मगीतं नरव्याघ्र तन्निबोध युधिष्ठिर॥<br><br>822: अश्मानं ब्राह्मणं प्राज्ञं वैदेहो जनको नृपः। संशयं परिपप्रच्छ दुःखशोकसमन्वितः॥<br><br>823: जनक उवाच आगमे यदि वापाये ज्ञातीनां द्रविणस्य च। नरेण प्रतिपत्तव्यं कल्याणं कथमिच्छता॥<br><br>824: अश्मोवाच उत्पन्नमिममात्मानं नरस्यानन्तरं ततः। तानि तान्यनुवर्तन्ते दुःखानि च सुखानि च॥<br><br>825: तेषामन्यतरापत्तौ यद् यदेवोपपद्यते। तदस्य चेतनामाशु हरत्यभ्रमिवानिलः॥<br><br>826: अभिजातोऽस्मि सिद्धोऽस्मि नास्मि केवलमानुषः। इत्येभिर्हेतुभिस्तस्य त्रिभिश्चित्तं प्रसिच्यते॥<br><br>827: सम्प्रसक्तमना भोगान् विसृज्य पितृसंचितान्। परिक्षीणः परस्वानामादानं साधु मन्यते॥<br><br>828: तमतिक्रान्तमर्यादमाददानमसाम्प्रतम्। प्रतिषेधन्ति राजानो लुब्धा मृगमिवेषुभिः॥<br><br>829: ये च विंशतिवषर्ज वा त्रिंशद्वर्षाश्च मानवाः। परेण ते वर्षशतान्न भविष्यन्ति पार्थिव॥<br><br>830: तेषां परमदुः :खानां बुद्ध्या भैषज्यमाचरेत्। सर्वप्राणभृतां वृत्तं प्रेक्षमाणस्ततस्ततः॥<br><br>831: मानसानां पुनर्योनिर्दुःखानां चित्तविभ्रमः। अनिष्टोपनिपातो वा तृतीयं नोपपद्यते॥<br><br>832: एवमेतानि दुःखानि तानि तानीह मानवम्। विविधान्युपवर्तन्ते तथा संस्पर्शजान्यपि॥<br><br>833: जरामृत्यू हि भूतानां खादितारौ वृकाविव। बलिनां दुर्बलानां च ह्रस्वानां महतामपि॥<br><br>834: न कश्चिज्जात्वतिक्रामेज्जरामृत्यू हि मानवः। अपि सागरपर्यन्तां विजित्येमां वसुन्धराम्॥<br><br>835: सुखं वा यदि वा दुःखं भूतानां पर्युपस्थितम्। प्राप्तव्यमवशैः सर्वं परिहारो न विद्यते॥<br><br>836: पूर्वे वयसि मध्ये वाप्युत्तरे वा नराधिप। अवर्जनीयास्तेऽर्था वै कांक्षिता ये ततोऽन्यथा॥<br><br>837: अप्रियैः सह संयोगो विप्रयोगश्च सुप्रियैः। अर्थानों सुखं दुःखं विधानमनुवर्तते॥<br><br>838: प्रादुर्भावश्च भूतानां देहत्यागस्तथैव च। प्राप्तिायामयोगश्च सर्वमेतत् प्रतिष्ठितम्॥<br><br>839: गन्धवर्णरसस्पर्शा निवर्तन्ते स्वभावतः। तथैव सुखदुःखानि विधानमनुवर्तते॥<br><br>840: आसनं शयनं यानमुत्थानं पानभोजनम्। नियतं सर्वभूतानां कालेनैव भवत्युत॥<br><br>841: वैद्याश्चाप्यातुराः सन्ति बलवन्तश्च दुर्बलाः। श्रीमन्तचापरे षण्ढा विचित्रः कालपर्ययः॥<br><br>842: कुले जन्म तथा वीर्यमारोग्यं रूपमेव च। सौभाग्यमुपभोगश्च भवितव्येन लभ्यते॥<br><br>843: सन्ति पुत्राः सुबहवो दरिद्राणामनिच्छताम्। नास्तिः पुत्रः समृद्धानां विचित्रं विधिचेश्तिम्॥<br><br>844: व्याधिरग्निर्जलं शस्त्रं बुभुक्षाश्चापदो विषम्। ज्वरच मरणं जन्तोरुच्चाच्च पतनं तथा॥<br><br>845: निर्माणे यस्य यद् दिष्टं तेन गच्छति सेतुना। दृश्यते नाप्यतिक्रामन्न निष्क्रान्तोऽथवा पुनः॥<br><br>846: दृश्यते चाप्यतिक्रामन्ननिग्राह्योऽथवा पुनः। दृश्यते हि युवैवेह विनश्यन्वसुमानरः। दरिद्रश्च परिक्लिष्टः शतवर्षो जरान्वितः॥<br><br>847: अकिञ्चनाश्च दृश्यन्ते पुरुषाश्चिरजीविनः। समृद्धे च कुले जाता विनश्यन्ति पतङ्गवत्॥<br><br>848: प्रायेण श्रीमतां लोके भोक्तुं शक्तिर्न विद्यते। काष्ठान्यपि हि जीर्यन्ते दरिद्राणां च सर्वशः॥<br><br>849: अहमेतत् करोमीति मन्यते कालनोदितः। यद् यदिष्टमसंतोषाद् दुरात्मा पापमाचरेत्॥<br><br>850: मृगयाऽक्षाः स्त्रियः पानं प्रसङ्गा निन्दिता बुधैः। दृश्यन्ते पुरुषाश्चात्र सम्प्रयुक्ता बहुश्रुताः॥<br><br>851: इति कालेन सर्वार्थानीप्सितानीप्सितानिह। स्पृशन्ति सर्वभूतानि निमित्तं नोपलभ्यते॥<br><br>852: वायुमाकाशमग्निं च चन्द्रादित्यावहःक्षपे। ज्योतींषि सरितः शैलान् कः करोति बिभर्ति च॥<br><br>853: शीतमुष्णं तथा वर्ष कालेन परिवर्तते। एवमेव मनुष्याणां सुखदुः :खे नरर्षभ॥<br><br>854: नौषधानि न मन्त्राश्च न होमा न पुनर्जपाः। त्रायन्ते मृत्युनोपेतं जरया चापि मानवम्॥<br><br>855: यथा काष्ठं च काष्ठं च समेयातां महोदधौ। समेत्य च व्यपेयातां तद्वद् भूतसमागमः॥<br><br>856: ये चैव पुरुषाः स्त्रीभिर्गीतवाद्यैरुपस्थिताः। य चानाथाः परान्नादा: कालस्तेषु समक्रियः॥<br><br>857: मातापितृसहस्राणि पुत्रदारशतानि च। संसारेष्वनुभूतानि कस्य ते कस्य वा वयम्॥<br><br>858: नैवास्य कश्चिद् भविता नायं भवति कस्यचित्। पथि सङ्गतमेवेदं दारबन्धुसुहृज्जनैः॥<br><br>859: क्वासे क्व च गमिष्यामि को न्वहं किमिहास्थितः। कस्मात् किमनुशोचेयमित्येवं स्थापयेन्मनः॥<br><br>860: अनित्ये प्रियसंवासे संसारे चक्रवद्गतौ। पथि सङ्गतमेवैतद् भ्राता माता पिता सखा॥<br><br>861: न दृष्टपूर्वं प्रत्यक्षं परलोकं विदुर्बुधाः। आगमांस्त्वनतिक्रम्य श्रद्धातव्यं बुभूषता॥<br><br>862: कुर्वीत पितृदैवत्यं धर्माणि च समाचरेत्। यजेच्च विद्वान् विधिवत् त्रिवर्गं चाप्युपाचरेत्॥<br><br>863: संनिमज्जेज्जगदिदं गम्भीरे कालसागरे। जरामृत्युमहाग्राहे न कश्चिदवबुध्यते॥<br><br>864: आयुर्वेदमधीयानाः केवलं सपरिग्रहाः। दृश्यन्ते बहवो वैद्या व्याधिभिः समभिप्लुताः॥<br><br>865: ते पिबन्तः कषायांश्च सीषि विविधानि च। न मृत्युमतिवर्तन्ते वेलामिव महोदधिः॥<br><br>866: रसायनविदश्चैव सुप्रयुक्तरसायनाः। दृश्यन्ते जरया भग्ना नगा नागैरिवोत्तमैः॥<br><br>867: तथैव तपसोपेताः स्वाध्यायाभ्यसने रताः। दातारो यज्ञशीलाश्च न तरन्ति जरान्तकौ॥<br><br>868: न शहानि निवर्तन्ते न मासा न पुनः समाः। जातानां सर्वभूतानां न पक्षा न पुनः क्षपाः॥<br><br>869: केनचित्। सोऽयं विपुलमध्वानं कालेन ध्रुवमध्रुवः। नरोऽवशः समभ्येति सर्वभूतनिषेवितम्॥<br><br>870: देहो वा जीवतोऽभ्येति जीवो वाभ्येति देहतः। पथि सङ्गममभ्येति दारैरन्यैश्च बन्धुभिः॥<br><br>871: नायमत्यन्तसंवासो लभ्यते जातु अपि स्वेन शरीरेण किमुतान्येन केनचित्॥<br><br>872: क्व नु तेऽद्य पिता राजन् क्व नु तेऽद्य पितामहाः। न त्वं पश्यसि तानद्य न त्वां पश्यन्ति तेऽनघ॥<br><br>873: न चैव पुरुषो द्रष्टा स्वर्गस्य नरकस्य च। आगमस्तु सतां चक्षुर्नृपते तमिहाचर॥<br><br>874: चरितब्रह्मचर्यो हि प्रजायेत यजेत च। पितृदेवमनुष्याणामानृण्यादनसूयकः॥<br><br>875: स यज्ञशीलः प्रजने निविष्टः प्रारब्रह्मचारी प्रविविक्तचक्षुः। आराधयेत् स्वर्गमिमं च लोकं परं च मुक्त्वा हृदयव्यलीकम्॥<br><br>876: समं हि धर्मं चरतो नृपस्य द्रव्याणि चाभ्याहरतो यथावत्। प्रवृत्तधर्मस्य यशोऽभिवर्धते सर्वेषु लोकेषु चराचरेषु॥<br><br>877: इत्येवमाज्ञाय विदेहराजो वाक्यं समग्रं परिपूर्णहेतुः। र्ययौ गृहं स्वं प्रति शान्तशोकः॥<br><br>878: तथा त्वमप्यच्युत मुञ्च शोर्क मुत्तिष्ठ शक्रोपम हर्षमेहि। क्षात्रेण धर्मेण मही जिता ते तां भुक्ष्व कुन्तीसुत मावमंस्था॥<br><br>879: वैशम्पायन उवाच अव्याहरति राजेन्द्रे धर्मपुत्रे युधिष्ठिरे। गुडाकेशो हृषीकेशमभ्यभाषत पाण्डवः॥<br><br>880: अर्जुन उवाच ज्ञातिशोकाभिसंतप्तो धर्मपुत्रः परंतपः। एष शोकार्णवे मग्नस्तमाश्वासय माधव॥<br><br>881: सर्वे स्म ते संशयिताः पुनरेव जनार्दन। अस्य शोकं महाबाहो प्रणाशयितुमर्हसि॥<br><br>882: वैशम्पायन उवाच एवमुक्तस्तु गोविन्दो विजयेन महात्मना। पर्यवर्तत राजानं पुण्डरीकेक्षणोऽच्युतः॥<br><br>883: अनतिक्रमणीयो हि धर्मराजस्य केशवः। बाल्यात् प्रभृति गोविन्दः प्रीत्या चाभ्यधिकोऽर्जुनात्॥<br><br>884: सम्प्रगृह्य महाबाहुर्भुजं चन्दनभूषितम्। शैलस्तम्भोपमं शौरिरुवाचाभिविनोदयन्॥<br><br>885: शुशुभे वदनं तस्य सुदंष्ट्र चारुलोचनम्। व्याकोशमिव विस्पष्टं पद्मं सूर्य इवोदिते॥<br><br>886: वासुदेव उवाच मा कृथाः पुरुषव्याघ्र शोकं त्वं गात्रशोषप न हि ते सुलभा भूयो ये हतास्मिन् रणाजिरे॥<br><br>887: स्वपलब्धा यथा लाभा वितथाः प्रतिबोधने। एवं ते क्षत्रिया राजन् ये व्यतीता महारणे॥<br><br>888: सर्वेऽप्यभिमुखाः शूरा विजिता रणशोभिन:। नैषां कश्चित् पृष्ठतो वा पलायन् वापि पातितः॥<br><br>889: सर्वेत्यक्त्वाऽऽत्मनः प्राणान् युद्ध्वा वीरा महामृधे। शस्त्रपूता दिवं प्राप्ता न ताञ्छोचितुमर्हसि॥<br><br>890: क्षत्रधर्मरताः शूरा वेदवेदाङ्गपारगाः। प्राप्ता वीरगतिं पुण्यां तान् न शोचितुमर्हसि॥<br><br>891: मृतान् महानुभावांस्त्वं श्रुत्वैव पृथिवीपतीन्। अत्रैवोदाहरन्तीममितिहासं पुरातनम्॥<br><br>892: संजयं पुत्रशोकार्तं यथायं नारदोऽब्रवीत्। नारद उवाच सुखदुःखैरहं त्वं च प्रजाः सर्वाश्च संजय॥<br><br>893: अविमुक्ता मरिष्यामस्तत्र का परिदेवना। महाभाग्यं पुरा राज्ञां कीर्त्यमानं मया शृणु॥<br><br>894: गच्छावधानं नृपते ततो दुःखं प्रहास्यसि। मृतान् महानुभावांस्त्वं श्रुत्वैव पृथिवीपतीन्॥<br><br>895: शममानय संतापं शृणु विस्तरशश्च मे। क्रूरग्रहाभिशमनमायुर्वर्धनमुत्तमम्॥<br><br>896: अग्रिमाणां क्षितिभुजामुपादानं मनोहरम्। आविक्षितं मरुत्तं च मृतं सृञ्जय शुश्रुम॥<br><br>897: यस्य सेन्द्राः सवरुणा बृहस्पतिपुरोगमाः। देवा विश्वसृजो राज्ञो यज्ञमीयुर्महात्मनः॥<br><br>898: यः स्पर्धयायजच्छकं देवराजं पुरंदरम्। शक्रप्रियैषी यं विद्वान् प्रत्याचष्ट बृहस्पतिः॥<br><br>899: संवर्तो याजयामास यवीयान् स बृहस्पतेः। यस्मिन् प्रशासति महीं नृपतौ राजसत्तम। अकृष्टपच्या पृथिवी विबभौ चैत्यमालिनी॥<br><br>900: आविक्षितस्य वै सत्रे विश्वेदेवाः सभासदः। मरुतः परिवेशरः साध्याश्चासन् महात्मनः॥<br><br>901: मरुद्गणा मरुत्तस्य यत् सोममपिबंस्ततः। देवान् मनुष्यान् गन्धर्वानत्यरिच्यन्त दक्षिणाः॥<br><br>902: स चन्ममार संजय चतुर्भद्रतरस्त्वया। पुत्रात् पुण्यतरश्चैव मा पुत्रमनुतप्यथाः॥<br><br>903: सुहोत्रं चैवातिथिनं मृतं संजय शुश्रुम। यस्मिन् हिरण्यं ववृषे मघवा परिवत्सरम्॥<br><br>904: सत्यनामा वसुमती यं प्राप्यासीज्जनाधिपम्। हिरण्यमवहन् नद्यस्तस्मिञ्जनपदेश्वरे॥<br><br>905: कूर्मान् कर्कटकान् नक्रान् मकराञ्छिशुकानपि। नदीष्वपातयद् राजन् मघवा लोकपूजितः॥<br><br>906: हिरण्यान् पातितान् दृष्ट्वा मत्स्यान् मकरकच्छपान्। सहस्रशोऽथ शतशस्ततोऽस्मयदथोऽतिथिः॥<br><br>907: तद्धिरण्यमपर्यन्तमावृतं कुरुजाङ्गले। ईजानो वितते यज्ञे ब्राह्मणेभ्य: समार्पयत्॥<br><br>908: स चेन्ममार संजय चतुर्भद्रतरस्त्वया। पुत्रात् पुण्यतरश्चैव मा पुत्रमनुतप्यथाः॥<br><br>909: अदक्षिणमयज्वानं श्वैत्य संशाम्य मा शुचः। अङ्गं बृहद्रथं चैव मृतं संजय शुश्रुम॥<br><br>910: यः सहस्रं सहस्राणां श्वेतानश्वानवासृजत्। सहस्रं च सहस्राणां कन्या हेमपरिष्कृतः॥<br><br>911: ईजानो वितते यज्ञे दक्षिणामत्यकालयत्। यः सहस्रं सहस्राणां गजानां पद्ममालिनाम्॥<br><br>912: ईजानो वितते यज्ञे दक्षिणामत्यकालयत्। शतं शतसहस्राणि वृषाणां हेममालिनाम्॥<br><br>913: गवां सहस्रानुचरं दक्षिणामत्यकालयत्। अङ्गस्य यजमानस्य तदा विष्णुपदे गिरौ॥<br><br>914: अमाद्यदिन्द्रः सोमेन दक्षिणाभिर्द्विजातयः। यस्य चक्षेषु राजेन्द्र शतसंख्येषु वै पुरा॥<br><br>915: देवान् मनुष्यान् गन्धर्वानत्यरिच्यन्त दक्षिणाः। न जातो जनिता नान्यः पुमान् यः सम्प्रदास्यति॥<br><br>916: यदङ्गः प्रददौ वित्तं सोमसंस्थासु सप्तसु। स चेन्ममार संजय चतुर्भद्रतरस्त्वया॥<br><br>917: पुत्रात् पुण्यतरश्चैव मा पुत्रमनुतप्यथाः। शिबिमौशीनरं चैव मृतं सुंजय शुश्रुम॥<br><br>918: य इमां पृथिवीं सर्वां चर्मवत्समवेश्यत्। महता रथघोषेण पृथिवीमनुनादयन्॥<br><br>919: एकच्छत्रां महीं चक्रे जैत्रेणैकरथेन यः। यावदस्य गवाश्वं स्यादारण्यैः पशुभिः सह॥<br><br>920: तावतीः प्रददौ गाः स शिबिरौशीनरोऽध्वरे। न वोढारं धुरं तस्य कश्चिन्मेने प्रजापतिः॥<br><br>921: न भूतं न भविष्यं च सर्वराजसु संजय। अन्यत्रौशीनराच्छैब्याद् राजर्षेरिन्द्रविक्रमात्॥<br><br>922: अदक्षिणमयज्वानं मा पुत्रमनुतप्यथाः। स चेन्ममार संजय, चतुर्भद्रतरस्त्वया। पुत्रात् पुण्यतरश्चैव मा पुत्रमनुतप्यथाः॥<br><br>923: भरतं चैव दौष्यन्तिं मृतं संजय शुश्रुमा शाकुन्तलं महात्मानं भूरिद्रविणसंचयम्॥<br><br>924: यो बद्ध्वा त्रिशतं चाश्वान् देवेभ्यो यमुनामनु। सरस्वती विंशतिं च गङ्गामनु चतुर्दश॥<br><br>925: अश्वमेधसहस्रेण राजसूयशतेन च। इष्टवान् स महातेजा दौष्यन्तिर्भरतः पुरा॥<br><br>926: भरतस्य महत् कर्म सर्वराजसु पार्थिवाः। स्वं मर्त्या इव बाहुभ्यां नानुगन्तुमशक्नुवन्॥<br><br>927: परं सहस्राद् यो बद्धान् हयान् वेदीवितत्य च। सहस्रं यत्र पद्यानां कण्वाय भरतो ददौ॥<br><br>928: स चेन्ममार संजय चतुर्भद्रतरस्त्वया। पुत्रात् पुण्यतरश्चैव मा पुत्रमनुतप्यथाः॥<br><br>929: रामं दाशरथिं चैव मृतं संजय शुश्रुम। योऽन्वकम्पत वै नित्यं प्रजाः पुत्रानिवौरसान्॥<br><br>930: विधवा यस्य विषये नानाथा: काश्चनाभवन्। सदैवासीत् पितृसमो रामो राज्यं यदन्वशात्॥<br><br>931: कालवर्षी च पर्जन्यः सस्यानि समपादयत्। नित्यं सुभिक्षमेवासीद् रामे राज्यं प्रशासति॥<br><br>932: प्राणिनो नाप्सु मज्जन्ति नान्यथा पावकोऽदहत्। रुजाभयं न तत्रासीद् रामे राज्यं प्रशासति॥<br><br>933: आसन् वर्षसहस्त्रिण्यस्तथा वर्षसहस्रकाः। अरोगा: सर्वसिद्धार्था रामे राज्यं प्रशासति॥<br><br>934: नान्योऽन्येन विवादोऽभूत् स्त्रीणामपि कुतो नृणाम्। धर्मनित्याः प्रजाश्चासन् रामे राज्यं प्रशासति॥<br><br>935: संतुष्टाः सर्वसिद्धार्था निर्भयाः स्वैरचारिणः। नराः सत्यव्रताश्चासन् रामे राज्यं प्रशासति॥<br><br>936: नित्यपुष्पफलाश्चैव पादपा निरुपद्रवाः। सर्वा द्रोणदुघा गावो रामे राज्यं प्रशासति॥<br><br>937: स चतुर्दशवर्षाणि वने प्रोष्य महातपाः। दशाश्वमेधान् जारूथ्यानाजहार निरर्गलान्॥<br><br>938: युवा श्यामो लोहिताक्षो मातङ्ग इव यूथपः। आजानुबाहुः सुमुखः सिंहस्कन्धो महाभुजः॥<br><br>939: दशवर्षसहस्राणि दशवर्षशतानि च। अयोध्याधिपतिर्भूत्वा रामो राज्यमकारयत्॥<br><br>940: स चेन्ममार संजय चतुर्भद्रतरस्त्वया। पुत्रात् पुण्यतरश्चैव मा पुत्रमनुतप्यथाः॥<br><br>941: भगीरथं च राजानं मृतं संजय शुश्रुम। यस्येन्द्रो वितते यज्ञे सोमं पीत्वा मदोत्कटः॥<br><br>942: असुराणां सहस्राणि बहूनि सुरसत्तमः। अजयद् बाहुवीर्येण भगवान् पाकशासनः॥<br><br>943: यः सहस्रं सहस्राणां कन्या हेमविभूषिताः। ईजानो वितते यज्ञे दक्षिणामत्यकालयत्॥<br><br>944: सर्वा रथगताः कन्या रथाः सर्वे चतुर्युजः। शतं शतं रथे नागाः पद्मिनो हेममालिनः॥<br><br>945: सहस्रमश्वा एकैकं हस्तिनं पृष्ठतोऽन्वयुः। गवां सहस्रमश्वेऽश्वे सहस्रं गव्यजाविकम्॥<br><br>946: उपह्वरे निवसतो यस्याङ्के निषसाद ह। गङ्गा भागीरथी तस्मादुर्वशी चाभवत् पुरा॥<br><br>947: भूरिदक्षिणमिक्ष्वाकुं यजमानं भगीरथम्। त्रिलोकपथगा गङ्गा दुहितृत्वमुपेयुषी॥<br><br>948: स चेन्ममार संजय चतुर्भद्रतरस्त्वया। पुत्रात् पुण्यतरश्चैव मा पुत्रमनुतप्यथाः॥<br><br>949: दिलीपं च महात्मानं मृतं संजय शुश्रुम। यस्य कर्माणि भूरीणि कथयन्ति द्विजातयः॥<br><br>950: य इमां वसुसम्पूर्णां वसुधां वसुधाधिपः। ददौ तस्मिन् महायज्ञे ब्राह्मणेभ्यः समाहितः॥<br><br>951: यस्येह यजमानस्य यज्ञे यज्ञे पुरोहितः। सहस्रं वारणान् हैमान् दक्षिणामत्यकालयत्॥<br><br>952: यस्य यज्ञे महानासीद् यूपः श्रीमान् हिरण्मयः। तं देवाः कर्म कुर्वाणाः शक्रज्येष्ठा उपाश्रयन्॥<br><br>953: चषाले यस्य सौवर्णे तस्मिन् यूपे हिरण्मये। ननृतुर्देवगन्धर्वाः षट् सहस्राणि सप्तधा॥<br><br>954: अवादयत् तत्र वीणां मध्ये विश्वावसुः स्वयम्। सर्वभूतान्यमन्यन्त मम वादयतीत्ययम्॥<br><br>955: एतद् राज्ञो दिलीपस्य राजानो नानुचक्रिरे। यस्येभा हेमसंछन्नाः पथि मत्ताः स्म शेरते॥<br><br>956: राजानं शतधन्वानं दिलीपं सत्यवादिनम्। येऽपश्यन् सुमहात्मानं तेऽपि स्वर्गजितो नराः॥<br><br>957: त्रयः शब्दा न जीर्यन्ते दिलीपस्य निवेशने। स्वाध्यायघोषो ज्याघोषो दीयतामिति वै त्रयः॥<br><br>958: स चेन्ममार संजय चतुर्भद्रतरस्त्वया। पुत्रात् पुण्यतरश्चैव मा पुत्रमनुतप्यथाः॥<br><br>959: मान्धातारं यौवनाश्वं मृतं संजय शुश्रुम। यं देवा मरुतो गर्भ पितुः पार्थादपाहरन्॥<br><br>960: समृद्धो युवनाश्वस्य जठरे यो महात्मनः। पृषदाज्योद्भवः श्रीमास्त्रिलोकविजयी नृपः॥<br><br>961: यं दृष्ट्वा पितुरुत्सङ्गे शयानं देवरूपिणम्। अन्योन्यमब्रुवन् देवाः कमयं धास्यतीति वै॥<br><br>962: मामेव धास्यतीत्येवमिन्द्रोऽथाभ्युपपद्यत। मान्धातेति ततस्तस्य नाम तस्य नाम चक्रे शतक्रतुः॥<br><br>963: ततस्तु पयसो धारां पुष्टिहेतोर्महात्मनः। तस्यास्ये यौवनाश्वस्य पाणिरिन्द्रस्य चास्रवत्॥<br><br>964: तं पिबन् पाणिमिन्द्रस्य शतमह्ना व्यवर्धत। स आसीद् द्वादशसमो द्वादशाहेन पार्थिवः॥<br><br>965: तमिमं पृथिवी सर्वा एकाह्ना समपद्यता धर्मात्मानं महात्मानं शूरमिन्द्रसमं युधि॥<br><br>966: यश्चाङ्गारं तु नृपतिं मरुत्तमसितं गयम्। अङ्ग बृहद्रथं चैव मान्धाता समरेऽजयत्॥<br><br>967: यौवनाश्वो यदाङ्गारं समरे प्रत्ययुध्यत। विस्फारैर्धनुषो देवा द्यौरभेदीति मेनिरे॥<br><br>968: यत्र सूर्य उदेति स्म यत्र च प्रतितिष्ठति। सर्वं तद् यौवनाश्वस्य मान्धातुः क्षेत्रमुच्यते॥<br><br>969: अश्वमेधशतेनेष्ट्वा राजसूयशतेन च। अददाद् रोहितान् मत्स्यान् ब्राह्मणेभ्यो विशाम्पते॥<br><br>970: हैरण्यान् योजनोत्सेधानायतान् दशयोजनम्। अतिरिक्तान् द्विजातिभ्यो व्यभजस्त्वितरे जनाः॥<br><br>971: स चेन्ममार संजय चतुर्भद्रतरस्त्वया। पुत्रात् पुण्यतरश्चैव मा पुत्रमनुतप्यथाः॥<br><br>972: ययातिं नाहुषं चैव मृतं संजय शुश्रुम। य इमां पृथिवीं कृत्स्नां विजित्य सहसागराम्॥<br><br>973: शम्यापातेनाभ्यतीयाद् वेदीभिश्चित्रयन् महीम्। ईजानः क्रतुभिर्मुख्यैः पर्यगच्छद् वसुन्धराम्॥<br><br>974: दृष्ट्वा ऋतुसहस्रेण वाजपेयशतेन च। तर्पयामास विप्रेन्द्रांस्त्रिभिः काञ्चनपर्वतैः॥<br><br>975: व्यूढेनासुरयुद्धेन हत्वा दैतेयदानवान्। व्यभजत् पृथिवीं कृत्स्नां ययातिनहुषात्मजः॥<br><br>976: अन्त्येषु पुत्रान् निक्षिप्य यदुद्रुह्युपुरोगमान्। पूरुं राज्येऽभिषिच्याथ सदारः प्राविशद् वनम्॥<br><br>977: स चेन्ममार संजय चतुर्भद्रतरस्त्वया। पुत्रात् पुण्यतरश्चैव मा पुत्रमनुतप्यथाः॥<br><br>978: अम्बरीषं च नाभागं मृतं संजय शुश्रुम। य प्रजा वव्रिरे पुण्यं गोप्तारं नृपसत्तमम्॥<br><br>979: यः सहस्रं सहस्राणां राज्ञामयुतयाजिनाम्। ईजानो वितते यज्ञे ब्राह्मणेभ्यः सुसंहितः॥<br><br>980: नैतत् पूर्वे जनाचक्रुर्न करिष्यन्ति चापरे। इत्यम्बरीषं नाभागिमन्वमोदन्त दक्षिणाः॥<br><br>981: शतं राजसहस्राणि शतं राजशतानि च। सर्वेऽश्वमेधैरोजानास्तेऽन्वयुदक्षिणायनम्॥<br><br>982: स चेन्ममार संजय चतुर्भद्रतरस्त्वया। पुत्रात् पुण्यतरश्चैव मा पुत्रमनुतप्यथाः॥<br><br>983: शशबिन्दुं चैत्ररथं मृतं शुश्रुम सुंजय। यस्य भार्यासहस्राणां शतमासीन्महात्मनः॥<br><br>984: सहस्रं तु सहस्राणां यस्यासशाशबिन्दवाः। हिरण्यकवचाः सर्वे सर्वे चोत्तमधन्विनः॥<br><br>985: शतं कन्या राजपुत्रमेकैकं पृथगन्वयुः। कन्यां कन्यां शतं नागा नागं नागं शतं रथाः॥<br><br>986: रथे रथे शतं चाश्वा देशजा हेममालिनः। अश्वे अश्वे शतं गावो गवां तद्वदजाविकम्॥<br><br>987: एतद् धनमपर्यन्तमश्वमेधे महामखे। शशबिन्दुर्महाराज ब्राह्मणेभ्यः समार्पयत्॥<br><br>988: स चेन्मार संजय चतुर्भद्रतरस्त्वया। पुत्रात् पुण्यतरश्चैव मा पुत्रमनुतप्यथाः॥<br><br>989: गयं चामूर्तरयसं मृतं शुश्रुम संजय। यः स वर्षशतं राजा हुतशिष्टाशनोऽभवत्॥<br><br>990: यस्मै वह्निर्वरं प्रादात् ततो ववे वरान् गयः। ददतो योऽक्षयं वित्तं धर्मे श्रद्धा च वर्धताम्॥<br><br>991: मनो मे रमतां सत्ये त्वत्प्रसादाद्भुताशन। लेभे च कामांस्तान् सर्वान् पावकादिति नः श्रुतम्॥<br><br>992: दशैश्च पूर्णमासैश्च चातुर्मास्यैः पुनः पुनः। अयजद्धयमेधेन सहस्रं परिवत्सरान्॥<br><br>993: शतं गवां सहस्राणि शतमश्वतराणि च। उत्थायोत्थाय वै प्रादात् सहस्रं परिवत्सरान्॥<br><br>994: तर्पयामास सोमेन देवान् वित्तैर्द्विजानपि। पितृन् स्वधाभिः कामैश्च स्त्रियः स पुरुषर्षभ॥<br><br>995: सौवर्णी पृथिवीं कृत्वा दशव्यामां द्विरायताम्। 'दक्षिणामददद् राजा वाजिमेधे महाक्रतौ॥<br><br>996: यावत्यः सिकता राजन् गङ्गायां पुरुषर्षभ। तावतीरेव गाः प्रादादामूर्तरयसो गयः॥<br><br>997: स चेन्ममार संजय चतुर्भद्रतरस्त्वया। पुत्रात् पुण्यतश्चैव मा पुत्रमनुतप्यथाः॥<br><br>998: रन्तिदेवं च सांकृत्यं मृतं संजय शुश्रुम। सम्यगाराध्य यः शक्राद् वरं लेभे महातपाः॥<br><br>999: अन्नं च नो बहु भवेदतिथींच लभेमहि। श्रद्धा च नो मा व्यगमन्मा च याचिष्म कंचन॥<br><br>1000: उपातिष्ठन्त पशवः स्वयं तं संशितव्रतम्। ग्राम्यारण्या महात्मानं रन्तिदेवं यशस्विनम्॥<br><br>1001: महानदी चर्मराशेरुत्क्लेदात् ससृजे यतः। ततश्चर्मण्वतीत्येवं विख्याता सा महानदी॥<br><br>1002: ब्राह्मणेभ्यो ददौ निष्कान् सदसि प्रतते नृपः। तुभ्यं निष्कं तुभ्यं निष्कमिति क्रोशन्ति वै द्विजाः। । १२४ सहस्रं तुभ्यमित्युक्त्वा ब्राह्मणान् सम्प्रपद्यते। अन्वाहार्योपकरणं द्रव्योपकरणं च यत्॥<br><br>1003: घटाः पात्र्यः कटाहानि स्थाल्यश्च पिठराणि च। नासीत् किंचिदसौवर्णं रन्तिदेवस्य धीमतः॥<br><br>1004: सांकृते रन्तिदेवस्य यां रात्रिमवसन् गृहे। आलभ्यन्त शतं गावः सहस्राणि च विंशतिः॥<br><br>1005: तत्र स्म सूदाः क्रोशन्ति सुमृण्मणिकुण्डलाः। सूपं भूयिष्ठमश्नीध्वं नाद्य भोज्यं यथा पुरा॥<br><br>1006: स चेन्ममार संजय चतुर्भद्रतरस्त्वया। पुत्रात् पुण्यतरश्चैव मा पुत्रमनुतप्यथाः॥<br><br>1007: सगरं च महात्मानं मृतं शुश्रुम सुंजय। ऐक्ष्वाकं पुरुषव्याघ्रमतिमानुषविक्रमम्॥<br><br>1008: षष्टिः पुत्रसहस्राणि यं यान्तमनुजग्मिरे। नक्षत्रराजं वर्षान्ते व्यभ्रे ज्योतिर्गणा इव॥<br><br>1009: एकच्छत्रा मही यस्य प्रतापादभवत् पुरा। योऽश्वमेधसहस्रेण तर्पयामास देवताः॥<br><br>1010: यः प्रादात् कनकस्तम्भं प्रासादं सर्वकाञ्चनम्। पूर्णं पद्मदलाक्षीणां स्त्रीणां शयनसंकुलम्॥<br><br>1011: द्विजातिभ्योऽनुरूपेभ्य: कामांश्च विविधान् बहून्। यस्यादेशेन तद् वित्तं व्यभजन्त द्विजातयः॥<br><br>1012: खानयामास यः कोपात् पृथिवीं सागराङ्किताम्। यस्य नाम्ना समुद्रश्च सागरत्वमुपागतः॥<br><br>1013: स चेन्ममार संजय चतुर्भद्रतरस्त्वया। पुत्रात् पुण्यतरश्चैव मा पुत्रमनुतप्यथाः॥<br><br>1014: राजानं च पृथु वैन्यं मृतं शुश्रुम संजय। यमभ्यषिञ्चन् सम्भूय महारण्ये महर्षयः॥<br><br>1015: प्रथयिष्यति वै लोकान् पृथुरित्येव शब्दितः। क्षताद्यो वै त्रायतीति स तस्मात्क्षत्रियः स्मृतः। । पृथु वैन्यं प्रजा दृष्ट्वा रक्ताः स्मेति यदब्रुवन्। ततो राजेति नामास्य अनुरागादजायत॥<br><br>1016: अकृष्टपच्या पृथिवी पुटके पुटके मधु। सर्वा द्रोणदुधा गावो वैन्यस्यासन् प्रशासतः॥<br><br>1017: अरोगाः सर्वसिद्धार्था मनुष्या अकुतोभयाः। यथाभिकाममवसन् क्षेत्रेषु च गृहेषु च॥<br><br>1018: आपस्तस्तम्भिरे चास्य समुद्रमभियास्यतः। सरितश्चानुदीर्यन्त ध्वजभङ्गश्च नाभवत्॥<br><br>1019: हैरण्यांस्त्रिनलोत्सेधान् पर्वतानेकविंशतिम्। ब्राह्मणेभ्यो ददौ राजा योऽश्वमेधे महामखे॥<br><br>1020: स चेन्ममार संजय चतुर्भद्रतरस्त्वया। पुत्रात् पुण्यतरश्चैव मा पुत्रमनुतप्यथाः॥<br><br>1021: किं वा तूष्णीं ध्यायसे संजयत्वं न मे राजन् वाचमिमां शृणोषि। न चेन्मोघं विप्रलप्तं ममेदं पथ्यं मुमूर्षोरिव सुप्रयुक्तम्॥<br><br>1022: संजय उवाच शृणोमि ते नारद वाचमेनां विचित्रार्थी स्त्रजमिव पुण्यगन्धाम्। राजर्षीणां पुण्यकृतां महात्मनां कीर्त्या युक्तानां शोकनिर्णाशनार्थाम्॥<br><br>1023: न ते मोघं विप्रलप्तं महर्षे दृष्ट्वैवाहं नारद त्वां विशोकः। शुश्रूषे ते वचनं ब्रह्मवादिन् न ते तृप्याम्यमृतस्येव पानात्॥<br><br>1024: अमोघदर्शिन् मम चेत् प्रसाद संतापदग्धस्य विभो प्रकुर्याः। सुतस्य सञ्जीवनमद्य मे स्यात् तव प्रसादात् सुतसङ्गमश्च॥<br><br>1025: नारद उवाच यस्ते पुत्रो गमितोऽयं विजातः स्वर्णष्ठीवी यमदात् पर्वतस्ते। पुनस्तु ते पुत्रमहं ददामि हिरण्यनाभं वर्षसहस्त्रिणं च॥<br><br>1026: युधिष्ठिर उवाच स कथं काञ्चनष्ठीवी संजयस्य सुतोऽभवत्। पर्वतेन किमर्थं वा दत्तस्तेन ममार च॥<br><br>1027: यदा वर्षसहस्रायुस्तदा भवति मानवः। कथमप्राप्तकौमार: संजयस्य सुतो मृतः॥<br><br>1028: उताहो नाममात्रं वै सुवर्णष्ठीविनोऽभवत्। कथं वा काञ्चनष्ठीवीत्येतदिच्छामि वेदितुम्॥<br><br>1029: श्रीकृष्ण उवाच अत्र ते वर्णयिष्यामि यथावृत्तं जनेश्वर। नारदः पर्वतश्चैव द्वावृषी लोकसत्तमौ॥<br><br>1030: मातुलो भागिनेयश्च देवलोकादिहागतौ। विहर्तुकामौ सम्प्रीत्या मानुषेषु पुरा विभो॥<br><br>1031: हवि:पवित्रभोज्येन देवभोज्येन चैव हि। नारदो मातुलश्चैव भागिनेयश्च पर्वतः॥<br><br>1032: तावुभौ तपसोपेताववनीतलचारिणौ। भुञ्जानौमानुषान् भोगान् यथावत् पर्यधावताम्॥<br><br>1033: प्रीतिमन्तौ मुदा युक्तौ समयं चैव चक्रतुः। यो भवेद्धदि संकल्पः शुभो वा यदि वाशुभः॥<br><br>1034: अन्योन्यस्य स आख्येयो मृषा शापोऽन्यथा भवेत्। तौ तथेति प्रतिज्ञाय महर्षी लोकपूजितौ॥<br><br>1035: संजयं श्वैत्यमभ्येत्य राजानमिदमूचतुः। आवां भवति वत्स्यावः कञ्चित् कालं हिताय ते॥<br><br>1036: यथावत् पृथिवीपाल आवयोः प्रगुणीभव। तथेति कृत्वा राजा तौ सत्कृत्योपचचार ह॥<br><br>1037: ततः कदाचित्तौ राजा महात्मानौ तपोधनौ। अब्रवीत् परमप्रीतः सुतेयं वरवर्णिनी॥<br><br>1038: एकैव मम कन्यैषा युवां परिचरिष्यसि। दर्शनीयानवद्याङ्गी शीलवृत्तसमाहिता॥<br><br>1039: सुकुमारी कुमारी च पद्मकिञ्जल्कसुप्रभा। परमं सौम्य मित्युक्तं ताभ्यां राजा शशास ताम्॥<br><br>1040: कन्ये विप्रावुपचर देववत् पितृवच्च ह। सा तु कन्या तथेत्युक्त्वा पितरं धर्मचारिणी॥<br><br>1041: यथानिदेशं राज्ञस्तौ सत्कृत्योपचचार ह। तस्यास्तेनोपचारेण रूपेणाप्रतिमेन च। ॥<br><br>1042: नारदं हृच्छयस्तूर्णं सहसैवाभ्यपद्यत। ववृधे हि ततस्तस्य हृदि कामो महात्मनः॥<br><br>1043: यथा शुक्लस्य पक्षस्य प्रवृत्तौ चन्द्रमाः शनैः। न च तं भागिनेयाय पर्वताय महात्मने॥<br><br>1044: शशंस हृच्छयं तीव्र व्रीडमानः स धर्मवित्। तपसा चेगित्तैश्चैव पर्वतोऽथ बुबोध तम्॥<br><br>1045: कामार्तं नारदं क्रुद्धः शशापैनं ततो भृशम्। कृत्वा समयमव्यग्रो भवान् वै सहितो मया॥<br><br>1046: यो भवेद्धदि संकल्पः शुभो वा यदि वाशुभः। अन्योन्यस्य स आख्येय इति तद् वै मृषा कृतम्॥<br><br>1047: भवता वचनं ब्रह्मस्तस्मादेष शपाम्यहम्। न हि कामं प्रवर्तन्तं भवानाचष्ट मे पुरा॥<br><br>1048: सुकुमार्यां कुमार्यां ते तस्मादेष शपाम्यहम्। ब्रह्मचारी गुरुर्यस्मात् तपस्वी ब्राह्मणश्च सन्॥<br><br>1049: अकार्षीः समयभ्रंशमावाभ्यां यः कृतो मिथः। शप्स्ये तस्मात् सुसंक्रुद्धो भवन्तं तं निबोध मे॥<br><br>1050: सुकुमारी च ते भार्या भविष्यति न संशयः। वानरं चैव ते रूपं विवाहात् प्रभृति प्रभो॥<br><br>1051: संद्रक्ष्यन्ति नराश्चान्ये स्वरूपेण विनाकृतम्। स तद् वाक्यं तु विज्ञाय नारदः पर्वतं तथा॥<br><br>1052: अशपत्तमपि क्रोधाद् भागिनेयं स मातुलः। तपसा ब्रह्मचर्येण सत्येन च दमेन च। ॥<br><br>1053: युक्तोऽपि नित्यधर्मश्च न वै स्वर्गमवाप्स्यसि। तौ तु शप्त्वा भृशं क्रुद्धौ परस्परममर्षणौ॥<br><br>1054: पतिजग्मतुरन्योन्यं क्रुद्धाविव गजोत्तमौ। पर्वतः पृथिवीं कृत्स्ना विचचार महामतिः॥<br><br>1055: पूज्यमानो यथान्यायं तेजसा स्वेन भारत। अथ तामलभत् कन्यां नारदः सुंजयात्मजाम्॥<br><br>1056: धर्मेण विप्रप्रवरः सुकुमारीमनिन्दिताम्। सा तु कन्या यथाशापं नारदं तं ददर्श ह॥<br><br>1057: पाणिग्रहणमन्त्राणां नियोगादेव नारदम्। सुकुमारी च देवर्षि वानरप्रतिमाननम्॥<br><br>1058: नैवावामन्यत तदा प्रीतिमत्येव चाभवत्। उपतस्थे च भर्तारं न चान्यं मनसाप्यगात्॥<br><br>1059: देवं मुनि वा यक्षं वा पतित्वे पतिवत्सला। ततः कदाचिद् भगवान् पर्वतोऽनुचचार ह॥<br><br>1060: वनं विरहितं किंचित् तत्रापश्यत् स नारदम्। ततोऽभिवाद्य प्रोवाच नारदं पर्वतस्तदा॥<br><br>1061: भवान् प्रसादं कुरुतात् स्वर्गादेशाय मे प्रभो। तमुवाचा ततो दृष्ट्वा पर्वतं नारदस्तथा॥<br><br>1062: कृताञ्जलिमुपासीनं दीनं दीनतरः स्वयम्। त्वयाहं प्रथमं शप्तो वानरस्त्वं भविष्यसि॥<br><br>1063: इत्युक्तेन मया पश्चाच्छप्तस्त्वमपि मत्सरात्। अधप्रभृति वै वासं स्वर्गे नावाप्स्यसीति ह॥<br><br>1064: तव नैतद्धि विसदृशं पुत्रस्थाने हि मे भवान्। न्यवर्तयेतां तौ शापावन्योन्येन तदा मुनी॥<br><br>1065: श्रीसमृद्धं तदा दृष्ट्वा नारदं देवरूपिणम्। सुकुमारी प्रदुद्राव परपत्यभिशङ्कया। ॥<br><br>1066: तां पर्वतस्ततो दृष्ट्वा प्रद्रवन्तीमनिन्दिताम्। अब्रवीत् तव भर्तेष नात्र कार्या विचारणा॥<br><br>1067: ऋषिः परमधर्मात्मा नारदो भगवान् प्रभुः। तवैवाभेद्यहृदयो मा तेऽभूदत्र संशयः॥<br><br>1068: सानुनीता बहुविधं पर्वतेन महात्मना। शापदोषं च तं भर्तुः श्रुत्वा प्रकृतिमागता॥<br><br>1069: पर्वतोऽथ ययौ स्वर्ग नारदोऽभ्यगमद् गृहान्। वासुदेव उवाच प्रत्यक्षकर्ता सर्वस्य नारदो भगवानृषिः। एष वक्ष्यति ते पृष्टो यथावृत्तं नरोत्तम॥<br><br>1070: वैशम्पायन उवाच ततो राजा पाण्डुसुतो नारदं प्रत्यभाषत। भगवञ्छ्रोतुमिच्छामि सुवर्णष्ठीविसम्भवम्॥<br><br>1071: एवमुक्तस्तु स मुनिर्धर्मराजेन नारदः। आचचक्षे यथावृत्तं सुवर्णष्ठीविनं प्रति॥<br><br>1072: नारद उवाच एवमेतन्महाबाहो यथायं केशवोऽब्रवीत्। कार्यस्यास्य तु यच्छेषं तत् ते वक्ष्यामि पृच्छतः॥<br><br>1073: अहं च पर्वतश्चैव स्वस्त्रीयो मे महामुनिः। वस्तुकामावभिगतौ संजयं जयतां वरम्॥<br><br>1074: तत्रावां पूजितौ तेन विधिदृष्टेन कर्मणा। सर्वकामैः सुविहितौ निवसावोऽस्य वेश्मनि॥<br><br>1075: व्यतिक्रान्तासु वर्षासु समये गमनस्य च। पर्वतो मामुवाचेदं काले वचनमर्थवत्॥<br><br>1076: आवामस्य नरेन्द्रस्य गृहे परमपूजितौ। उषितौ समये ब्रह्मस्तद् विचिन्तय साम्प्रतम्॥<br><br>1077: ततोऽहमब्रवं राजन् पर्वतं शुभदर्शनम्। सर्वमेतत् त्वयि विभो भागिनेयोपपद्यते॥<br><br>1078: वरेण च्छन्द्यतां राजा लभतां यद् यदिच्छति। आवयोस्तपसा सिद्धि प्राप्नोतु यदि मन्यसे॥<br><br>1079: तत आहूय राजानं संजयं जयतां वरम्। पर्वतोऽनुमतो वाक्यमुवाच कुरुपुङ्गव॥<br><br>1080: आवाभ्यामभ्यनुज्ञातो वरं नृवर चिन्तय॥<br><br>1081: देवानामविहिंसायां न भवेन्मानुषक्षयम्। तद् गृहाण महाराज पूजार्हो नौ मतो भवान्॥<br><br>1082: संजय उवाच प्रीतौ भवन्तौ यदि मे कृतमेतावता मम। एष एव परो लाभो निर्वृत्तो मे महाफलः॥<br><br>1083: तमेवंवादिनं भूयः पर्वतः प्रत्यभाषत। वृणीष्व राजन् संकल्पं यत् ते हृदि चिरं स्थितम्॥<br><br>1084: संजय उवाच अभीप्सामि सुतं वीरं वीरवन्तं दृढव्रतम्) आयुष्मन्तं महाभागं देवराजसमद्युतिम्॥<br><br>1085: पर्वत उवाच भविष्यत्येष ते कामो न त्वायुष्मान् भविष्यति। देवराजाभिभूत्यर्थं संकल्पो ह्येष ते हृदि॥<br><br>1086: ख्यातः सुवर्णष्ठीवीति पुत्रस्तव भविष्यति। रक्ष्यश्च देवराजात् स देवराजसमद्युतिः॥<br><br>1087: तच्छुत्वा सुंजयो वाक्यं पर्वतस्य महात्मनः। प्रसादयामास तदा नैतदेवं भवेदिति॥<br><br>1088: आयुष्मान् मे भवेत् पुत्रो भवतस्तपसा मुने। न च तं पर्वत: किंचिदुवाचेन्द्रव्यपेक्षया॥<br><br>1089: तमहं नृपतिं दीनमब्रवं पुनरेव च। स्मर्तव्योऽस्मि महाराज दर्शयिष्यामि ते सुतम्॥<br><br>1090: अहं ते दयितं पुत्रं प्रेतराजवशं गतम्। पुनर्दास्यामि तद्रूपं मा शुचः पृथिवीपते॥<br><br>1091: एवमुक्त्वा तु नृपतिं प्रयातौ स्वो यथेप्सितम्। संजयश्च यथाकामं प्रविवेश स्वमन्दिरम्॥<br><br>1092: संजयस्याथ राजर्षेः कस्मिंश्चित् कालपर्यये। जज्ञे पुत्रो महावीर्यस्तेजसा प्रज्वलन्निव॥<br><br>1093: ववृधे स यथाकालं सरसीव महोत्पलम्। बभूव काञ्चनष्ठीवी यथार्थं नाम तस्य तत्॥<br><br>1094: तदद्भुततमं लोके पप्रथे कुरुसत्तम। बुबुधे तच्च देवेन्द्रो वरदानं महर्षितः॥<br><br>1095: ततः स्वाभिभवाद् भीतो बृहस्पतिमते स्थितः। कुमारस्यान्तरप्रेक्षी बभूव बलवृत्रहा॥<br><br>1096: चोदयामास तद् वज्रं दिव्यास्त्रं मूर्तिमत् स्थितम्। व्याघ्रो भूत्वा जहीमं त्वं राजपुत्रमिति प्रभो॥<br><br>1097: प्रवृद्धः किल वीर्येण मामेषोऽभिभविष्यति। संजयस्य सुतो वज्र यथैनं पर्वतोऽब्रवीत्॥<br><br>1098: एवमुक्तस्तु शक्रेण वज्रः परपुरज्जयः। कुमारमन्तरप्रेक्षी नित्यमेवान्वपद्यत॥<br><br>1099: संजयोऽपि सुतं प्राप्य देवराजसमद्युतिम्। हृष्टः सान्तःपुरो राजा वननित्यो बभूव ह॥<br><br>1100: ततो भागीरथीतीरे कदाचिनिर्जने वने। धात्रीद्वितीयो बालः स क्रीडार्थं पर्यधावत॥<br><br>1101: पञ्चवर्षकदेशीयो बालो नागेन्द्रविक्रमः। सहसोत्पतितं व्याघ्रमाससाद महाबलम्॥<br><br>1102: स बालस्तेन निष्पिष्टो वेपमानो नृपात्मजः। व्यसुः पपात मेदिन्यां ततो धात्री विचुक्रुशे॥<br><br>1103: हत्वा तु राजपुत्रं स तत्रैवान्तरधीयत। शार्दूलो देवराजस्य माययान्तर्हितस्तदा॥<br><br>1104: धात्र्यास्तु निनदं श्रुत्वा रुदत्याः परमार्तवत्। अभ्यधावत तं देशं स्वयमेव महीपतिः॥<br><br>1105: स ददर्श शयानं तं गतासुं पीतशोणितम्। कुमारं विगतानन्दं निशाकरमिव च्युतम्॥<br><br>1106: स तमुत्सङ्गमारोप्य परिपीडितमानसः। पुत्रं रुधिरसंसिक्तं पर्यदेवयदातुरः॥<br><br>1107: ततस्ता मातरस्तस्य रुदत्यः शोककर्शिताः। अभ्यधावन्त तं देशं यत्र राजा स संजयः॥<br><br>1108: ततः स राजा सस्मार मामेव गतमानसः। तदाहं चिन्तनं ज्ञात्वा गतवांस्तस्य दर्शनम्॥<br><br>1109: मयैतानि च वाक्यानि श्रावितः शोकलालसः। यानि ते यदुवीरेण कथितानि महीपते॥<br><br>1110: संजीवितश्चापि पुनर्वासवानुमते तदा। भवितव्यं तथा तच्च न तच्छक्यमतोऽन्यथा॥<br><br>1111: तत ऊर्ध्वं कुमारस्तु स्वर्णष्ठीवी महायशाः। चित्तं प्रसादयामास पितुर्मातुश्च वीर्यवान्॥<br><br>1112: कारयामास राज्यं च पितरि स्वर्गते नृपा वर्षाणां शतमेकं च सहस्रं भीमविक्रमः॥<br><br>1113: तत ईजे महायज्ञैर्बहुभिर्भूरिदक्षिणैः। तर्पयामास देवांश्च पितश्चैव महाद्युतिः॥<br><br>1114: उत्पाद्य च बहून् पुत्रान् कुलसंतानकारिणः। कालेन महता राजन् कालधर्ममुपेयिवान्॥<br><br>1115: स त्वं राजेन्द्र संजातं शोकमेनं निवर्तय। यथा त्वां केशवः प्राह व्यासश्च सुमहातपाः॥<br><br>1116: पितृपैतामहं राज्यमास्थाय धुरमुद्वह। इष्ट्वा पुण्यैर्महायज्ञैरिष्टं लोकमवाप्स्यसि॥<br><br>1117: वैशम्पायन उवाच तूष्णीभूतं तु राजानं शोचमानं युधिष्ठिरम्। तपस्वी धर्मतत्त्वज्ञः कृष्णद्वैपायनोऽब्रवीत्॥<br><br>1118: व्यास उवाच प्रजानां पालनं धर्मो राज्ञां राजीवलोचन। धर्मः प्रमाणं लोकस्य नित्यं धर्मानुवर्तिनः॥<br><br>1119: अनुतिष्ठस्व तद् राजन् पितृपैतामहं पदम्। ब्राह्मणेषु तपो धर्मः स नित्यो वेदनिश्चितः॥<br><br>1120: तत् प्रमाणं ब्राह्मणानां शाश्वतं भरतर्षभ। तस्य धर्मस्य कृत्स्नस्य क्षत्रियः परिरक्षिता॥<br><br>1121: यः स्वयं प्रतिहन्ति स्म शासनं विषये रतः। स बाहुभ्यां विनिग्राह्यों लोकयात्राविघातकः॥<br><br>1122: प्रमाणमप्रमाणं यः कुर्यान्मोहवशं गतः। भृत्यो वा यदि वा पुत्रस्तपस्वी वाथ कश्चन॥<br><br>1123: पापान् सर्वैरुपायैस्तान् नियच्छेच्छातयीत वा। अतोऽन्यथा वर्तमानो राजा प्राप्नोति किल्बिषम्॥<br><br>1124: धर्म विनश्यमानं हि यो न रक्षेत् स धर्महा। ते त्वया धर्महन्तारो निहताः सपदानुगाः॥<br><br>1125: स्वधर्मे वर्तमानस्त्वं किं नु शोचसि पाण्डव। राजा हि हन्याद् दद्याच्च प्रजा रक्षेच्च धर्मतः॥<br><br>1126: युधिष्ठिर उवाच न तेऽभिशंके वचनं यद् ब्रवीषि तपोधन। अपरोक्षो हि ते धर्मः सर्वधर्मविदां वर॥<br><br>1127: मया त्ववध्या बहवो घातिता राज्यकारणात्। तानि कर्माणि मे ब्रह्मन् दहन्ति च पचन्ति च॥<br><br>1128: व्यास उवाच कुरुते पुरुषः ईश्वरो वा भवेत् कर्ता पुरुषो वापि भारत। हठो वा वर्तते लोके कर्मजं वा फलं स्मृतम्॥<br><br>1129: ईश्वरेण नियुक्तो हि साध्वसाधु च भारत। कर्म फलमीश्वरगामि तत्॥<br><br>1130: यथा हि पुरुषश्छिद्याद् वृक्षं परशुना वने। छेत्तुरेव भवेत् पाएं परशोर्न कथञ्चन॥<br><br>1131: अथवा तदुपादानात् प्राप्नुयात् कर्मणः फलम्। दण्डशस्त्रकृतं पापं पुरुषे तन्न विद्यते॥<br><br>1132: न चैतदिष्टं कौन्तेय यदन्येन कृतं फलम्। प्राप्नुयादिति यस्माच्च ईश्वरे तन्निवेशय॥<br><br>1133: अथापि पुरुषः कर्ता कर्मणोः शुभपापयोः। न परो विद्यते तस्मादेवमेतच्छुभं कृतम्॥<br><br>1134: न हि कश्चित् क्वचिद् राजन् दिष्टं प्रतिनिवर्तते। दण्डशस्त्रकृतं पापं पुरुषे तन्न विद्यते॥<br><br>1135: यदि वा मन्यसे राजन् हतमेकं प्रतिष्ठितम्। एवमप्यशुभं कर्म न भूतं न भविष्यति॥<br><br>1136: अथाभिपत्तिर्लोकस्य कर्तव्या पुण्यपापयोः। अभिपन्नमिदं लोके राज्ञामुद्यतदण्डनम्॥<br><br>1137: तथापि लोके कर्माणि समावर्तन्ति भारत। शुभाशुभफलं चैते प्राप्नुवन्तीति मे मतिः॥<br><br>1138: एवमप्यशुभं कर्म कर्मणस्तत्फलात्मकम्। त्यज त्वं राजशार्दूल मैवं शोके मनः कृथाः॥<br><br>1139: स्वधर्मे वर्तमानस्य सापवादेऽपि भारत। एवमात्मपरित्यागस्तव राजन् न शोभनः॥<br><br>1140: विहितानि हि कौन्तेय प्रायश्चित्तानि कर्मणाम्। शरीरवांस्तानि कुर्यादशरीरः पराभवेत्॥<br><br>1141: तद् राजन् जीवनमानस्त्वं प्रायश्चित्तं करिष्यसि। प्रायश्चित्तमकृत्वा तु प्रेत्य तप्तासि भारत॥<br><br>1142: विहितानि हि कौन्तेय प्रायश्चित्तानि कर्मणाम्। शरीरवांस्तानि कुर्यादशरीरः पराभवेत्॥<br><br>1143: तद् राजन् जीवनमानस्त्वं प्रायश्चित्तं करिष्यसि। प्रायश्चित्तमकृत्वा तु प्रेत्य तप्तासि भारत॥<br><br>1144: युधिष्ठिर उवाच हताः पुत्राश्च पौत्राश्च भ्रातरः पितरस्तथा। श्वशुरा गुरवश्चैव मातुलाश्च पितामहाः॥<br><br>1145: क्षत्रियाश्च महात्मानः सम्बन्धिसुहृदस्तथा। वयस्या भागिनेयाश्च ज्ञातयश्च पितामह॥<br><br>1146: बहवश्च मनुष्येन्द्रा नानादेशसमागताः। घातिता राज्यलुब्धेन मयैकेन पितामह॥<br><br>1147: तांस्तादृशानहं हत्वा धर्मनित्यान् महीक्षितः। असकृत् सोमपान् वीरान् किं प्राप्स्यामि तपोधन॥<br><br>1148: दह्याम्यनिशमद्यापि चिन्तयानः पुनः पुनः। हीनां पार्थिवसिंहैस्तैः श्रीमद्भिः पृथिवीमिमाम्॥<br><br>1149: दृष्ट्वा ज्ञातिवधं घोरं हतांश्च शतशः परान्। कोटिशश्च नरानन्यान् परितप्ये पितामह॥<br><br>1150: का न तासां वरस्त्रीणामवस्थाद्य भविष्यति। विहीनानां तु तनयैः पतिभिर्धातृभिस्तथा॥<br><br>1151: अस्मानन्तकरान् घोरान् पाण्डवान् वृष्णिसंहतान्। आक्रोशन्त्यः कृशा दीनाः प्रपतिष्यन्ति भूतले॥<br><br>1152: अपश्यन्त्यः पितॄन् भ्रातृन् पतीन् पुत्रांश्च योषितः। त्यक्त्वा प्राणान् स्त्रियः सर्वा गमिष्यन्ति यमक्षयम्॥<br><br>1153: वत्सलत्वाद् द्विजश्रेष्ठ तत्र मे नास्ति संशयः। व्यक्तं सौक्ष्याच्च धर्मस्य प्राप्स्यामः स्त्रीवधंवयम्॥<br><br>1154: यद् वयं सुहृदो हत्वा कृत्वा पापमनन्तकम्। नरके निपतिष्यामो ह्यधःशिरस एव ह॥<br><br>1155: शरीराणि विमोक्ष्यामस्तपसोग्रेण सत्तम। आश्रमाणां विशेषं त्वमथाचक्ष्व पितामह॥<br><br>1156: वैशम्पायन उवाच युधिष्ठिरस्य तद् वाक्यं श्रुत्वा द्वैपायनस्तदा। निरीक्ष्य निपुणं बुद्ध्या ऋषिः प्रोवाच पाण्डवम्॥<br><br>1157: व्यास उवाच मा विषादं कृथा राजन् क्षत्रधर्ममनुस्मरन्। स्वधर्मेण हता ह्येते क्षत्रियाः क्षत्रियर्षभ॥<br><br>1158: काक्षमाणाः श्रियं कृत्स्नां पृथिव्यां च महद् यशः। कृतान्तविधिसंयुक्ताः कालेन निधनं गताः॥<br><br>1159: न त्वं हन्ता च भीमोऽयं नार्जुनो न यमावपि। कालः पर्यायधर्मेण प्राणानादत्त देहिनाम्॥<br><br>1160: न तस्य मातापितरौ नानुग्राह्यो हि कश्चन। कर्मसाक्षी प्रजानां यस्तेन कालेन संहृताः॥<br><br>1161: हेतुमात्रमिदं तस्य विहितं भरतर्षभ। यद्धन्ति भूतैर्भूतानि तदस्मै रूपमैश्वरम्॥<br><br>1162: कर्मसूत्रात्मकं विद्धि साक्षिणं शुभपापयोः। सुखदुःखगुणोदक कालं कालफलप्रदम्॥<br><br>1163: तेषामपि महाबाहो कर्माणि परिचिन्तय। विनाशहेतुकानि त्वं यैस्ते कालवशं गताः॥<br><br>1164: आत्मनश्च विजानीहि नियतव्रतशासनम्। यदा त्वमीदृशं कर्म विधिनाऽऽक्रम्य कारितः॥<br><br>1165: त्वष्ट्रेव विहितं यन्त्रं यथा चेष्टयितुर्वशे। कर्मणा कालयुक्तेन तथेदं चेष्टते जगत्॥<br><br>1166: पुरुषस्य हि दृष्ट्वेमामुत्पत्तिमनिमित्ततः। यदृच्छया विनाशं च शोकहर्षावनर्थकौ॥<br><br>1167: व्यलीकमपि यत् त्वत्र चित्तवैतंसिकं तव। तदर्थमिष्यते राजन् प्रायश्चित्तं तदाचर॥<br><br>1168: इदं तु श्रूयते पार्थ युद्धे देवासुरे पुरा। असुरा भ्रातरो ज्येष्ठा देवाश्चापि यवीयसः॥<br><br>1169: तेषामपि श्रीनिमित्तं महानासीत् समुच्छ्रयः। युद्धं वर्षसहस्राणि द्वात्रिंशदभवत् किल॥<br><br>1170: एकार्णवां महीं कृत्वा रुधिरेण परिप्लुताम्। जघ्नुर्दैत्यांस्तथा देवास्त्रिदिवं चाभिलेभिरे॥<br><br>1171: तथैव पृथिवीं लब्ध्वा ब्राह्मणा वेदपारगाः। संश्रिता दानवानां वै साह्यार्थं दर्पमोहिताः॥<br><br>1172: शालावृका इति ख्यातास्त्रिषु लोकेषु भारत। अष्टाशीतिसहस्राणि ते चापि विबुधैर्हताः॥<br><br>1173: धर्मव्युच्छित्तिमिच्छन्तो येऽधर्मस्य प्रवर्तकाः। हन्तव्यास्ते दुरात्मानो देवैर्दैत्या इवोल्बणाः॥<br><br>1174: एकं हत्वा यदि कुले शिष्टानां स्यादनामयम्। कुलं हत्वा च राष्ट्रं च न तद् वृत्तोपघातकम्॥<br><br>1175: अधर्मरूपो धर्मो हि कश्चिदस्ति नराधिप। धर्मश्चाधर्मरूपोऽस्ति तच्च ज्ञेयं विपश्चिता॥<br><br>1176: तस्मात् संस्तम्भयात्मानं श्रुतवानसि पाण्डव। देवैः पूर्वगतं मार्गमनुयातोऽसि भारत॥<br><br>1177: न हीदृशा गमिष्यन्ति नरकं पाण्डवर्षभ। भ्रातृनाश्वासयैतांस्त्वं सुहृदश्च परंतप॥<br><br>1178: यो हि पापसमारम्भे कार्ये तद्भावभावितः। कुर्वन्नपि तथैव स्यात् कृत्वा च निरपत्रपः॥<br><br>1179: तस्मिंस्तत् कलुषं सर्वं समाप्तमिति शब्दितम्। प्रायश्चित्तं न तस्यास्ति ह्रासो वा पापकर्मणः॥<br><br>1180: त्वं तु शुक्लाभिजातीयः परदोषेण कारितः। अनिच्छमानः कर्मेदं कृत्वा च परितप्यसे॥<br><br>1181: अश्वमेधो महायज्ञः प्रायश्चित्तमुदाहृतम्। तमाहर महाराज विपाष्मैवं भविष्यसि॥<br><br>1182: मरुद्भिः सह जित्वारीन् भगवान् पाकशासनः। एकैकं क्रतुमाहृत्य शतकृत्व: शतक्रतुः॥<br><br>1183: धूतपामाजितस्वर्गो लोकान् प्राप्य सुखोदयान्। मरुद्गणैर्वृतः शक्रः शुशुभे भासयन् दिशः॥<br><br>1184: स्वर्गे लोके महीयन्तमप्सरोभिः शचीपतिम्। ऋषयः पर्युपासन्ते देवाश्च विबुधेश्वरम्॥<br><br>1185: सेयं त्वामनुसम्प्राप्ता विक्रमेण वसुन्धरा। निर्जिताच महीपाला विक्रमेण त्वयानध॥<br><br>1186: तेषां पुराणि राष्ट्राणि गत्वा राजन् सुहृवृतः। भ्रातॄन् पुत्रांश्चपौत्रांश्च स्वे स्वे राज्येऽभिषेचय॥<br><br>1187: बालानपि च गर्भस्थान् सान्त्वेन समुदाचरन्। रञ्जयन् प्रकृती: सर्वाः परिपाहि वसुन्धराम्॥<br><br>1188: कुमारो नास्ति येषां च कन्यास्तत्राभिषेचय। कामाशयो हि स्त्रीवर्गः शोकमेवं प्रहास्यसि॥<br><br>1189: एवमाश्वासनं कृत्वा सर्वराष्ट्रेषु भारत। यजस्व वाजिमेधेन यथेन्द्रो विजयी पुरा॥<br><br>1190: अशोच्यास्ते महात्मानः क्षत्रियाः क्षत्रियर्षभा स्वकर्मभिर्गता नाशं कृतान्तबलमोहिताः॥<br><br>1191: अवाप्तः क्षत्रधर्मस्ते राज्यं प्राप्तमकण्टकम्। रक्षस्व धर्म कौन्तेय श्रेयान् यः प्रेत्य भारत॥<br><br>1192: युधिष्ठिर उवाच कानि कृत्वेह कर्माणि प्रायश्चित्तीयते नरः। किं कृत्वा मुच्यते तत्र तन्मे ब्रूहि पितामह॥<br><br>1193: व्यास उवाच अकुर्वन् विहितं कर्म प्रतिषिद्धानि चाचरन्। प्रायश्चित्तीयते ह्येवं नरो मिथ्यानुवर्तयन्॥<br><br>1194: सूर्येणाभ्युदितो यश्च ब्रह्मचारी भवत्युत। तथा सूर्याभिनिर्मुक्तः कुनखी श्यावदन्नपि॥<br><br>1195: परिवित्तिः परिवेत्ता ब्रह्मघ्नो यश्च कुत्सकः। दिधिषूपपतिर्यः स्यादग्रेदिधिषुरेव च॥<br><br>1196: अवकीर्णी भवेद् यश्च द्विजातिवधकस्तथा। अतीर्थे ब्राह्मणस्त्यागी तीर्थे चाप्रतिपादकः॥<br><br>1197: ग्रामघाती च कौन्तेय मांसस्य परिविक्रयी। यश्चाग्नीनपविध्येत तथैव ब्रह्मविक्रयी॥<br><br>1198: स्त्रीशूद्रवधको यश्च पूर्वः पूर्वस्तु गर्हितः। यथा पशुसमालम्भी गृहदाहस्य कारकः॥<br><br>1199: अनृतेनोपवर्ती च प्रतिरोद्धा गुरोस्तथा। एतान्येनांसि सर्वाणि व्युत्क्रान्तसमयश्च यः॥<br><br>1200: अकार्याणि तु वक्ष्यामि यानि तानि निबोध मे। लोकवेदविरुद्धानि तान्येकाग्रमनाः शृणु॥<br><br>1201: स्वधर्मस्य परित्यागः परधर्मस्य च क्रिया। अयाज्ययाजनं चैव तथाभक्ष्यस्य भक्षणम्॥<br><br>1202: शरणागतसंत्यागो भृत्यस्याभरणं तथा। रसानां विक्रयश्चापि तिर्यग्योनिवधस्तथा॥<br><br>1203: आधानादीनि कर्माणि शक्तिमान करोति यः। अप्रयच्छंश्च सर्वाणि नित्यदेयानि भारत॥<br><br>1204: दक्षिणानामदानं च ब्राह्मणस्वाभिमर्शनम्। सर्वाण्येतान्यकार्याणि प्राहुर्धर्मविदो जनाः॥<br><br>1205: पित्रा विवदते पुत्रो यश्च स्याद् गुरुतल्पगः। अप्रजायन् नरव्याघ्र भवत्यधार्मिको नरः॥<br><br>1206: उक्तान्येतानि कर्माणि विस्तरेणेतरेण च। यानि कुर्वन्नकुर्वच प्रायश्चित्तीयते नरः॥<br><br>1207: एतान्येव तु कर्माणि क्रियमाणानि मानवाः। येषु येषु निमित्तेषु न लिप्यन्तेऽथ ताशृणु॥<br><br>1208: प्रगृह्य शस्त्रमायान्तमपि वेदान्तगं रणे। जिघांसन्तं जिघांसीयान्न तेन ब्रह्महा भवेत्॥<br><br>1209: इति चाप्यत्र कौन्तेय मन्त्रो वेदेषु पठ्यते। वेदप्रमाणविहितं धर्मं च प्रब्रवीमि ते॥<br><br>1210: अपेतं ब्राह्मणं वृत्ताद् यो हन्यादाततायिनम्। न तेन ब्रह्महा स स्यान्मन्युस्तन्मन्युमृच्छति॥<br><br>1211: प्राणात्यये तथाज्ञानादाचरन्मदिरामपि। आदेशितो धर्मपरैः पुनः संस्कारमर्हति॥<br><br>1212: एतत् ते सर्वमाख्यातं कौन्तेयाभक्ष्यभक्षणम्। प्रायश्चित्तविधानेन सर्वमेतेन शुद्ध्यति॥<br><br>1213: गुरुतल्पं हि गुर्वर्थं न दूषयति मानवम्। उद्दालक: श्वेतकेतुं जनयामास शिष्यतः॥<br><br>1214: स्तेयं कुर्वंच गुर्वर्थमापत्सु न निषिध्यते। बहुशः कामकारेण न चेद् यः सम्प्रवर्तते॥<br><br>1215: अन्यत्र ब्राह्मणस्वेभ्य आददानो न दुष्यति। स्वयमप्राशिता यश्च न स पापेन लिप्यते॥<br><br>1216: प्राणत्राणेऽनृतं वाच्यमात्मनो वा परस्य च। गुर्वर्थे स्त्रीषु चैव स्याद् विवाहकरणेषु च॥<br><br>1217: नावर्तते व्रतं स्वप्ने शुक्रमोक्षे कथंचन। आज्यहोमः समिद्धेऽग्नौ प्रायश्चित्तं विधीयते॥<br><br>1218: पारिवित्त्यं त पतिते नास्ति प्रव्रजिते तथा। भिक्षिते पारदार्यं च तद् धर्मस्य न दूषकम्॥<br><br>1219: वृथा पशुसमालम्भं नैव कुर्यान्न कारयेत्। अनुग्रहः पशूनां हि संस्कारो विधिनोदितः॥<br><br>1220: अनर्हे ब्राह्मणे दत्तमज्ञानात् तन्न दूषकम्। सत्काराणां तथा तीर्थे नित्यं वाप्रतिपादनम्॥<br><br>1221: स्त्रियास्तथापचारिण्या निष्कृतिः स्याददूषिका। अपि सा पूयते तेन न तु भर्ता प्रदुष्यति॥<br><br>1222: तत्त्वं ज्ञात्वा नु सोमस्य विक्रयः स्याददोषवान्। असमर्थस्य भृत्यस्य विसर्गः स्याददोषवान्। वनदाहो गवामर्थे क्रियमाणो न दूषकः॥<br><br>1223: उक्तान्येतानि कर्माणि यानि कुर्वन्न दुष्यति। प्रायश्चित्तानि वक्ष्यामि विस्तरेमैव भारत॥<br><br>1224: व्यास उवाच तपसा कर्मणा चैव प्रदानेन च भारत। पुनाति पापं पुरुषः पुनश्चेन्न प्रवर्तते॥<br><br>1225: एककालं तु भुञ्जीत चरन् भैक्ष्यं स्वकर्मकृत्। कपालपाणिः खट्वाङ्गी ब्रह्मचारी सदोत्थितः॥<br><br>1226: अनसूयुरधःशायी कर्म लोके प्रकाशयन्। पूर्णीदशाभिर्वषैर्ब्रह्महा विप्रमुच्यते॥<br><br>1227: लक्ष्यः शस्त्रभृतां वा स्याद् विदुषामिच्छयाऽऽत्मनः। प्रास्येदात्मानमग्नौ वा समिद्धे त्रिरवाक्छिराः॥<br><br>1228: जपन् वान्यतमं वेदं योजनानां शतं व्रजेत्। सर्वस्वं वा वेदविदे ब्राह्मणायोपपादयेत्॥<br><br>1229: धनं वा जीवनायालं गृहं वा सपरिच्छदम्। मुच्यते ब्रह्महत्याया गोप्ता गोब्राह्मणस्य च॥<br><br>1230: षड्भिर्वर्षेः कृच्छ्रभोजी ब्रह्महा पूयते नरः। मासे मासे समश्नंस्तु त्रिभिर्वर्षेः प्रमुच्यते॥<br><br>1231: संवत्सरेण मासाशी पूयते नात्र संशयः। तथैवोपवसन् राजन् स्वल्पेनापि प्रपूयते॥<br><br>1232: क्रतुना चाश्वमेधेन पूयते नात्र संशयः। ये चाप्यवभृथस्नाताः केचिदेवंविधा नराः॥<br><br>1233: ते सर्वे धूतपाप्मानो भवन्तीति परा श्रुतिः। ब्राह्मणार्थे हतो युद्धे मुच्यते ब्रह्महत्यया॥<br><br>1234: गवां शतसहस्रं तु पात्रेभ्यः प्रतिपादयेत्। ब्रह्महा विप्रमुच्येत सर्वपापेभ्य एव च। ॥<br><br>1235: कपिलानां सहस्राणि यो दद्यात् पञ्चविंशतिम्। दोग्ध्रीणां स च पापेभ्यः सर्वेभ्यो विप्रमुच्यते॥<br><br>1236: गोसहस्रं सवत्सानां दोग्ध्रीणां प्राणसंशये। साधुभ्यो वै दरिद्रेभ्यो दत्त्वा मुच्येत किल्बिषात्॥<br><br>1237: शतं वै यस्तु काम्बोजान् ब्राह्मणेभ्यः प्रयच्छति। नियतेभ्यो महीपाल स च पापात् प्रमुच्यते॥<br><br>1238: मनोरथं तु यो दद्यादेकस्मा अपि भारत। न कीर्तयेत दत्त्वा यः स च पापात् प्रमुच्यते॥<br><br>1239: सुरापानं सकृत् कृत्वा योऽग्निवर्णां सुरां पिबेत्। स पावयत्यथात्मानमिह लोके परत्र च॥<br><br>1240: मरुप्रपातं प्रपतन् ज्वलनं वा समाविशन्। महाप्रस्थानमातिष्ठन् मुच्यते सर्वकिल्विषैः॥<br><br>1241: बृहस्पतिसवेनेष्ट्वा सुरापो ब्राह्मणः पुनः। समितिं ब्राह्मणो गच्छेदिति वै ब्रह्मणः श्रुतिः॥<br><br>1242: भूमिप्रदानं कुर्याद् यः सुरां पीत्वा विमत्सरः। पुनर्नच पिबेद् राजन् संस्कृतः स च शुद्ध्यति॥<br><br>1243: गुरुतल्पी शिलां तप्तामायसीमभिसंविशेत्। अवकृत्यात्मनः शेर्फ प्रव्रजेदूर्ध्वदर्शनः॥<br><br>1244: शरीरस्य विमोक्षेण मुच्यते कर्मणोऽशुभात्। कर्मभ्यो विप्रमुच्यन्ते यत्ताः संवत्सरं स्त्रियः॥<br><br>1245: महाव्रतं चरेद् यस्तु दद्यात् सर्वस्वमेव तु। गुर्वर्थे वा हतो युद्धे स मुच्येत् कर्मणोऽशुभात्॥<br><br>1246: अनृतेनोपवर्ती चेत् प्रतिरोद्धा गुरोस्तथा। उपाहृत्य प्रियं तस्मै तस्मात् पापात् प्रमुच्यते॥<br><br>1247: अवकीर्णिनिमित्तं तु ब्रह्महत्याव्रतं चरेत्। गोचर्मवासाः षण्मासांस्तथा मुच्येत किल्बिषात्॥<br><br>1248: परदारापहारी तु परस्यापहरन् वसु। संवत्सरं व्रती भूत्वा तथा मुच्येत किल्बिषात्॥<br><br>1249: धनं तु यस्यापहरेत् तस्मै दद्यात् समं वसु। विविधेनाभ्युपायेन तदा मुच्येत किल्बिषात्॥<br><br>1250: कृच्छ्राद् द्वादशरात्रेण संयतात्मा व्रते स्थितः। परिवेत्ता भवेत् पूतः परिवित्तिस्तथैव च॥<br><br>1251: निवेश्यं तु पुनस्तेन सदा तारयता पितॄन्। न तु स्त्रिया भवेद् दोषो न तु सा तेन लिप्यते॥<br><br>1252: भोजनं ह्यन्तराशुद्धं चातुर्मास्ये विधीयते। स्त्रियस्तेन प्रशुध्यन्ति इति धर्मविदो विदुः॥<br><br>1253: स्त्रियस्त्वाशङ्किताः पापा नोपगम्या विजानता। रजसा ता विशुध्यन्ते भस्मना भाजनं यथा॥<br><br>1254: पादजोच्छिष्टकांस्यं यद् गवा ध्रातमथापि वा। गण्डूषोच्छिष्टमपि वा विशुध्येद् दशभिस्तु तत्॥<br><br>1255: चतुष्पात् सकलो धर्मो ब्राह्मणस्य विधीयते। पादावकृष्टो राजन्ये तथा धर्मो विधीयते॥<br><br>1256: तथा वैश्ये च शूद्रे च पादः पादो विधीयते। विद्यादेवंविधेनैषां गुरुलाघवनिश्चयम्॥<br><br>1257: तिर्यग्योनिवधं कृत्वा दुमाश्छित्त्वेतरान् बहून्। त्रिरात्रं वायुभक्षः स्यात् कर्म च प्रथयन्नरः॥<br><br>1258: अगम्यागमने राजन् प्रायश्चित्तं विधीयते। । आर्द्रवस्त्रेण षण्मासान् विहार्य भस्मशायिना॥<br><br>1259: एष एव तु सर्वेषामकार्याणां विधिर्भवेत्। ब्राह्मणोक्तेन विधिना दृष्टान्तागमहेतुभिः॥<br><br>1260: सावित्रीमप्यधीयीत शुचौ देशे मिताशनः। अहिंसो मन्दकोऽजल्यो मुच्यते सर्वकिल्बिषैः॥<br><br>1261: अहःसु सततं तिष्ठेदभ्याकाशं निशां स्वपन्। त्रिरह्नि त्रिर्निशायां च सवासा जलमाविशेत्॥<br><br>1262: स्त्रीशूद्रं पतितं चापि नाभिभाषेद् व्रतान्वितः पापान्यज्ञानतः कृत्वा मुच्येदेवंव्रतो द्विजः॥<br><br>1263: शुभाशुभफलं प्रेत्य लभते भूतसाक्षिकम्। अतिरिच्येत यो यत्र तत्कर्ता लभते फलम्॥<br><br>1264: तस्माद् दानेन तपसा कर्मणा च फलं शुभम्। वर्धयेदशुभं कृत्वा यथा स्यादतिरेकवान्॥<br><br>1265: कुर्याच्छुभानि कर्माणि निवर्तेत् पापकर्मणः। दद्यान्नित्यं च वित्तानि तथा मुच्येत किल्बिषात्॥<br><br>1266: अनुरूपं हि पापस्य प्रायश्चित्तमुदाहृतम्। महापातकवर्जं तु प्रायश्चित्तं विधीयते॥<br><br>1267: भक्ष्याभक्ष्येषु चान्येषु वाच्यावाच्ये तथैव च। अज्ञानज्ञानयो राजन् विहितान्यनुजानतः॥<br><br>1268: जानता तु कृतं पापं गुरु सर्वं भवत्युत। अज्ञानात् स्वल्पको दोषः प्रायश्चित्तं विधीयते॥<br><br>1269: शक्यते विधिनां पापं यथोक्तेन व्यपोहितुम्। आस्तिके श्रद्दधाने च विधिरेष विधीयते॥<br><br>1270: नास्तिकाश्रद्दधानेषु पुरुषेषु कदाचन। दम्भद्वेषप्रधानेषु विधिरेष न दृश्यते॥<br><br>1271: शिष्टाचारश्च शिष्टश्च धर्मो धर्मभृतां वर। सेवितव्यो नरव्याघ्र प्रेत्येह च सुखेप्सुना॥<br><br>1272: स राजन् मोक्ष्यसे पापात् तेन पूर्णेन हेतुना। प्राणार्थं वा धनेनैषामथवा नृपकर्मणा॥<br><br>1273: अथवा ते घृणा काचित् प्रायश्चित्तं चरिष्यसि। मा त्वेवानार्यजुष्टेन मन्युना निधनं गमः॥<br><br>1274: वैशम्पायन उवाच एवमुक्तो भगवता धर्मराजो युधिष्ठिरः। चिन्तयित्वा मुहूर्तेन प्रत्युवाच तपोधनम्॥<br><br>1275: युधिष्ठिर उवाच किं भक्ष्यं चाप्यभक्ष्यं च किं च देयं प्रशस्यते। किं च पात्रमपात्रं वा तन्मे ब्रूहि पितामह॥<br><br>1276: व्यास उवाच अत्राप्युदाहरन्तीममितिहासं पुरातनम्। सिद्धानां चैव संवादं मनोश्चैव प्रजापतेः॥<br><br>1277: ऋषयस्तु व्रतपरा: समागम्य पुरा विभुम्। धर्मं पप्रच्छुरासीनमादिकाले प्रजापतिम्॥<br><br>1278: कथमन्नं कथं पात्रं दानमध्ययनं तपः। कार्याकार्यं च यत् सर्वं शसं वै त्वं प्रजायते॥<br><br>1279: तैरेवमुक्तो भगवान् मनुः स्वायम्भुवोऽब्रवीत्। शुश्रूषध्वं यथावृत्तं धर्मं व्याससमासतः॥<br><br>1280: अनादेशे जपो होम उपवासस्तथैव च। आत्मज्ञानं पुण्यनद्यो यत्र प्रायश्च तत्पराः॥<br><br>1281: अनादिष्टं तथैतानि पुण्यानि धरणीभृतः। सुवर्णप्राशनमपि रत्नादिस्नानमेव च॥<br><br>1282: देवस्थानाभिगमनमाज्यप्राशनमेव च। एतानि मेध्यं पुरुषं कुर्वन्त्याशु न संशयः॥<br><br>1283: न गर्वेण भवेत् प्राज्ञः कदाचिदपि मानवः। दीर्घमायुरथेच्छन् हि त्रिरात्रं चोष्णपो भवेत्॥<br><br>1284: अदत्तस्यानुपादानं दानमध्ययनं तपः। अहिंसा सत्यमक्रोध इज्या धर्मस्य लक्षणम्॥<br><br>1285: स एव धर्मः सोऽधर्मो देशकाले प्रतिष्ठितः। आदानमनृतं हिंसा धर्मो ह्यावस्थिकः स्मृतः॥<br><br>1286: द्विविधौ चाप्युभावेतौ धर्माधर्मी विजानताम्। अप्रवृत्तिः प्रवृत्तिश्च द्वैविध्यं लोकवेदयोः॥<br><br>1287: अप्रवृत्तेरमर्त्यत्वं मर्त्यत्वं कर्मणः फलम्। अशुभस्याशुभं विद्याच्छुभस्य शुभमेव च। एतयोश्चोभयोः स्यातां शुभाशुभतया तथा॥<br><br>1288: दैवं च दैवसंयुक्तं प्राणश्च प्राणदश्च ह। अपेक्षापूर्वकरणादशुभानां शुभं फलम्॥<br><br>1289: ऊर्ध्वं भवति संदेहादिह दृष्टार्थमेव च। अपेक्षापूर्वकरणात् प्रायश्चित्तं विधीयते॥<br><br>1290: क्रोधमोहकृते चैव दृष्टान्तागमहेतुभिः। शरीराणामुपक्लेशो मनसश्च प्रियाप्रिये। तदौषधैश्च मन्त्रैश्च प्रायश्चित्तैश्च शाम्यति॥<br><br>1291: उपवासमेकरात्रं दण्डोत्सर्गे नराधिपः। विशुद्ध्यदात्मशुद्ध्यर्थं त्रिरात्रं तु पुरोहितः॥<br><br>1292: क्षयं शोकं प्रकुर्वाणो न म्रियेत यदा नरः। शस्त्रादिभिरुपाविस्त्रिरात्रं तत्र निर्दिशेत्॥<br><br>1293: जातिश्रेण्यधिवासानां कुलधर्मांश्च सर्वतः। वर्जयन्ति च ये धर्मं तेषां धर्मो न विद्यते॥<br><br>1294: दश वा वेदशास्त्रज्ञास्त्रयो वा धर्मपाठकाः। यद् ब्रू युः कार्य उत्पन्ने स धर्मो धर्मसंशये॥<br><br>1295: अनड्वान् मृत्तिका चैव तथा क्षुद्रपिपीलिकाः। श्लेष्मातकस्तथा विप्रैरभक्ष्यं विषमेव च॥<br><br>1296: अभक्ष्या ब्राह्मणैर्मत्स्याः शल्कैर्ये वै विवर्जिताः। चतुष्यात् कच्छपादन्यो मण्डूका जलजाश्च ये॥<br><br>1297: भासा हंसाः सुपर्णाश्च चक्रवाका: प्लवा बकाः। काको मद्गुश्च गृधश्च श्येनोलूकस्तथैव च॥<br><br>1298: क्रव्यादा दंष्ट्रिणः सर्वे चतुष्पात् पक्षिणश्च ये। येषां चोभयतो दन्ताश्चतुर्दंष्ट्राश्च सर्वशः॥<br><br>1299: एडकाश्वखरोष्ट्रीणां सूतिकानां गवामपि। मानुषीणां मृगीणां च न पिबेद् ब्राह्मणः पयः॥<br><br>1300: प्रेतान्नं सूतिकानं च यच्च किंचिदनिर्दशम्। अभोज्यं चाप्यपेयं च धेनोर्दुग्धमनिर्दशम्॥<br><br>1301: राजान्नं तेज आदत्ते शूद्रानं ब्रह्मवर्चसम्। आयुः सुवर्णकारान्नमवीरायाश्च योषितः॥<br><br>1302: विष्ठा वाधुषिकस्यान्नं गणिकान्नमथेन्द्रियम्। मृष्यन्ति ये चोपपतिं स्त्रीजितान्नं च सर्वशः॥<br><br>1303: दीक्षितस्य कदर्यस्य ऋतुविक्रयिकस्य च। तक्ष्णश्चर्मावकर्तुश्च पुंश्चल्या रजकस्य च॥<br><br>1304: चिकित्सकस्य यच्चान्नमभोज्यं रक्षिणस्तथा। गणग्रामाभिशस्तानां रङ्गस्त्रीजीविनां तथा॥<br><br>1305: परिवित्तीनां पुंसां च बन्दिद्युतविदां यथा। वामहस्ताहृतं चान्नं भक्तं पर्युषितं च यत्॥<br><br>1306: सुरानुगतमुच्छिष्टमभोज्यं शेषितं च यत्। पिष्टस्य चेक्षुशाकाना विकाराः पयसस्तथा॥<br><br>1307: सक्तधानाकरम्भाणां नोपभोग्याश्चिरस्थिताः। पायसं कृसरं मांसमपूपाश्च वृथाकृताः॥<br><br>1308: अपेयाश्चाप्यभक्ष्याश्च ब्राह्मणैर्गृहमेधिभिः। देवानृषीन् मनुष्यांश्च पितॄन् गृह्याश्च देवताः॥<br><br>1309: पूजयित्वा ततः पश्चाद् गृहस्थो भोक्तुमर्हति। यथा प्रव्रजितो भिक्षुस्तथैव स्वे गृहे वसेत्॥<br><br>1310: एवंवृत्तः प्रियैर्दारैः संवसन् धर्ममाप्नुयात्। न दद्याद् यशसे दानं न भयान्नोपकारिणे॥<br><br>1311: न नृत्यगीतशीलेषु हासकेषु च धार्मिकः। न मत्ते चैव नोन्मत्ते न स्तेने न च कुत्सके॥<br><br>1312: न वाग्धीने विवणे वा नाङ्गहीने न वामने। न दुर्जने दौष्कुले वा व्रतैर्यो वा न संस्कृतः। न श्रोत्रियमृते दानं ब्राह्मणे ब्रह्मवर्जिते॥<br><br>1313: असम्यक् चैव यद् दत्तमसम्यक् च प्रतिग्रहः। उभयं स्यादनाय दातुरादातुरेव च॥<br><br>1314: यथा खदिरमालम्ब्य शिलां वाप्यर्णवं तरन्। मज्जेत मज्जतस्तद्वद् दाता यश्च प्रतिग्रही। ॥<br><br>1315: काष्ठेरादैर्यथा वह्निरुपस्तीर्णो न दीप्यते। तपःस्वाध्यायचारित्रैरेवं हीनः प्रतिग्रही॥<br><br>1316: कपाले यद्वदापः स्युः श्वदृतौ च यथा पयः। आश्रयस्थानदोषेण वृत्तहीने तथा श्रुतम्॥<br><br>1317: निर्मन्त्रो निर्वृतो यः स्यादशास्त्रज्ञोऽनसूयकः। अनुक्रोशात् प्रदातव्यं हीनेष्वव्रतिकेषु च॥<br><br>1318: न वै देयमनुक्रोशाद् दीनायाप्यपकारिणे। आप्ताचरित इत्येव धर्म इत्येव वा पुनः॥<br><br>1319: निष्कारणं स्मृतं दत्तं ब्राह्मणे ब्रह्मवर्जिते। भवेदपात्रदोषेण न चात्रास्ति विचारणा॥<br><br>1320: यथा दारुमयो हस्ती यथा चर्ममयो मृगः। ब्राह्मणश्चानधीयानस्त्रयस्ते नाम बिभ्रति॥<br><br>1321: यथा षण्ढोऽफलः स्त्रीषु यथा गौर्गवि चाफला। शकुनिर्वाप्यपक्षः स्यान्निर्मन्त्रो ब्राह्मणस्तथा॥<br><br>1322: ग्रामो धान्यैर्यथा शून्यो यथा कूपश्च निर्जलः। यथा हुतमनग्नौ च तथैव स्यान्निराकृतौ॥<br><br>1323: देवतानां पितृणां च हव्यकव्यविनाशकः। शत्रुरर्थहरो मूर्यो न लोकान् प्राप्तुमर्हति॥<br><br>1324: एतत् ते कथितं सर्वं यथावृत्तं युधिष्ठिर। समासेन महङ्ख्येतच्छ्रोतव्यं भरतर्षभ॥<br><br>1325: युधिष्ठिर उवाच श्रोतुमिच्छामि भगवन् विस्तरेण महामुने। राजधर्मान् द्विजश्रेष्ठ चातुर्वर्ण्यस्य चाखिलान्॥<br><br>1326: आपत्सु च यथा नीतिः प्रणेतव्या द्विजोत्तम। धर्म्यमालक्ष्य पन्थानं विजयेयं कथं महीम्॥<br><br>1327: प्रायश्चित्तकथा ह्येषा भक्ष्याभक्ष्यविवर्जिता। कौतूहलानुप्रवणा हर्ष जनयतीव मे॥<br><br>1328: धर्मचर्या च राज्यं च नित्यमेव विरुध्यते। एवं मुह्याति मे चेतश्चिन्तयानस्य नित्यशः॥<br><br>1329: वैशम्पायन उवाच तमुवाच महाराज व्यासो वेदविदां वरः। नारदं समभिप्रेक्ष्य सर्वज्ञानां पुरातनम्॥<br><br>1330: श्रोतुमिच्छसि चेद् धर्मं निखिलेन नराधिप। प्रैहि भीष्मं महाबाहो वृद्धं कुरुपितामहम्॥<br><br>1331: स ते धर्मरहस्येषु संशयान् मनसि स्थितान्। छेत्ता भागीरथीपुत्रः सर्वज्ञः सर्वधर्मवित्॥<br><br>1332: जनयामास यं देवी दिव्या त्रिपथगा नदी। साक्षाद् ददर्श यो देवान् सर्वानिन्द्रपुरोगमान्॥<br><br>1333: बृहस्पतिपुरोगांस्तु देवर्षीनसकृत् प्रभुः। तोषयित्वोपचारेण राजनीतिमधीतवान्॥<br><br>1334: उशना वेद यच्छास्त्रं यच्च देवगुरुर्द्विजः। तच्च सर्वं सवैयाख्यं प्राप्तवान् कुरुसत्तमः॥<br><br>1335: भार्गवाच्च्यवनाच्चापि वेदानगोपबंहितान्। प्रतिपेदे महाबाहुर्वसिष्ठाच्चरितव्रतः॥<br><br>1336: पितामहसुतं ज्येष्ठं कुमारं दीप्ततेजसम्। अध्यात्मगतितत्त्वज्ञमुपाशिक्षत यः पुरा॥<br><br>1337: मार्कण्डेयमुखात् कृत्स्नं यतिधर्ममवाप्तवान्। रामादस्त्राणि शक्राच्च प्राप्तवान् पुरुषर्षभः॥<br><br>1338: मृत्युरात्मेच्छया यस्य जातस्य मनुजेष्वपि! तथानपत्यस्य सतः पुण्यलोका दिवि श्रुताः॥<br><br>1339: यस्य ब्रह्मर्षयः पुण्या नित्यमासन सभासदः। यस्य नाविदितं किंचिज्ज्ञानयज्ञेषु विद्यते॥<br><br>1340: स ते वक्ष्यति धर्मज्ञः सूक्ष्मधर्मार्थतत्त्ववित्। तमभ्येहि पुरा प्राणान् स विमुञ्चति धर्मवित्॥<br><br>1341: एवमुक्तस्तु कौन्तेयो दीर्घप्रज्ञो महामतिः उवाच वदतां श्रेष्ठं व्यासं सत्यवतीसुतम्॥<br><br>1342: युधिष्ठिर उवाच वैशसं सुमहत् कृत्वा ज्ञातीनां रोमहर्षणम्। आगस्कृत् सर्वलोकस्य पृथिवीनाशकारकः॥<br><br>1343: घातयित्वा तमेवाजौ छलेनाजिह्मयोधिनम्। उपसम्प्रष्टुमर्हामि तमहं केन हेतुना॥<br><br>1344: वैशम्पायन उवाच ततस्तं नृपतिश्रेष्ठं चातुर्वर्ण्यहितेप्सया। पुनराह महाबाहुर्यदुश्रेष्ठो महामतिः॥<br><br>1345: वासुदेव उवाच नेदानीमतिनिर्बन्धं शोके त्वं कर्तुमर्हसि। यदाह भगवान् व्यासस्तत् कुरुष्व नृपोत्तम॥<br><br>1346: ब्राह्मणास्त्वां महाबाहो भ्रातरच महौजसः। पर्जन्यमिव घर्मान्ते नाथमाना उपासते॥<br><br>1347: हतशिष्टाश्च राजानः कृत्स्नं चैव समागतम्। चातुर्वण्र्यं महाराज राष्ट्रं ते कुरुजाङ्गलम्॥<br><br>1348: प्रियार्थमपि चैतेषां ब्राह्मणानां महात्मनाम्। नियोगादस्य च गुरोर्व्यासस्यामिततेजसः॥<br><br>1349: सुहृदामस्मदादीनां द्रौपद्याश्च परंतप। कुरु प्रियममित्रन लोकस्य च हितं कुरु॥<br><br>1350: वैशम्पायन उवाच एवमुक्तः स कृष्णेन राजा राजीवलोचनः हितार्थं सर्वलोकस्य समुत्तस्थौ महात्मनाः॥<br><br>1351: सोऽनुनीतो नरव्याघ्र विष्टरश्रवसा स्वयम्। द्वैपायनेन च तथा देवस्थानेन जिष्णुना॥<br><br>1352: एतैश्चान्यैश्च बहुभिरनुनीतो युधिष्ठिरः। व्यजहान्मानसं दुःखं संतापं च महायशाः॥<br><br>1353: श्रुतवाक्यः श्रुतनिधिः श्रुतश्रव्यविशारदः। व्यवस्य मनसः शान्तिमगच्छत् पाण्डुनन्दनः॥<br><br>1354: स तैः परिवृतो राजा नक्षत्रैरिव चन्द्रमाः। धृतराष्ट्र पुरस्कृत्य स्वपुरं प्रविवेश ह॥<br><br>1355: प्रविविक्षुः स धर्मज्ञः कुन्तीपुत्रो युधिष्ठिरः। अर्चयामास देवांश्च ब्राह्मणांश्च सहस्रशः॥<br><br>1356: ततो नवं रथं शुभं कम्बलाजिनसंवृतम्। युक्तं षोडशभिर्गोभिः पाण्डुरैः शुभलक्षणैः॥<br><br>1357: मन्त्रैरभ्यर्चितं पुण्यैः स्तूयमानश्च बन्दिभिः। आरुरोह यथा देवः सोमोऽमृतमयं रथम्॥<br><br>1358: जग्राह रश्मीन् कौन्तेयो भीमो भीमपराक्रमः। अर्जुनः पाण्डुरं छत्रं धारयामास भानुमत्॥<br><br>1359: ध्रियमाणं तच्छत्रं पाण्डुरं रथमूर्धनि। शुशुभे तारकाकीर्णं सितमभ्रमिवाम्बरे॥<br><br>1360: चामरव्यजने त्वस्य वीरौ जगृहतुस्तदा। चन्द्ररश्मिप्रभे शुभ्रे माद्रीपुत्रावलंकृते॥<br><br>1361: ते पञ्च रथमास्थाय भ्रातरः समलंकृताः। भूतानीव समस्तानि राजन् ददृशिरे तदा। ॥<br><br>1362: आस्थाय तु रथं शुभ्रं युक्तमश्वैर्मनोजवैः। अन्वयात् पृष्ठतो राजन् युयुत्सुः पाण्डवाग्रजम्॥<br><br>1363: रथं हेममयं शुभं शैव्यसुग्रीवयोजितम्। सह सात्यकिना कृष्णः समास्थायान्वयात् कुरून्॥<br><br>1364: ३९। नरयानेन तु ज्येष्ठः पिता पार्थस्य भारत। अग्रतो धर्मराजस्य गान्धारीसहितो ययौ॥<br><br>1365: कुरुस्त्रियश्च ताः सर्वाः कुन्ती कृष्णा तथैव च। यानरुच्चावचैर्जग्मुर्विदुरेण पुरस्कृताः॥<br><br>1366: ततो रथाश्च बहुला नागाश्वसमलंकृताः। पादाताश्च हयाश्चैव पृष्ठतः समनुव्रजन्॥<br><br>1367: ततो वैतालिकैः सूतैर्मागधैश्च सुभाषितैः। स्तूयमानो ययौ राजा नगरं नागसाह्वयम्॥<br><br>1368: तत् प्रयाणं महाबाहोर्बभूवाप्रतिमं भुवि। आकुलाकुलमुत्क्रुष्टं हृष्टपुष्टजनाकुलम्॥<br><br>1369: अभियाने तु पार्थस्य नरैर्नगरवासिभिः। नगरं राजमार्गाश्च यथावत्समलकृताः॥<br><br>1370: पाण्डुरेण च माल्येन पताकाभिश्च मेदिनी। संस्कृतो राजमार्गोऽभूद्धूपनैश्च प्रधूपितः॥<br><br>1371: अथ चूर्णैश्च गन्धानां नानापुष्पप्रियङ्गद्धभिः। माल्यदामभिरासक्तै राजवेश्माभिसंवृतम्॥<br><br>1372: कुम्भाश्च नगरद्वारि वारिपूर्णा नवा दृढाः। सिताः सुमनसो गौरा: स्थापितास्तत्र तत्र ह॥<br><br>1373: तथा स्वलंकृतद्वारं नगरं पाण्डुनन्दनः। स्तूयमानः शुभैर्वाक्यैः प्रविवेश सुहृवृतः॥<br><br>1374: वैशम्पायन उवाच प्रवेशने तु पार्थानां जनानां पुरवासिनाम्। दिदृक्षूणां सहस्राणि समाजग्मुः सहस्रशः॥<br><br>1375: स राजमार्गः शुशुभे समलंकृतचत्वरः। यथा चन्द्रोदये राजन् वर्धमानो महोदधिः॥<br><br>1376: गृहाणि राजमार्गेषु रत्नवन्ति महान्ति च। प्राकम्पन्तेव भारेण स्त्रीणां पूर्णानि भारत॥<br><br>1377: ताः शनैरिव सव्रीडं प्रशशंसुर्युधिष्ठिरम्। भीमसेनार्जुनौ चैव माद्रीपुत्रौ च पाण्डवौ॥<br><br>1378: धन्या त्वमसि पाञ्चालि या त्वं पुरुषसत्तमान्। उपतिष्ठसि कल्याणि महर्षीनिव गौतमी॥<br><br>1379: तव कर्माण्यमोघानि व्रतचर्या च भाविनि। इति कृष्णां महाराज प्रशशंसुस्तदा स्त्रियः॥<br><br>1380: प्रशंसावचनस्तासां मिथ:शब्दैश्च भारत। प्रीतिजैश्च तदा शब्दैः पुरमासीत् समाकुलम्॥<br><br>1381: तमतीत्य यथायुक्तं राजमार्ग युधिष्ठिरः। अलंकृतं शोभमानमुपायाद् राजवेश्म ह॥<br><br>1382: ततः प्रकृतयः सर्वाः पौरा जानपदास्तदा। ऊचुः कर्णसुखा वाचः समुपेत्य ततस्ततः॥<br><br>1383: दिष्ट्या जयसि राजेन्द्र शत्रूञ्छत्रुनिषूदन। दिष्ट्या राज्यं पुनः प्राप्तं धर्मेण च बलेन च। ॥<br><br>1384: भव नस्त्वं महाराज राजेह शरदां शतम्। प्रजाः पालय धर्मेण यथेन्द्रस्त्रिदिवं तथा॥<br><br>1385: एवं राजकुलद्वारि मङ्गलैरभिपूजितः। आशीर्वादान् द्विजैरुक्तान् प्रतिगृह्य समन्ततः॥<br><br>1386: प्रविश्य भवनं राजा देवराजगृहोपमम्। श्रद्धाविजयसंयुक्तं रथात् पश्चादवातरत्॥<br><br>1387: प्रविश्याभ्यन्तरं श्रीमान् दैवतान्यभिगम्य च। पूजयामास रत्नैश्च गन्धमाल्यैश्च सर्वशः॥<br><br>1388: निश्चक्राम ततः श्रीमान् पुनरेव महायशाः। ददर्श ब्राह्मणांश्चैव सोऽभिरूपानवस्थितान्॥<br><br>1389: स संवृतस्तदा विप्रैराशीर्वादविवक्षुभिः। शुशुभे विमलश्चन्द्रस्तारागणवृतो यथा॥<br><br>1390: तांस्तु वै पूजयामास कौन्तेयो विधिवद् द्विजान्। धौम्यं गुरुं पुरस्कृत्य ज्येष्ठं पितरमेव च। ॥<br><br>1391: सुमनोमोदकै रत्नैर्हिरण्येन च भूरिणा। गोभिर्वस्त्रैश्च राजेन्द्र विविधैश्च किमिच्छकैः॥<br><br>1392: ततः पुण्याहघोषोऽभूद् दिवं स्तब्ध्वेव भारत। सुहृदां प्रीतिजननः पुण्यः श्रुतिसुखावहः॥<br><br>1393: हंसवद् विदुषां राजन् द्विजानां तत्र भारती। शुश्रुवे वेदविदुषां पुष्कलार्थपदाक्षरा॥<br><br>1394: ततो दुन्दुभिनिर्घोषः शङ्खानां च मनोरमः। जयं प्रवदतां तत्र स्वनः प्रादुरभून्नृप॥<br><br>1395: निःशब्दे च स्थिते तत्र ततो विप्रजने पुनः। राजानं ब्राह्मणच्छद्या चार्वाको राक्षसोऽब्रवीत्॥<br><br>1396: तत्र दुर्योधनसखा भिक्षुरूपेण संवृतः। साक्षः शिखी त्रिदण्डी च धृष्टो विगतसाध्वसः॥<br><br>1397: वृतः सर्वैस्तथा विप्रैराशीर्वादविवक्षुभिः। परःसहनै राजेन्द्र तपोनियमसंवृतः॥<br><br>1398: स दुष्टः पापमाशंसुः पाण्डवानां महात्मनाम्। अनामन्त्र्यैव तान् विप्नांस्तमुवाच महीपतिम्॥<br><br>1399: चार्वाक उवाच इमे प्राहुर्द्विजाः सर्वे समारोप्य वचो मयि। धिग् भवन्तं कुनृपतिं ज्ञातिघातिनमस्तु वै॥<br><br>1400: किं तेन स्याद्धि कौन्तेय कृत्वेमं ज्ञातिसंक्षयम्। घातयित्वा गुरूंश्चैव मृतं श्रेयो न जीवितम्॥<br><br>1401: इति ते वै द्विजाः श्रुत्वा तस्य दुष्टस्य रक्षसः। विव्यथुश्चुक्रुशुश्चैव तस्य वाक्यप्रधर्षिताः॥<br><br>1402: ततस्ते ब्राह्मणाः सर्वे स च राजा युधिष्ठिरः। वीडिताः परमोद्विग्नास्तूष्णीमासन् विशाम्पते॥<br><br>1403: युधिष्ठिर उवाच प्रसीदन्तु भवन्तो मे प्रणतस्याभियाचतः। प्रत्यासन्नव्यसनिनं न पां धिक्कर्तुमर्हथ। ॥<br><br>1404: वैशम्पायन उवाच ततो राजन् ब्राह्मणास्ते सर्व एव विशाम्पते। ऊचुनैतद् वचोऽस्माकं श्रीरस्तु तव पार्थिव॥<br><br>1405: जजुश्चैव महात्मानस्ततस्तं ज्ञानचक्षुषा। ब्राह्मणा वेदविद्वांसस्तपोभिर्विमलीकृताः॥<br><br>1406: ब्राह्मणा ऊचु: एव दुर्योधनसखा चार्वाको नाम राक्षसः। परिव्राजकरूपेण हितं तस्य चिकीर्षति॥<br><br>1407: वयं ब्रूमो न धर्मात्मन् व्येतु ते भयमीदृशम्। उपतिष्ठतु कल्याणं भवन्तं भ्रातृभिः सह॥<br><br>1408: वैशम्पायन उवाच ततस्ते ब्राह्मणाः सर्वे हुंकारैः क्रोधमूर्छिताः। निर्भर्त्सयन्तः शुचयो निजघ्नुः पापराक्षसम्॥<br><br>1409: पपात विनिर्दग्धस्तेजसा ब्रह्मवादिनाम्। महेन्द्राशनिनिर्दग्धः पादपोऽङ्कुरवानिव॥<br><br>1410: पूजिताश्च ययुर्विप्रा राजानमभिनन्द्य तम्। राजा च हर्षमापेदे पाण्डवः ससुहृज्जनः॥<br><br>1411: पूजिताश्च ययुर्विप्रा राजानमभिनन्द्य तम्। राजा च हर्षमापेदे पाण्डवः ससुहृज्जनः॥<br><br>1412: वैशम्पायन उवाच ततस्तत्र तु राजानं तिष्ठन्तं भ्रातृभिः सह। उवाच देवकीपुत्रः सर्वदर्शी जनार्दनः॥<br><br>1413: वासुदेव उवाच ब्राह्मणास्तात लोकेऽस्मिन्नर्चनीयाः सदा मम। एते भूमिचरा देवा वाग्विषाः सुप्रसादकाः॥<br><br>1414: पुरा कृतयुगे राजंश्चार्वाको नाम राक्षसः। तपस्तेपे महाबाहो बदाँ बहुवार्षिकम्॥<br><br>1415: वरेण च्छन्द्यमानश्च ब्रह्मणा च पुनः पुनः। अभयं सर्वभूतेभ्यो वरयामास भारत॥<br><br>1416: द्विजावमानादन्यत्र प्रादाद् वरमनुत्तमम्। अभयं सर्वभूतेभ्यो ददौ तस्मै जगत्पतिः॥<br><br>1417: स तु लब्धवरः पापो देवानमितविक्रमः। राक्षसस्तापयामास तीव्रकर्मा महाबलः॥<br><br>1418: ततो देवाः समेताश्च ब्रह्माणामिदमब्रुवन्। वधाय रक्षसस्तस्य बलविप्रकृतास्तदा॥<br><br>1419: तानुवाच ततो देवो विहितस्तत्र वै मया। यथास्य भविता मृत्युरचिरेणेति भारत॥<br><br>1420: राजा दुर्योधनो नाम सखास्य भविता नृषु। तस्य स्नेहावबद्धोऽसौ ब्राह्मणानवमंस्यते॥<br><br>1421: तत्रै रुषिता विप्रा विप्रकारप्रधर्षिताः। धक्ष्यन्ति वाग्बला: पापं ततो नाशं गमिष्यति॥<br><br>1422: स एष निहतः शेते ब्रह्मदण्डेन राक्षसः। चार्वाको नृपतिश्रेष्ठ मा शुचो भरतर्षभ॥<br><br>1423: हतास्ते क्षत्रधर्मेण ज्ञातयस्तव पार्थिव। स्वर्गताश्च महात्मानो वीराः क्षत्रियपुङ्गवाः॥<br><br>1424: स त्वमातिष्ठ कार्याणि मा तेऽभूद् ग्लानिरच्युत। शत्रून् जहि प्रजा रक्ष द्विजांश्च परिपूजय॥<br><br>1425: वैशम्पायन उवाच तत: कुन्तीसुतो राजा गतमन्युर्गतज्वरः। काञ्चने प्राङ्मुखो हृष्टो न्यषीदत् परमासने॥<br><br>1426: तमेवाभिमुखो पीठे प्रदीप्ते काञ्चने शुभे। सात्यकिर्वासुदेवश्च निषीदतुररिन्दमौ॥<br><br>1427: मध्ये कृत्वा तु राजानं भीमसेनार्जुनावुभौ। निषीदतुर्महात्मानौ श्लक्ष्णयोर्मणिपीठयोः॥<br><br>1428: दान्ते सिंहासने शुभ्रे जाम्बूनदविभूषिते। पृथापि सहदेवेन सहास्ते नकुलेन च॥<br><br>1429: कौरवः। सुधर्मा विदुरो धौम्यो धृतराष्ट्रश्च निषेदुर्व्वलनाकारेष्वासनेषु पृथक् पृथक्॥<br><br>1430: युयुत्सुः संजयश्चैव गान्धारी च यशस्विनी। धृतराष्ट्रो यतो राजा ततः सर्वे समाविशन्॥<br><br>1431: तत्रोपविष्टो धर्मात्मा श्वेताः सुमनसोऽस्पृशत्। स्वस्तिकानक्षतान् भूमि सुवर्ण रजतं मणिम्॥<br><br>1432: ततः प्रकृतयः सर्वाः पुरस्कृत्य पुरोहितम्। ददृशुर्धर्मराजानमादाय बहुमङ्गलम्॥<br><br>1433: पृथिवीं च सुवर्णं च रत्नानि विविधानि च। आभिषेचनिकं भाण्डं सर्वसम्भारसम्भृतम्॥<br><br>1434: काञ्चनोदुम्बरास्तत्र राजताः पृथिवीमयाः। पूर्णकुम्भाः सुमनसो लाजा बहीषि गोरसम्॥<br><br>1435: शमीपिप्पलपालाशसमिधो मधुसर्पिषी। स्रुव औदुम्बरः शङ्खस्तथा हेमविभूषितः॥<br><br>1436: दाशार्हेणाभ्यनुज्ञातस्तत्र धौम्यः पुरोहितः। प्रागुदवप्रवणां वेदी लक्षणेनोपलिख्य च॥<br><br>1437: व्याघ्रचर्मोत्तरे शुक्ले सर्वतोभद्र आसने। दृढपादप्रतिष्ठाने हुताशनसमत्विषि॥<br><br>1438: उपवेश्य महात्मानं कृष्णां च दुपदात्मजाम्। जुहाव पावकं धीमान् विधिमन्त्रपुरस्कृतम्॥<br><br>1439: तत उत्थाय दाशार्हः शङ्खमादाय पूजितम्। अभ्यषिञ्चत् पतिं पृथ्व्याः कुन्तीपुत्रं युधिष्ठिरम्॥<br><br>1440: धृतराष्ट्रश्च राजर्षिः सर्वाः प्रकृतयस्तथा। अनुज्ञातोऽथ कृष्णेन भ्रातृभिः सह पाण्डवः॥<br><br>1441: पाञ्चजन्याभिषिक्तश्च राजामृतमुखोऽभवत्। ततोऽनुवादयामासुः पणवानकदुन्दुभीन्॥<br><br>1442: धर्मराजोऽपि तत् सर्वं प्रतिजग्राह धर्मतः। पूजयामास तांश्चापि विधिवद् भूरिदक्षिणः॥<br><br>1443: ततो निष्कसहस्रेण ब्राह्मणान्स्वस्ति वाचयन्। वेदाध्ययनसम्पन्नान् धृतिशीलसमन्वितान्॥<br><br>1444: ते प्रीता ब्राह्मणा राजन् स्वस्त्यूचुर्जयमेव च। हंसा इव च नर्दन्तः प्रशशंसुर्युधिष्ठिरम्॥<br><br>1445: युधिष्ठिर महाबाहो दिष्ट्या जयसि पाण्डव। दिष्ट्या स्वधर्मं प्राप्तोऽसि विक्रमेण महाद्युते॥<br><br>1446: दिष्ट्या गाण्डीवधन्वा च भीमसेनश्च पाण्डवः। त्वं चापि कुशली राजन् माद्रीपुत्रौ च पाण्डवौ॥<br><br>1447: मुक्ता वीरक्षयात् तस्मात् संग्रामाद् विजितद्विषः। क्षिप्रमुत्तरकार्याणि कुरु सर्वाणि भारत॥<br><br>1448: ततः प्रत्यर्चितः सद्भिर्धर्मराजो युधिष्ठिरः। प्रतिपेदे महद् राज्यं सुहृद्भिः सह भारत॥<br><br>1449: वैशम्पायन उवाच प्रकृतीनां च तद् वाक्यं देशकालोपबृंहितम्। श्रुत्वा युधिष्ठिरो राजा चोत्तरं प्रत्यभाषत॥<br><br>1450: धन्याः पाण्डुसुता नूनं येषां ब्राह्मणपुङ्गवाः। तथ्यान् वाप्यथवातथ्यान् गुणानाहुः समागताः॥<br><br>1451: अनुग्राह्या वयं नूनं भवतामिति मे मतिः। यदेवं गुणसम्पन्नानस्मान् बूथ विमत्सराः॥<br><br>1452: धृतराष्ट्रो महाराजः पिता मे दैवतं परम्। शासनेऽस्य प्रिये चैव स्थेयं मत्प्रियकाक्षिभिः॥<br><br>1453: एतदर्थं हि जीवामि कृत्वा ज्ञातिवधं महत्। अस्य शुश्रूषणं कार्यं मया नित्यमतन्द्रिणा॥<br><br>1454: यदि चाहमनुग्राह्यो भवतां सुहृदां तथा। धृतराष्ट्रे यथापूर्वं वृत्तिं वर्तितुमर्हथ॥<br><br>1455: एष नाथो हि जगतो भवतां च मया सह। अस्यैव पृथिवी कृत्स्ना पाण्डवाः सर्व एव च॥<br><br>1456: एतन्मनसि कर्तव्यं भविद्भर्वचनं मम। अनुज्ञाप्याथ तान् राजा यथेष्टं गम्यतामिति॥<br><br>1457: पौरजानपदान् सर्वान् विसृज्य कुरुनन्दनः। यौवराज्येन कौन्तेयं भीमसेनमयोजयत्॥<br><br>1458: मन्त्रे च निश्चये चैव षाड्गुण्यस्य च चिन्तने। विदुरं बुद्धिसम्पन्न प्रीतिमान् स समादिशत्॥<br><br>1459: कृताकृतपरिज्ञाने तथाऽऽयव्ययचिन्तने। संजयं योजयामास वृद्धं सर्वगुणैर्युतम्॥<br><br>1460: बलस्य परिमाणे च भक्तवेतनयोस्तथा। नकुलं व्यादिशद् राजा कर्मणां चान्ववेक्षणे॥<br><br>1461: परचक्रोपरोधे च दुष्टानां चावमर्दने। युधिष्ठिरो महाराज फाल्गुनं व्यादिदेश ह॥<br><br>1462: द्विजानां देवकार्येषु कार्येष्वन्येषु चैव हा धौम्यं पुरोधसां श्रेष्ठं नित्यमेव समादिशत्॥<br><br>1463: सहदेवं समीपस्थं नित्यमेव समादिशत्। तेन गोप्यो हि नृपतिः सर्वावस्थो विशाम्पते॥<br><br>1464: यान् यानमन्यद् योग्यांश्च येषु येष्विह कर्मसु। तांस्तास्तेष्वेव युयुजे प्रीयमाणो महीपतिः॥<br><br>1465: विदुरं संजयं चैव युयुत्सुं च महामतिम्। अब्रवीत् परवीरघ्नो धर्मात्मा धर्मवत्सलः॥<br><br>1466: उत्थायोत्थाय तत् कार्यमस्य राज्ञः पितुर्मम। सर्वं भवद्भिः कर्तव्यमप्रमत्तैर्यथायथम्॥<br><br>1467: पौरजानपदानां च यानि कार्याणि सर्वशः। राजानं समनुज्ञाप्य तानि कर्माणि भागशः॥<br><br>1468: वैशम्पायन उवाच ततो युधिष्ठिरो राजा ज्ञातीनां ये हता युधि। श्राद्धानि कारयामास तेषां पृथगुदारधीः॥<br><br>1469: धृतराष्ट्रो ददौ राजा पुत्राणामौर्ध्वदेहिकम्। सर्वकामगुणोपेतमन्नं गाश्च धनानि च॥<br><br>1470: रत्नानि च विचित्राणि महार्हाणि महायशाः। युधिष्ठिरस्तु द्रोणस्य कर्णस्य च महात्मनः॥<br><br>1471: धृष्टद्युम्नाभिमन्युभ्यां हैडिम्बस्य च रक्षसः। विराटप्रभृतीनां च सुहृदामुपकारिणाम्॥<br><br>1472: द्रुपदद्रौपदेयानां द्रौपद्या सहितो ददौ। ब्राह्मणानां सहस्राणि पृथगेकैकमुद्दिशन्॥<br><br>1473: धनै रत्नैश्च गोभिश्च वस्त्रैश्च समतर्पयत्। ये चान्ये पृथिवीपाला येषां नास्ति सुहृज्जनः॥<br><br>1474: उद्दिश्योद्दिश्य तेषां च चक्रे राजौर्ध्वदेहिकम्। सभाः प्रपाश्च विविधास्तटाकानि च पाण्डवः॥<br><br>1475: सुहृदां कारयामास सर्वेषामौर्ध्वदेहिकम्। स तेषामनृणो भूत्वा गत्वा लोकेष्ववाच्यताम्॥<br><br>1476: कृतकृत्योऽभवद् राजा प्रजा धर्मेण पालयन्। धृतराष्ट्रं यथापूर्वं गान्धारी विदुरं तथा॥<br><br>1477: सर्वांश्च कौरवान् मान्यान् भृत्यांश्च समपूजयत्। याच तत्र स्त्रियः काश्चिद्धतवीरा हतात्मजाः॥<br><br>1478: सर्वास्ताः कौरवो राजा सम्पूज्यापालयद् घृणी। दीनान्धकृपणानां च गृहाच्छादनभोजनैः॥<br><br>1479: आनृशंस्यपरो राजा चकारानुग्रहं प्रभुः। स विजित्य महीं कृत्स्नामानृण्यं प्राप्य वैरिषु। निःसपत्नः सुखी राजा विजहार युधिष्ठिरः॥<br><br>1480: वैशम्पायन उवाच अभिषिक्तो महाप्राज्ञो राज्यं प्राप्त युधिष्ठिरः। दाशार्ह पुण्डरीकाक्षमुवाच प्राञ्जलिः शुचिः॥<br><br>1481: तव कृष्ण प्रसादेन नयेन च बलेन च। बुद्ध्या च यदुशार्दूल तथा विक्रमणेन च॥<br><br>1482: पुनः प्राप्तमिदं राज्यं पितृपैतामहं मया। नमस्ते पुण्डरीकाक्ष पुनः पुनररिन्दम॥<br><br>1483: त्वामेकमाहुः पुरुषं त्वामाहुः सात्वतां पतिम्। नामभिस्त्वां बहुविधैः स्तुवन्ति प्रयता द्विजाः॥<br><br>1484: विश्वकर्मन् नमस्तेऽस्तु विश्वात्मन् विश्वसम्भव। विष्णो जिष्णो हरे कृष्ण वैकुण्ठ पुरुषोत्तम॥<br><br>1485: अदित्याः सप्तधा त्वं तु पुराणो गर्भतां गतः। पृश्निगर्भस्त्वमेवैकस्त्रियुगं त्वां वदन्त्यपि॥<br><br>1486: शुचिश्रवा हृषीकेशो घृताहिँस उच्यते। त्रिचक्षुः शम्भुरेकस्त्वं विभुर्दामोदरोऽपि च॥<br><br>1487: वराहोऽग्निवृहद्भानुवृषभस्तार्क्ष्यलक्षणः। अनीकसाहः पुरुषः शिपिविष्ट उरुक्रमः॥<br><br>1488: वरिष्ठ उग्रसेनानी: सत्यो वाजसनिर्गुहः। अच्युतश्च्यावनोऽरीणां संस्कृतो विकृतिवृषः॥<br><br>1489: कृष्णधर्मस्त्वमेवादिवृषदर्भो वृषाकपिः। सिन्धुर्विधर्मस्त्रिककुप् त्रिधामा त्रिदिवाञ्च्युतः॥<br><br>1490: सम्राड् विराट् स्वराट् चैव सुरराजो भवोद्भवः। विभुर्भूरतिभूः कृष्णः कृष्णवर्मा त्वमेव च ॥<br><br>1491: स्विष्टकृद् भिषगावर्तः कपिलस्त्वं च वामनः। यज्ञो ध्रुवः पतङ्गश्च यज्ञसेनस्त्वमुच्यसे॥<br><br>1492: शिखण्डी नहुषो बभ्रुर्दिवःस्पृक् त्वं पुनर्वसुः। सुबभू रुक्मयज्ञश्च सुषेणो दुन्दुभिस्तथा॥<br><br>1493: गभस्तिनेमिः श्रीपद्यः पुष्करः पुष्पधारणः। ऋभुर्विभुः सर्वसूक्ष्मश्चारित्रं चैव पठ्यसे॥<br><br>1494: अम्भोनिधिस्त्वं ब्रह्मा त्वं पवित्रं धाम धामवित्। हिरण्यगर्भ त्वामाहुः स्वधा स्वाहा च केशव॥<br><br>1495: योनिस्त्वमस्य प्रलयश्च कृष्ण त्वमेवेदं सृजसे विश्वमग्रे। विश्वं चेदं त्वद्वशे विश्वयोने नमोऽस्तु ते शाईचक्रासिपाणे॥<br><br>1496: एवं स्तुतो धर्मराजेन कृष्णः सभामध्ये प्रीतिमान् पुष्कराक्षः। तमभ्यनन्दद् भारतं पुष्कलार्भि र्वाग्भिर्येष्ठं पाण्डवं यादवाय्यः॥<br><br>1497: वैशम्पायन उवाच ततो विसर्जयामास सर्वाः प्रकृतयो नृपः। विविशुश्चाभ्यनुज्ञाता यथास्वानि गृहाणि ते॥<br><br>1498: ततो युधिष्ठिरो राजा भीमं भीमपराक्रमम्। सान्त्वयन्नब्रवीच्छीमानर्जुनं यमजौ तथा॥<br><br>1499: शत्रुभिर्विविधैः शस्त्रैः क्षतदेहा महारणे। श्रान्ता भवन्तः सुभृशं तापिताः शोकमन्युभिः॥<br><br>1500: अरण्ये दुःखवसतीमत्कृते भरतर्षभाः। भवद्भिरनुभूता हि यथा कुपुरुषैस्तथा॥<br><br>1501: यथासुखं यथाजोषं जयोऽयमनुभूयताम्। विश्रान्ताल्लंब्यविज्ञानाश्वः समेतास्मि वः पुनः॥<br><br>1502: ततो दुर्योधनगृहं प्रासादैरुपशोभितम्। बहुरत्नसमाकीर्णं दासीदाससमाकुलम्॥<br><br>1503: धृतराष्ट्राभ्यनुज्ञातं भ्रात्रा दत्तं वृकोदरः। प्रतिपेदे महाबाहुर्मन्दिरं मघवानिव॥<br><br>1504: यथा दुर्योधनगृहं तथा दुःशासनस्य तु। प्रासादमाला संयुक्तं हेमतोरणभूषितम्॥<br><br>1505: दासीदाससुसम्पूर्ण प्रभूतधनधान्यवत्। प्रतिपेदे महाबाहुरर्जुनो राजशासनात्॥<br><br>1506: दुर्मर्षणस्य भवनं दुःशासनगृहाद् वरम्। कुबेरभवनप्रख्यं मणिहेमविभूषितम्॥<br><br>1507: नकुलाय वराहय कर्शिताय महावने। ददौ प्रीतो महाराज धर्मपुत्रो युधिष्ठिरः॥<br><br>1508: दुर्मुखस्य च वेश्माग्र्यं श्रीमत् कनकभूषणम्। पूर्णपद्मदलाक्षीणां स्त्रीणां शयनसंकुलम्॥<br><br>1509: प्रददौ सहदेवाय सततं प्रियकारिणे। मुमुदे तच्च लघ्वासौ कैलासं धनदो यथा। ॥<br><br>1510: युयुत्सुर्विदुरश्चैव संजयश्च विशाम्पते। सुधर्मा चैव धौम्यश्च यथास्वान् जग्मुरालयान्॥<br><br>1511: सह सात्यकिना शौरिरर्जुनस्य निवेशनम्। विवेश पुरुषव्याघ्रो व्याघ्रो गिरिगुहामिव॥<br><br>1512: तत्र भक्ष्यान्नपानैस्ते मुदिताः सुसुखोषिताः। सुखप्रबुद्धा राजानमुपतस्थुर्युधिष्ठिरम्॥<br><br>1513: जनमेजय उवाच प्राप्य राज्यं महाबाहुर्धर्मपुत्रौ युधिष्ठिरः। यदन्यदकरोद् विप्र तन्मे वक्तुमिहार्हसि॥<br><br>1514: भगवान् वा हृषीकेशस्त्रैलोक्यस्य परो गुरुः। ऋषे यदकरोद्वीरस्तच्च व्याख्यातुमर्हसि॥<br><br>1515: वैशम्पायन उवाच शृणु तत्त्वेन राजेन्द्र कीर्त्यमानं मयानघ। वासुदेवं पुरस्कृत्य यदकुर्वत पाण्डवाः॥<br><br>1516: प्राप्य राज्यं महाराज कुन्तीपुत्रो युधिष्ठिरः। चातुर्वण्र्यं यथायोग्यं स्वे स्वे स्थाने न्यवेशयत्॥<br><br>1517: ब्राह्मणानां सहस्रं च स्नातकानां महात्मनाम्। सहस्रं निष्कमेकैकं दापयामास पाण्डवः॥<br><br>1518: तथाऽनुजीविनो भृत्यान् संश्रितानतिथीनपि। कामैः संतर्पयामास कृपणांस्तर्ककानपि॥<br><br>1519: पुरोहिताय धौम्याय प्रादादयुतशः स गा:। धनं सुवर्ण रजतं वासांसि विविधान्यपि॥<br><br>1520: कृपाय च महाराज गुरुवृत्तिमवर्तत। विदुराय च राजासौ पूजां चक्रे यतव्रतः॥<br><br>1521: भक्ष्यानपानैर्विविधसैर्वासोभिः शयनासनैः। सर्वान् संतोषयामास संश्रितान् ददतां वरः॥<br><br>1522: लब्धप्रशमनं कृत्वा स राजा राजसत्तम। युयुत्सोर्धार्तराष्ट्रस्य पूजां चक्रे महायशाः॥<br><br>1523: धृतराष्ट्राय तद् राज्यं गान्धार्थ विदुराय च। निवेद्य सुस्थवद् राजा सुखमास्ते युधिष्ठिरः॥<br><br>1524: तथा सर्वं स नगरं प्रसाद्य भरतर्षभ। वासुदेवं महात्मानमभ्यगच्छत् कृताञ्जलिः॥<br><br>1525: ततो महति पर्यङ्के मणिकाञ्चनभूषिते। ददर्श कृष्णमासीनं नीलमेघसमद्युतिम्॥<br><br>1526: जाज्वल्यमानं वपुषा दिव्याभरणभूषितम्। पीतकौशेयवसनं हेम्नेवोपगतं मणिम्॥<br><br>1527: कौस्तुभेनोरसिस्थेन मणिनाभिविराजितम्। उद्यतेवोदयं शैलं सूर्येणाभिविराजितम्॥<br><br>1528: नौपम्यं विद्यते तस्य त्रिषु लोकेषु किंचन। सोऽभिगम्य महात्मानं विष्णुं पुरुषविग्रहम्॥<br><br>1529: उवाध मधुरं राजा स्मितपूर्वमिदं तदा। सुखेन ते निशा कच्चिद् व्युष्टा बुद्धिमतां वर॥<br><br>1530: कच्चिज्ज्ञानानि सर्वाणि प्रसन्नानि तवाच्युत। तथैवोपश्रिता देवी बुद्धिर्बुद्धिमतां वर॥<br><br>1531: वयं राज्यमनुप्राप्ताः पृथिवी च वशे स्थिता। तव प्रसादाद् भगवंस्त्रिलोकगतिविक्रम॥<br><br>1532: जयं प्राप्ता यशश्चयं न च धर्मच्युता वयम्। तं तथा भाषमाणं तु धर्मराजमरिंदमम्। नोवाच भगवान् किंचिद् ध्यानमेवान्वपद्यत॥<br><br>1533: युधिष्ठिर उवाच किमिदं परमाश्चर्यं ध्यायस्यमितविक्रम। कच्चिल्लोकत्रयस्यास्य स्वस्ति लोकपरायण। । चतुर्थं ध्यानमार्ग त्वमालम्ब्य पुरुषर्षभ। अपक्रान्तो यतो देवस्तेन मे विस्मितं मनः॥<br><br>1534: निगृहीतो हि वायुस्ते पञ्चकर्मा शरीरगः। इन्द्रियाणि प्रसन्नानि मनसि स्थापितानि ते॥<br><br>1535: वाक् च सत्त्वं च गोविन्द बुद्धौ संवेशितानि ते। सर्वे चैव गुणा देवाः क्षेत्रज्ञे ते निवेशिताः॥<br><br>1536: नेङ्गन्ति तव रोमाणि स्थिरा बुद्धिस्तथा मनः। काष्ठकुड्यशिलाभूतो निरीहश्चासि माधवा॥<br><br>1537: यथा दीपो निवातस्था निरिङ्गो ज्वलते पुनः। तथासि भगवन् देव पाषाण इव निश्चलः॥<br><br>1538: यदि श्रोतुमिहार्हामि न रहस्यं च ते यदि। छिन्धि मे संशयं देव प्रपन्नायाभियाचते॥<br><br>1539: त्वं हि कर्ता विकर्ता च क्षरं चैवाक्षरं च हि। अनादिनिधनश्चाद्यस्त्वमेव पुरुषोत्तम॥<br><br>1540: त्वत्प्रपन्नाय भक्ताय शिरसा प्रणताय च। ध्यानस्यास्य यथा तत्त्वं ब्रूहि धर्मभृतां वर॥<br><br>1541: ततः स्वे गोचरे न्यस्य मनोबुद्धिन्द्रियाणि सः। स्मितपूर्वमुवाचेदं भगवान् वासवानुजः॥<br><br>1542: वासुदेव उवाच शरतल्पगतो भीष्मः शाम्यन्निव हुताशनः मां ध्याति पुरुषव्याघ्रस्ततो मे तद्गतं मनः॥<br><br>1543: यस्य ज्यातलनिर्घोषं विस्फूर्जितमिवाशनेः। न सेहे देवराजोऽपि तमस्मि मनसा गतः॥<br><br>1544: येनाभिजित्य तरसा समस्तं राजमण्डलम्। ऊढास्तिस्त्रस्तु ताः कन्यास्तमस्मि मनसा गतः॥<br><br>1545: त्रयोविंशतिरात्रं यो योधयामास भार्गवम्। न च रामेण निस्तीर्णस्तमस्मि मनसा गतः॥<br><br>1546: एकीकृत्येन्द्रियग्राम मनः संयम्य मेधया। शरणं मामुपागच्छत् ततो मे तद्गतं मनः॥<br><br>1547: यं गङ्गा गर्भविधिना धारयामास पार्थिव। वसिष्ठशिक्षितं तात तमस्मि मनसा गतः॥<br><br>1548: दिव्यास्त्राणि महातेजा यो धारयति बुद्धिमान्। साङ्गांश्च चतुरो वेदांस्तमस्मि मनसा गतः॥<br><br>1549: रामस्य दयितं शिष्यं जामदग्न्यस्य पाण्डव। आधारं सर्वविद्यानां तमस्मि मनसा गतः॥<br><br>1550: स हि भूतं भविष्यच्च भवच्च भरतर्षभ। वेत्ति धर्मविदां श्रेष्ठं तमस्मि मनसा गतः॥<br><br>1551: तस्मिन् हि पुरुषव्याघ्ने कर्मभिः स्वैर्दिवं गते। भविष्यति मही पार्थ नष्टचन्द्रेव शर्वरी॥<br><br>1552: तद् युधिष्ठिर गाङ्गेयं भीष्मं भीमपराक्रमम्। अभिगम्योपसंगृह्य पृच्छ यत् ते मनोगतम्॥<br><br>1553: चातुर्विद्यं चातुर्होत्रं चातुराश्रम्यमेव च। राजधर्मांश्च निखिलान् पृच्छैनं पृथिवीपते॥<br><br>1554: तस्मिन्नस्तमिते भीष्मे कौरवाणां धुरंधरे। ज्ञानान्यस्तं गमिष्यन्ति तस्मात्त्वां चोदयाम्यहम्॥<br><br>1555: तच्छ्रुत्वा वासुदेवस्य तथ्यं वचनमुत्तमम्। साश्रुकण्ठः स धर्मज्ञो जनार्दनमुवाच ह॥<br><br>1556: यद् भवानाह भीष्मस्य प्रभावं प्रति माधव। तथा तन्नात्र संदेहो विद्यते मम माधव। ॥<br><br>1557: महाभाग्यं च भीष्मस्य प्रभावश्च महाद्युते। श्रुतं मया कथयतां ब्राह्मणानां महात्मनाम्॥<br><br>1558: भवांश्च कर्ता लोकानां यद् ब्रवीत्यरिसूदन। तथा तदनभिध्येयं वाक्यं यादवनन्दन॥<br><br>1559: यदि त्वनुग्रहवती बुद्धिस्ते मयि माधव। त्वामग्रतः पुरस्कृत्य भीष्मं यास्यामहे वयम्॥<br><br>1560: आवृते भगवत्यर्के स हि लोकान् गमिष्यति। त्वदर्शनं महाबाहो तस्मादर्हति कौरवः॥<br><br>1561: तव चाद्यस्य देवस्य क्षरस्यैवाक्षरस्य च। दर्शनं त्वस्य लाभः स्यात् त्वं हि ब्रह्ममयो निधिः। । वैशम्पायन उवाच श्रुत्वैवं धर्मराजस्य वचनं मधुसूदनः। पार्श्वस्थं सात्यकिं प्राह रथो मे युज्यतामिति॥<br><br>1562: सात्यकिस्त्वाशु निष्क्रम्य केशवस्य समीपतः। दारुकं प्राह कृष्णस्य युज्यतां रथ इत्युत। ॥<br><br>1563: स सात्यकेराशु वचो निशम्य रथोत्तमं काञ्चनभूषिताङ्गम्। विभूषितं हेमनिबद्धचक्रम्॥<br><br>1564: दिवाकरांशुप्रभमाशुगामिन विचित्रनानामणिभूषितान्तरम्। नवोदितं सूर्यमिव प्रतापिनं विचित्रता_ध्वजिनं पताकिनम्॥<br><br>1565: मनोजवैः काञ्चनभूषिताङ्गैः। संयुक्तमावेदयदच्युताय कृताञ्जलिर्दारुको राजसिंह॥<br><br>1566: जनमेजय उवाच शरतल्पे शयानस्तु भरतानां पितामहः। कथमुत्सृष्टवान् देहं कं च योगमधारयत्॥<br><br>1567: वैशम्पायन उवाच शृणुष्वावहितो राजशुचिर्भूत्वा समाहितः। भीष्मस्य कुरुशार्दूल देहोत्सर्ग महात्मनः॥<br><br>1568: निवृत्तमात्रे त्वयन उत्तरे वै दिवाकरे। समावेशयदात्मानमात्मन्येव समाहितः॥<br><br>1569: विकीर्णारिवादित्यो भीष्मः शरशतैश्चितः। शुशुभे परया लक्ष्या वृतो ब्राह्मणसत्तमैः॥<br><br>1570: व्यासेन वेदविदुषा नारदेन सुरर्षिणा। देवस्थानेन वात्स्येन तथाश्मकसुमन्तुना॥<br><br>1571: तथा जैमिनिना चैव पैलेन च महात्मना। शाण्डिल्यदेवलाभ्यां च मैत्रेयेण च धीमता॥<br><br>1572: असितेन वसिष्ठेन कौशिकेन महात्मना। हारीतलोमशाभ्यां च तथाऽऽत्रेयेण धीमता॥<br><br>1573: बृहस्पतिश्च शुक्रश्च च्यवनश्च महामुनिः। सनत्कुमारः कपिलो वाल्मीकिस्तुम्बुरुः कुरुः॥<br><br>1574: मौद्गल्यो भार्गवो रामस्तृणबिन्दुमहामुनिः। पिप्पलादोऽथ वायुश्च संवर्तः पुलहः कचः॥<br><br>1575: काश्यपश्च पुलस्त्यश्च ऋतुर्दक्षः पराशरः। मरीचिरङ्गिराः काश्यो गौतमो गालवो मुनिः॥<br><br>1576: धौम्यो विभाण्डो माण्डव्यो धौनः कृष्णानुभौतिकः। उलूकः परमो विप्रो मार्कण्डेयो महामुनिः॥<br><br>1577: भास्करिः पूरणः कृष्णः सूतः परमधार्मिकः। एतैश्चान्यैर्मुनिगणैर्महाभागैर्महात्मभिः॥<br><br>1578: श्रद्धादमशमोपेतैर्वृतश्चन्द्र इव ग्रहैः। भीष्मस्तु पुरुषव्याघ्रः कर्मणा मनसा गिरा॥<br><br>1579: शरतल्पगतः कृष्णं प्रदध्यौ प्राञ्जलिः शुचिः। स्वरेण हृष्टपुष्टेन तुष्टाव मधुसूदनम्॥<br><br>1580: योगेश्वरं पद्मनाभं विष्णुं जिष्णुं जगत्पतिम्। कृताञ्जलिपुटो भूत्वा वाग्विदां प्रवरः प्रभुः॥<br><br>1581: भीष्मः परमधर्मात्मा वासुदेवमथास्तुवत्। भीष्म उवाच आरिराधयिषुः कृष्णं वाचं जिगदिधामि याम्॥<br><br>1582: तया व्याससमासिन्या प्रीयतां पुरुषोत्तमः। शुचिं शुचिपदं हंसं तत्पदं परमेष्ठिनम्॥<br><br>1583: युक्त्वा सर्वात्मनाऽऽत्मानं तं प्रपद्ये प्रजापतिम्। अनाद्यन्तं परं ब्रह्म न देवा नर्षयो विदुः॥<br><br>1584: एको यं वेद भगवान् धाता नारायणो हरिः। नारायणादृषिगणास्तथा सिद्धमहोरगाः॥<br><br>1585: देवा देवर्षयश्चैव यं विदुः परमव्ययम्। देवदानवगन्धर्वा यक्षराक्षसपन्नगाः॥<br><br>1586: यं न जानन्ति को ह्येष कुतो वा भगवानिति। यस्मिन् विश्वानि भूतानि तिष्ठन्ति च विशन्ति च॥<br><br>1587: गुणभूतानि भूतेशे सूत्रे मणिगणा इव। यस्मिन् नित्ये तते तन्तौ दृढे स्रगिव तिष्ठति॥<br><br>1588: सदसद्ग्रथितं विश्वं विश्वाङ्गे विश्वकर्मणि। हरिं सहस्रशिरसं सहस्रचरणेक्षणम्॥<br><br>1589: सहस्रबाहुमुकुटं सहस्रवदनोज्ज्वलम्। प्राहुर्नारायणं देवं यं विश्वस्य परायणम्॥<br><br>1590: अणीयसामणीयांसं स्थविष्ठं च स्थवीयसाम्। गरीयसां गरिष्ठं च श्रेष्ठं च श्रेयसामपि॥<br><br>1591: यं वाकेष्वनुवाकेषु निषत्सूपनिषत्सु च। गृणन्ति सत्यकर्माणं सत्यं सत्येषु सामसु॥<br><br>1592: चतुर्भिश्चतुरात्मानं सत्त्वस्थं सात्वतां पतिम्। यं दिव्यैर्देवमर्चन्ति गुरैः परमनामभिः॥<br><br>1593: यस्मिन् नित्यं तपस्तप्तं यदङ्गेष्वनुतिष्ठति। सर्वात्मा सर्ववित् सर्वः सर्वज्ञः सर्वभावनः॥<br><br>1594: यं देवं देवकी देवी वसुदेवादजीजनत्। भौमस्य ब्रह्मणो गुप्त्यै दीप्तमग्निमिवारणिः॥<br><br>1595: यमनन्यो व्यपेताशीरात्मानं वीतकल्मषम्। दृष्ट्यानन्त्याय गोविन्दं पश्यत्यात्मानमात्मनि॥<br><br>1596: अतिवाविन्द्रकर्माणमतिसूर्यातितेजसम्। अतिबुद्धीन्द्रियात्मानं तं प्रपद्ये प्रजापतिम्॥<br><br>1597: पुराणे पुरुषं प्रोक्तं ब्रह्म प्रोक्तं युगादिषु। क्षये संकर्षणं प्रोक्तं तमुपास्यमुपास्महे॥<br><br>1598: यमेकं बहुधाऽऽत्मानं प्रादुर्भूतमधोक्षजम्। नान्यभक्ताः क्रियावन्तो यजन्ते सर्वकामदम्॥<br><br>1599: यमाहुर्जगतः कोशं यस्मिन् संनिहिताः प्रजाः। यस्मिल्लोकाः स्फुरन्तीमे जले शकुनयो यथा॥<br><br>1600: ऋतमेकाक्षरं ब्रह्म यत् तत् सदसतोः परम्। अनादिमध्यपर्यन्तं न देवा नर्षयो विदुः॥<br><br>1601: यं सुरासुरगन्धर्वाः सिद्धा ऋषिमहोरगाः। प्रयता नित्यमर्चन्ति परमं दुःखभेषजम्॥<br><br>1602: अनादिनिधनं देवमात्मयोनि सनातनम्। अप्रेक्ष्यमनभिज्ञेयं हरि नारायणं प्रभुम्॥<br><br>1603: यं वै विश्वस्य कर्तारं जगतस्तस्थुषां पतिम्। वदन्ति जगतोऽध्यक्षमक्षरं परमं पदम्॥<br><br>1604: हिरण्यवर्णं यं गर्भमदितेर्दैत्यनाशनम्। एकं द्वादशधा जज्ञे तस्मै सूर्यात्मने नमः॥<br><br>1605: शुक्ले देवान् पितृन् कृष्णे तर्पयत्यमृतेन यः यश्च राजा द्विजातीनां तस्मै सोमात्मने नमः॥<br><br>1606: महतस्तमसः पारे पुरुषं ह्यतितेजसम्। यं ज्ञात्वा मृत्युमत्येति तस्मै ज्ञेयात्मने नमः॥<br><br>1607: यं वृहन्तं बृहत्युक्थे यमग्नौ यं महाध्वरे। यं विप्रसंघा गायन्ति तस्मै वेदात्मने नमः॥<br><br>1608: ऋग्यजुःसामधामानं दशाहविरात्मकम्। यं सप्ततन्तुं तन्वन्ति तस्मै यज्ञात्मने नमः॥<br><br>1609: चतुर्भिश्च चतुर्भिश्च द्वाभ्यां पञ्चभिरेव च। हूयते च पुनर्वाभ्यां तस्मै होमात्मने नमः॥<br><br>1610: यः सुपर्णा यजुर्नाम च्छन्दोगात्रस्त्रिवृच्छिराः। रथन्तरं वृहत् साम तस्मै स्तोत्रात्मने नमः॥<br><br>1611: यः सहस्रसमे सत्रे जज्ञे विश्वसृजामृषिः। हिरण्यपक्षः शकुनिस्तस्मै हंसात्मने नमः॥<br><br>1612: पादाङ्गं संधिपर्वाणं स्वरव्यञ्जनभूषणम्। यमाहुरक्षरं दिव्यं तस्मै वागात्मने नमः॥<br><br>1613: यज्ञाङ्गो यो वराहो वै भूत्वा गामुज्जहार हा लोकत्रयहितार्थाय तस्मै वीर्यात्मने नमः॥<br><br>1614: यः शेते योगमास्थाय पर्यङ्के नागभूषिते। फणासहस्ररचिते तस्मै निद्रात्मने नमः॥<br><br>1615: यस्तनोति सतां सेतुमृतेनामृतयोनिना। धर्मार्थव्यवहाराङ्गैस्तस्मै सत्यात्मने नमः॥<br><br>1616: यं पृथग्धर्मचरणाः पृथग्धर्मफलैषिणः। पृथग्धः समर्चन्ति तस्मै धर्मात्मने नमः॥<br><br>1617: यतः सर्वं प्रसूयन्ते ह्यनङ्गात्माङ्गदेहिनः। उन्मादः सर्वभूतानां तस्मै कामात्मने नमः॥<br><br>1618: यं च व्यक्तस्थमव्यक्तं विचिन्वन्ति महर्षयः। क्षेत्रे क्षेत्रज्ञमासीनं तस्मै क्षेत्रात्मने नमः॥<br><br>1619: यं त्रिधाऽऽत्मानमात्मस्थं वृतं षोडशभिर्गुणैः। प्राहुः सप्तदशं सांख्या स्तस्मै सांख्यात्मने नमः॥<br><br>1620: यं विनिद्रा जितश्वासाः सत्त्वस्थाः संयतेन्द्रियाः। ज्योतिः पश्यन्ति युञ्जानास्तस्मै योगात्मने नमः॥<br><br>1621: अपुण्यपुण्योपरमे यं पुनर्भवनिर्भयाः। शान्ताः संन्यासिनो यान्ति तस्मै मोक्षात्मने नमः॥<br><br>1622: योऽसौ युगसहस्रान्ते प्रदीप्तार्चिविभावसुः। सम्भक्षयति भूतानि तस्मै घोरात्मने नमः॥<br><br>1623: सम्भक्ष्य सर्वभूतानि कृत्वा चैकार्णवं जगत्। बालः स्वपिति यश्चैकस्तस्मै मायात्मने नमः॥<br><br>1624: तद् यस्य नाभ्यां सम्भूतं यस्मिन् विश्वं प्रतिष्ठितम्। पुष्करे पुष्कराक्षस्य तस्मै पद्मात्मने नमः॥<br><br>1625: सहस्रशिरसे चैव पुरुषायामितात्मने। चतुःसमुद्रपर्याययोगनिद्रात्मने नमः॥<br><br>1626: यस्य केशेषु जीमूता नद्यः सर्वाङ्गसंधिषु। कुक्षौ समुद्राश्चत्वारस्तस्मै तोयात्मने नमः॥<br><br>1627: यस्मात् सर्वाः प्रसूयन्ते सर्गप्रलयविक्रियाः। यस्मिंश्चैव प्रलीयन्ते तस्मै हेत्वात्मने नमः॥<br><br>1628: निषण्णो भवेद् रात्रौ दिवा भवति विष्ठितः। इष्टानिष्टस्य च द्रष्टा तस्मै द्रष्ट्रात्मने नमः॥<br><br>1629: अकुण्ठं सर्वकार्येषु धर्मकार्यार्थमुद्यतम्। वैकुण्ठस्य च तद् रूपं तस्मै कार्यात्मने नमः॥<br><br>1630: त्रि:सप्तकृत्वो यः क्षत्रं धर्मव्युत्क्रान्तगौरवम्। क्रुद्धो निजघ्ने समरे तस्मै क्रौर्यात्मने नमः॥<br><br>1631: विभज्य पञ्चधाऽऽत्मानं वायुर्भूत्वा शरीरगः। यश्चेष्टयति भूतानि तस्मै वाय्वात्मने नमः॥<br><br>1632: युगेष्वावर्तते योगैर्मासर्वयनहायनैः। सर्गप्रलययोः कर्ता तस्मै कालात्मने नमः॥<br><br>1633: ब्रह्म वक्त्रं भुजौ क्षत्रं कृत्स्नमूरूदरं विशः। पादौ यस्याश्रिताः शूद्रास्तस्मै वर्णात्मने नमः॥<br><br>1634: यस्याग्निरास्यं द्यौर्मूर्धा खं नाभिश्चरणौ क्षितिः। सूर्यश्चक्षुर्दिशः श्रोत्रे तस्मै लोकात्मने नमः॥<br><br>1635: परः कालात् परो यज्ञात् परात् परतरश्च यः। अनादिरादिविश्वस्य तस्मै विश्वात्मने नमः॥<br><br>1636: विषये वर्तमानानां यं ते वैशेषिकैर्गुणैः। प्राहुर्विषयगोप्तारं तस्मै गोप्वात्मने नमः॥<br><br>1637: अन्नपानेन्धनमयो रसप्राणविवर्धनः। यो धारयति भूतानि तस्मै प्राणात्मने नमः॥<br><br>1638: प्राणानां धारणार्थाय योऽनं भुक्के चतुर्विधम्। अन्तर्भूतः पचत्यग्निस्तस्मै पाकात्मने नमः॥<br><br>1639: पिङ्गेक्षणसटं यस्य रूपं दंष्ट्रनखायुधम्। दानवेन्द्रान्तकरणं तस्मै दृप्तात्मने नमः॥<br><br>1640: यं न देवा न गन्धर्वा न दैत्या न च दानवाः। तत्त्वतो हि विजानन्ति तस्मै सूक्ष्मात्मने नमः॥<br><br>1641: रसातलगतः श्रीमाननन्तो भगवान् विभुः। जगद् धारयते कृत्स्नं तस्मै वीर्यात्मने नमः। ७६॥<br><br>1642: यो मोहयति भूतानि स्नेहपाशानुबन्धनैः। सर्गस्य रक्षणार्थाय तस्मै मोहात्मने नमः॥<br><br>1643: आत्मज्ञानमिदं ज्ञानं ज्ञात्वा पञ्चस्ववस्थितम्। यं ज्ञानेनाभिगच्छन्ति तस्मै ज्ञानात्मने नमः॥<br><br>1644: अप्रमेयशरीराय सर्वतोबुद्धिचक्षुषे। अनन्तपरिमेयाय तस्मै दिव्यात्मने नमः॥<br><br>1645: जटिने दण्डिने नित्यं लम्बोदरशरीरिणे। कमण्डलुनिषङ्गाय तस्मै ब्रह्मात्मने नमः॥<br><br>1646: शूलिने त्रिदशेशाय त्र्यम्बकाय महात्मने। भस्मदिग्धाङ्गलिङ्गाय तस्मै रुद्रात्मने नमः॥<br><br>1647: चन्द्रार्धकृतशीर्षाय व्यालयज्ञोपवीतिने। पिनाकशूलहस्ताय तस्मा उग्रात्मने नमः॥<br><br>1648: सर्वभूतात्मभूताय भूतादिनिधनाय च। अक्रोधद्रोहमोहाय तस्मै शान्तात्मने नमः॥<br><br>1649: यस्मिन् सर्वं यतः सर्वं यः सर्वं सर्वतश्च यः। यश्च सर्वमयो नित्यं तस्मै सर्वात्मने नमः॥<br><br>1650: विश्वकर्मन् नमस्तेऽस्तु विश्वात्मन् विश्वसम्भव। अपवर्गोऽसि भूतानां पञ्चानां परतः स्थितः॥<br><br>1651: नमस्ते त्रिषु लोकेषु नमस्ते परतस्त्रिषु। नमस्ते दिक्षु सर्वासु त्वं हि सर्वमयो निधिः॥<br><br>1652: नमस्ते भगवन् विष्णो लोकानां प्रभवाप्यया त्वं हि कर्ता हृषीकेश संहर्ता चापराजितः॥<br><br>1653: न हि पश्यामि ते भावं दिव्यं हि त्रिषु वर्त्मसु। त्वां तु पश्यामि तत्त्वेन यत् ते रूपं सनातनम्॥<br><br>1654: दिवं ते शिरसा व्याप्तं पद्भ्यां देवी वसुन्धरा। विक्रमेण त्रयो लोकाः पुरुषोऽसि सनातनः॥<br><br>1655: दिशो भुजा रविश्चक्षुर्वीर्ये शुक्रः प्रतिष्ठितः। सप्त मार्गा निरुद्धास्ते वायोरमिततेजसः॥<br><br>1656: अतसीपुष्पसंकाशं पीतवाससमच्युतम्। ये नमस्यन्ति गोविन्दं न तेषां विद्यते भयम्॥<br><br>1657: एकोऽपि कृष्णस्य कृतः प्रणामो दशाश्वमेधावभृथेन तुल्यः। कृष्णप्रणामी न पुनर्भवाय॥<br><br>1658: कृष्णव्रताः कृष्णमनुस्मरन्तो रात्रौ च कृष्णं पुनरुत्थिता ये। माज्यं यथा मन्त्रहुतं हुताशे॥<br><br>1659: नमो नरकसंत्रासरक्षामण्डलकारिणे। संसारनिम्नगावर्ततरिकाष्ठाय विष्णवे॥<br><br>1660: नमो ब्रह्मण्यदेवाय गोब्राह्मणहिताय च। जगद्धिताय कृष्णाय गोविन्दाय नमो नमः॥<br><br>1661: प्राणकान्तारपाथेयं संसारोच्छेदभेषजम्। दुःखशोकपरित्राणं हरिरित्यक्षरद्वयम्॥<br><br>1662: यथा विष्णुमयं सत्यं यथा विष्णुमयं जगत्। यथा विष्णुमयं सर्वं पाप्मा मे नश्यतां तथा॥<br><br>1663: त्वां प्रपन्नाय भक्ताय गतिमिशं जिगीषवे। यच्छ्रेयः पुण्डरीकाक्ष तद् ध्यायस्व सुरोत्तम॥<br><br>1664: इति विद्यातपोयोनिरयोनिर्विष्णुरीडितः। वाग्यज्ञेनार्चितो देवः प्रीयतां मे जनार्दनः॥<br><br>1665: नारायणः परं ब्रह्म नारायणपरं तपः। नारायणः परो देवः सर्वं नारायणः सदा। । १००। वैशम्पायन उवाच एतावदुक्त्वा वचनं भीष्मस्तद्गतमानसः। नम इत्येव कृष्णाय प्रणाममकरोत् तदा॥<br><br>1666: अभिगम्य तु योगेन भक्ति भीष्मस्य माधवः। त्रैलोक्यदर्शनं ज्ञानं दिव्यं दत्त्वा ययौ हरिः॥<br><br>1667: तस्मिन्नुपरते शब्दे ततस्ते ब्रह्मवादिनः। भीष्मं वाग्भिर्बाष्पकण्ठास्तमानचुमहामतिम्॥<br><br>1668: ते स्तुवन्तश्च विप्रागया: केशवं पुरुषोत्तमम्। भीष्मं च शनकैः सर्वे प्रशशंसुः पुनः पुनः॥<br><br>1669: विदित्वा भक्तियोगं तु भीष्मस्य पुरुषोत्त्मः। सहसोत्थाय संहृष्टो यानमेवान्वपद्यत॥<br><br>1670: केशवः सात्यकिश्चापि रथेनैकेन जग्मतुः। अपरेण महात्मानौ युधिष्ठिरधंजयौ॥<br><br>1671: भीमसेन यमौ चोभौ रथमेकं समाश्रिताः। कृपो युयुत्सुः सूतश्च संजयश्च परंतपः॥<br><br>1672: ते स्थैर्नगराकारैः प्रयाताः पुरुषर्षभाः। नेमिघोषेण महता कम्पयन्तो वसुन्धराम्॥<br><br>1673: ततो गिरः पुरुषवरस्तवान्विता द्विजेरिता: पथि सुमनाः स शुश्रुवे। कृताञ्जलिं प्रणतमथापरं जनं स केशिहा मुदितमनाभ्यनन्दत॥<br><br>1674: वैशम्पायन उवाच ततः स च हृषीकेशः स च राजा युधिष्ठिरः। कृपादयश्च ते सर्वे चत्वारः पाण्डवाश्च ते॥<br><br>1675: रथैस्तैर्नगरप्रख्यैः : पताकाध्वजशोभितैः। ययुराशु कुरुक्षेत्रं वाजिभिः शीघ्रगामिभिः॥<br><br>1676: तेऽवतीर्य कुरुक्षेत्र केशमज्जास्थिसंकुलम्। देहन्यासः कृतो यत्र क्षत्रियैस्तैर्महात्मभिः॥<br><br>1677: गजाश्वदेहास्थिचयैः पर्वतैरिव संचितम्। नरशीर्षकपालैश्च शङ्कुरिव च सर्वशः॥<br><br>1678: चितासहस्रप्रचितं वर्मशस्त्रसमाकुलम्। आपानभूमिं कालस्य तथा भुक्तोज्झितामिव॥<br><br>1679: भूतसंघानुचरितं रक्षोगणनिषेवितम्। पश्यन्तस्ते कुरुक्षेत्रं ययुराशु महारथाः। ॥<br><br>1680: गच्छन्नेव महाबाहुः स वै यादवनन्दनः। युधिष्ठिराय प्रोवाच जामदग्न्यस्य विक्रमम्॥<br><br>1681: अमी रामहृदाः पञ्च दृश्यन्ते पार्थ दूरतः। तेषु संतर्पयामास पितॄन् क्षत्रियशोणितैः॥<br><br>1682: त्रिःसप्तकृत्वो वसुधां कृत्वा निःक्षत्रियां प्रभुः। इहेदानीं ततो रामः कर्मणो विरराम ह॥<br><br>1683: युधिष्ठिर उवाच त्रि:सप्तकृत्वः पृथिवी कृता निःक्षत्रिया पुरा। रामेणेति तथाऽऽत्थ त्वमत्र मे संशयो महान्॥<br><br>1684: क्षत्रबीजं यथा दग्धं रामेण यदुपुङ्गव। कथं भूयः समुत्पत्तिः क्षत्रस्यामितविक्रम॥<br><br>1685: महात्मना भगवता रामेण यदुपुङ्गव। कथमुत्सादितं क्षत्रं कथं वृद्धिमुपागतम्॥<br><br>1686: महता रथयुद्धेन कोटिशः क्षत्रिया हताः। तथाभूच्च मही कीर्णा क्षत्रियैर्वदतां वर॥<br><br>1687: किमर्थं भार्गवेणेदं क्षत्रमुत्सादितं पुरा। रामेण यदुशार्दूल कुरुक्षेत्रे महात्मना॥<br><br>1688: एतन्मे छिन्धि वार्ष्णेय संशयं तार्क्ष्यकेतन। आगमो हि परः कृष्ण त्वत्तो नो वासवानुज॥<br><br>1689: वैशम्पायन उवाच ततो यथावत् स गदाग्रजः प्रभुः शशंस तस्मै निखिलेन तत्त्वतः। युधिष्ठिरायाप्रतिमौजसे तदा यथाभवत् क्षत्रियसंकुला मही॥<br><br>1690: वैशम्पायन उवाच ततो यथावत् स गदाग्रजः प्रभुः शशंस तस्मै निखिलेन तत्त्वतः। युधिष्ठिरायाप्रतिमौजसे तदा यथाभवत् क्षत्रियसंकुला मही॥<br><br>1691: वासुदेव उवाच शृणु कौन्तेय रामस्य प्रभावो यो मया श्रुतः। महर्षीणां कथयतां विक्रमं तस्य जन्म च। । । । यथा च जामदग्न्येन कोटिशः क्षत्रिया हताः। उद्भूता राजवंशेषु ये भूयो भारते हताः॥<br><br>1692: जह्रोरजस्तु तनयो बलाकाश्वस्तु तत्सुतः। कुशिको नाम धर्मज्ञस्तस्य पुत्रो महीपते। ॥<br><br>1693: अग्र्यं तपः समातिष्ठत् सहस्राक्षसमो भुवि। पुत्रं लभेयमजितं त्रिलोकेश्वरमित्युत॥<br><br>1694: तमुग्रतपसं दृष्ट्वा सहस्राक्षः पुरंदरः। समर्थं पुत्रजनने स्वयमेवान्वपद्यत॥<br><br>1695: पुत्रत्वमगमद् राजस्तस्य लोकेश्वरेश्वरः। गाधिर्नामाभवत् पुत्रः कौशिकः पाकशासनः॥<br><br>1696: तस्य कन्याभवद् राजन् नाम्ना सत्यवतीप्रभो। तां गाधिर्भुगुपुत्राय सर्चीकाय ददौ प्रभुः॥<br><br>1697: तस्याः प्रीतः स शौचेन भार्गवः कुरुनन्दन! पुत्रार्थं अपयामास चरुं गाधेस्तथैव च॥<br><br>1698: आहूयोवाच तां भार्यां सर्चीको भार्गवस्तदा। उपभोज्यश्चरुरयं त्वया मात्राप्ययं तव॥<br><br>1699: तस्या जनिष्यते पुत्रो दीप्तिमान् क्षत्रियर्षभः। अजय्यः क्षत्रियैर्लोके क्षत्रियर्षभसूदनः॥<br><br>1700: तवापि पुत्रं कल्याणि धृतिमन्तं शमात्मकम्। तपोऽन्वितं द्विजश्रेष्ठं चरुरेष विधास्यति॥<br><br>1701: इत्येवमुक्त्वा तां भार्यां सर्चीको भृगुनन्दनः। तपस्यभिरतः श्रीमाजगामारण्यमेव हि॥<br><br>1702: एतस्मिन्नेव काले तु तीर्थयात्रापरो नृपः। गाधिः सदारः सम्प्राप्तः सर्चीकस्याश्रमं प्रति॥<br><br>1703: चरुद्वयं गृहीत्वा च राजन् सत्यवती तदा। भर्तुर्वाक्यं तदाव्यग्रा मात्रे हृष्टा न्यवेदयत्॥<br><br>1704: माता तु तस्याः कौन्तेय दुहिने स्वं चकं ददौ। तस्याश्चरुमथाज्ञानादात्मसंस्थं चकार ह॥<br><br>1705: अथ सत्यवती गर्भ क्षत्रियान्तकरं तदा। धारयामास दीप्तेन वपुषा घोरदर्शनम्॥<br><br>1706: तामृचीकस्तदा दृष्ट्वा तस्या गर्भगतं द्विजम्। अब्रवीद् भृगुशार्दूलः स्वां भार्यां देवरूपिणीम्॥<br><br>1707: भविष्यति हि ते पुत्रः क्रूरकर्मात्यमर्षणः॥<br><br>1708: उत्पत्स्यति च ते भ्राता ब्रह्मभूतस्तपोरतः। विश्वं हि ब्रह्म सुमहच्चरौ तव समाहितम्॥<br><br>1709: क्षत्रवीर्यं च सकलं तव मात्रे समर्पितम्। विपर्ययेण ते भद्रे नैतदेवं भविष्यति॥<br><br>1710: मातुस्ते ब्राह्मणो भूयात् तव च क्षत्रियः सुतः। सैवमुक्ता महाभागा भ; सत्यवती तदा॥<br><br>1711: पपात शिरसा तस्मै वेपन्ती चाब्रवीदिदम्। नार्होऽसि भगवन्नद्य वक्तुमेवंविधं वचः। ब्राह्मणापसदं पुत्रं प्राप्स्यसीति हि मां प्रभो॥<br><br>1712: ऋचीक उवाच नैष संकल्पितः कामो मया भद्रे तथा त्वयि। उग्रकर्मा समुत्पन्नश्चरुव्यत्यासहेतुना॥<br><br>1713: सत्यवत्युवाच इच्छल्लोकानपि मुने सृजेथाः किं पुनः सुतम्। शामात्मकमजुं पुत्रं दातुमर्हसि मे प्रभो॥<br><br>1714: ऋचीक उवाच नोक्तपूर्वानृतं भद्रे स्वैरेष्वपि कदाचन। किमुताग्निं समाधाय मन्त्रवच्चरुसाधने॥<br><br>1715: दृष्टमेतत् पुरा भद्रे ज्ञातं च तपसा मया। ब्रह्मभूतं हि सकलं पितुस्तव कुलं भवेत्॥<br><br>1716: सत्यवत्युवाच काममेवं भवेत् पौत्रो ममेह तव च प्रभो। शमात्मकमहं पुत्रं लभेयं जपतां वर॥<br><br>1717: ऋचीक उवाच पुत्रे नास्ति विशेषो मे पौत्रे च वरवर्णिनि। यथा त्वयोक्तं वचनं तथा भद्रे भविष्यति॥<br><br>1718: वासुदेव उवाच ततः सत्यवती पुत्रं जनयामास भार्गवम्। तपस्यभिरतं शान्तं जमदग्निं यतव्रतम्॥<br><br>1719: विश्वामित्रं च दायादं गाधिः कुशिकनन्दनः। यः प्राप ब्रह्मसमितं विश्वैर्ब्रह्मगुणैर्युतम्॥<br><br>1720: ऋचीको जनयामास जमदग्निं तपोनिधिम्। सोऽपि पुत्रं ह्यजनयज्जमदग्निः सुदारुणम्॥<br><br>1721: सर्वविद्यान्तगं श्रेष्ठं धनुर्वेदस्य पारगम्। रामं क्षत्रियहन्तारं प्रदीप्तमिव पावकम्॥<br><br>1722: तोषयित्वा महादेवं पर्वते गन्धमादने। अस्त्राणि वरयामास परशुं चातितेजसम्॥<br><br>1723: स तेनाकुण्ठधारेण ज्वलितानलवर्चसा। कुठारेणाप्रमेयेण लोकेष्वप्रतिमोऽभवत्॥<br><br>1724: एतस्मिन्नेव काले तु कृतवीर्यात्मजो बली। अर्जुनो नाम तेजस्वी क्षत्रियो हैहयाधिपः॥<br><br>1725: दत्तात्रेयप्रसादेन राजा बाहुसहस्रवान्। चक्रवर्ती महातेजा विप्राणामाश्वमेधिके॥<br><br>1726: ददौ स पृथिवीं सर्वां सप्तद्वीपां सपर्वताम्। स्वबाह्वस्त्रबलेनाजौ जित्वा परमधर्मवित्॥<br><br>1727: तृषितेन च कौन्तेय भिक्षितश्चित्रभानुना। सहस्रबाहुर्विक्रान्तः प्रादाद् भिक्षामथाग्नये॥<br><br>1728: ग्रामान् पुराणि राष्ट्राणि घोषांश्चैव तु वीर्यवान्। जज्वाल तस्य बाणाग्राच्चित्रभानुर्दिधक्षया। ॥<br><br>1729: स तस्य पुरुषेन्द्रस्य प्रभावेण महौजसः। ददाह कार्तवीर्यस्य शैलानथ वनस्पतीन्॥<br><br>1730: स शून्यमाश्रमं रम्यमापवस्य महात्मनः। ददाह पवनेनेद्धश्चित्रभानुः सहैहयः॥<br><br>1731: आपवस्तु ततो रोषाच्छशापार्जुनमच्युत। दग्धेऽऽश्रमे महाबाहो कार्तवीर्येण वीर्यवान्॥<br><br>1732: त्वया न वर्जितं यस्मान्नमेदं हि महद् वनम्। दग्धं तस्माद् रणे रामो बाहूंस्ते छेत्स्यतेऽर्जुन॥<br><br>1733: अर्जुनस्तु महातेजा बली नित्यं शमात्मकः। ब्रह्मण्यश्च शरण्यश्च दाता शूरश्च भारत॥<br><br>1734: नाचिन्तयत् तदा शापं तेन दत्तं महात्मना। तस्य पुत्रास्तु बलिनः शापेनासन् पितुर्वर्धे॥<br><br>1735: निमित्तादवलिप्ता वै नृशंसाश्चैव सर्वदा। जमदग्निधेन्वास्ते वत्समानिन्युर्भरतर्षभ॥<br><br>1736: अज्ञातं कार्तवीर्येण हैहेयेन्द्रेण धीमता। तनिमित्तमभूद् युद्धं जामदग्नेर्महात्मनः॥<br><br>1737: ततोऽर्जुनस्य बाहूंस्तांश्छित्त्वा रामो रुषान्वितः। तं भ्रमन्तं ततो वत्सं जामदग्न्यः स्वमाश्रमम्॥<br><br>1738: प्रत्यानयत राजेन्द्र तेषामन्तःपुरात् प्रभुः। अर्जुनस्य सुतास्ते तु सम्भूयाबुद्धयस्तदा॥<br><br>1739: गत्वाऽऽश्रममसम्बुद्धा जमदग्नेर्महात्मनः। अपातयन्त भल्लाप्रैः शिरः कायान्नराधिप। ॥<br><br>1740: समित्कुशार्थं रामस्य निर्यातस्य यशस्विनः। ततः पितृवधामर्षाद् रामः परममन्युमान्॥<br><br>1741: निःक्षत्रियां प्रतिश्रुत्य महीं शस्त्रमगृह्वत। ततः स भृगुशार्दूलः कार्तवीर्यस्य वीर्यवान्॥<br><br>1742: विक्रम्य निजघानाशु पुत्रान् पौत्रांश्च सर्वशः। स हैहयसहस्राणि हत्वा परममन्युमान्॥<br><br>1743: चकार भार्गवो राजन् महीं शोणितकर्दमाम्। स तथाऽऽशु महातेजाः कृत्वा निःक्षत्रियां महीम्। । ५४। कृपया परयाऽऽविष्टो वनमेव जगाम ह। ततो वर्षसहस्रेषु समतीतेषु केषुचित्॥<br><br>1744: क्षेपं सम्प्राप्तवांस्तत्र प्रकृत्या कोपन: प्रभुः। विश्वामित्रस्य पौत्रस्तु रैभ्यपुत्रो महातपाः। । परावसुर्महाराज क्षिप्त्वाऽऽह जनसंसदि। ये ते ययातिपतने यज्ञे सन्तः समागताः॥<br><br>1745: प्रतर्दनप्रभृतयो राम किं क्षत्रिया न ते। मिथ्याप्रतिज्ञो राम त्वं कत्थसे जनसंसदि॥<br><br>1746: भयात् क्षत्रियवीराणां पर्वतं समुपाश्रितः। सा पुनः क्षत्रियशतैः पृथिवी सर्वतः स्तृता॥<br><br>1747: परावसोर्वचः श्रुत्वा शस्त्रं जग्राह भार्गवः। ततो ये क्षत्रिया राजन् शतशस्तेन वर्जिताः॥<br><br>1748: ते विवृद्धा महावीर्याः पृथिवीपतयोऽभवन्। स पुनस्ताञ्जघानाशु बालानपि नराधिप॥<br><br>1749: गर्भस्थैस्तु मही व्याप्ता पुनरेवाभवत् तदा। जातं जातं स गर्भं तु पुनरेव जघान ह॥<br><br>1750: अरक्षंश्च सुतान् कांश्चित् तदा क्षत्रिययोषितः। त्रिःसप्तकृत्वः पृथिवीं कृत्वा निःक्षत्रियां प्रभुः॥<br><br>1751: दक्षिणामश्वमेधान्ते कश्यपायाददत् ततः। स क्षत्रियाणां शेषार्थं करेणोद्दिश्य कश्यपः॥<br><br>1752: स्रुक्प्रग्रहवता राजंस्ततो वाक्यमथाब्रवीत्। गच्छ तीरं समुद्रस्य दक्षिणस्य महामुने॥<br><br>1753: न ते मद् विषये राम वस्तव्यमिह कर्हिचित्। ततः शूर्पारकं देशं सागरस्तस्य निर्ममे॥<br><br>1754: सहसा जामदग्न्यस्य सोऽपरान्तमहीतलम्। कश्यपस्तां महाराज प्रतिगृह्य वसुन्धराम्॥<br><br>1755: कृत्वा ब्राह्मणसंस्थां वै प्रविष्टः सुमहद् वनम्। ततः शूद्राश्च वैश्याश्च यथा स्वैरप्रचारिणः॥<br><br>1756: अवर्तन्त द्विजाग्र्याणां दारेषु भरतर्षभ। अराजके जीवलोके दुर्बला बलवत्तरैः॥<br><br>1757: पीड्यन्ते न हि विप्रेषु प्रभुत्वं कस्यचित् तदा। ततः कालेन पृथिवी पीड्यमाना दुरात्मभिः॥<br><br>1758: विपर्ययेण तेनाशु प्रविवेश रसातलम्। अरक्ष्यमाणा विधिवत् क्षत्रियैर्धर्मरक्षिभिः॥<br><br>1759: तां दृष्ट्वा द्रवतीं तत्र संत्रासात् स महामनाः। ऊरुणा धारयामास कश्यपः पृथिवीं ततः॥<br><br>1760: धृता तेनोरुणा येन तेनोर्वाति मही स्मृता। रक्षणार्थं समुद्दिश्य ययाचे पृथिवी तदा॥<br><br>1761: प्रसाद्य कश्यपं देवी वरयामास भूमिपम्। पृथिव्युवाच सन्ति ब्रह्मन् मया गुप्ताः स्त्रीषु क्षत्रियपुङ्गवाः॥<br><br>1762: हैहयानां कुले जातास्ते संरक्षन्तु मां मुने। अस्ति पौरवदायादो विदूरथसुतः प्रभो॥<br><br>1763: ऋक्षैः संवर्धितो विप्र ऋक्षवत्यथ पर्वते। तथानुकम्पमानेन यज्वनाथामितौजसा॥<br><br>1764: पराशरेण दायादः सौदासस्याभिरक्षितः। सर्वकर्माणि कुरुते शूद्रवत् तस्य स द्विजः॥<br><br>1765: सर्वकर्मेत्यभिख्यातः स मां रक्षतु पार्थिवः। शिबिपुत्रो महातेजा गोपतिर्नाम नामतः॥<br><br>1766: वने संवर्धितो गोभिः सोऽभिरक्षतु मां मुने। प्रतर्दनस्य पुत्रस्तु वत्सो नाम महाबलः॥<br><br>1767: वत्सैः संवर्धितो गोष्ठे स मां रक्षतु पार्थिवः। दधिवाहनपौत्रस्तु पुत्रो दिविरथस्य च॥<br><br>1768: गुप्तः स गौतमेनासीद् गङ्गाकूलेऽभिरक्षितः। बृहद्रथो महातेजा भूरिभूतिपरिष्कृतः॥<br><br>1769: गोलाङ्गलैर्महाभागो गृध्रकूटेऽभिरक्षितः। मरुत्तस्यान्ववाये च रक्षिता: क्षत्रियात्मजाः॥<br><br>1770: मरुत्पतिसमा वीर्ये समुद्रेणाभिरक्षिताः। एते क्षत्रियदायादास्तत्र तत्र परिश्रुताः॥<br><br>1771: धोकारहेमकारादिजातिं नित्यं समाश्रिताः। यदि मामभिरक्षन्ति ततः स्थास्यामि निश्चला॥<br><br>1772: एतेषां पितरश्चैव तथैव च पितामहाः। मदर्थं निहता युद्धे रामेणाक्लिश्कर्मणा॥<br><br>1773: तेषामपचितिश्चैव मया कार्या महामुने। न ह्यहं कामये नित्यमतिक्रान्तेन रक्षणम्। वर्तमानेन वर्तेयं तत् क्षिप्रं संविधीयताम्॥<br><br>1774: वासुदेव उवाच ततः पृथिव्या निर्दिशंस्तान् समानीय कश्यपः। अभ्यषिञ्चन्महीपालान् क्षत्रियान् वीर्यसम्मतान्॥<br><br>1775: तेषां पुत्राश्च पौत्राश्च येषां वंशाः प्रतिष्ठिताः। एवमेतत् पुरावृत्तं यन्मां पृच्छसि पाण्डव॥<br><br>1776: वैशम्पायन उवाच एवं ब्रुवंस्तं च यदुप्रवीरो युधिष्ठिरं धर्मभृतां वरिष्ठम्। रथेन तेनाशु ययौ महात्मा दिशः प्रकाशम्भगवानिवार्कः॥<br><br>1777: वैशम्पायन उवाच ततो रामस्य तत् कर्म श्रुत्वा राजा युधिष्ठिरः। विस्मयं परमं गत्वा प्रत्युवाच जनार्दनम्॥<br><br>1778: अहो रामस्य वार्ष्णेय शक्रस्येव महात्मनः। विक्रमो वसुधा येन क्रोधान्निःक्षत्रिया कृता॥<br><br>1779: गोभिः समुद्रेण तथा गोलाकुलर्भवानरैः। गुप्ता रामभयोद्विग्नाः क्षत्रियाणां कुलोद्वहाः॥<br><br>1780: अहो धन्यो नृलोकोऽयं सभाग्याश्च नरा भुवि। यत्र कर्मेदृशं धर्म्यं द्विजेन कृतमित्युत॥<br><br>1781: तथावृत्तौ कथां तात तावच्युतयुधिष्ठिरौ। जग्मतुर्यत्र गाङ्गेयः शरतल्पगतः प्रभुः॥<br><br>1782: ततस्ते ददृशुर्भीष्मं शरप्रस्तरशायिनम्। स्वरश्मिजालसंवीतं सायंसूर्यसमप्रभम्॥<br><br>1783: उपास्यमानं मुनिभिर्देवैरिव शतक्रतुम्। देशे परमधर्मिष्ठे नदीमोघवतीमनु॥<br><br>1784: दूरादेव तमालोक्य कृष्णो राजा च धर्मजः। चत्वारः पाण्डवाश्चैव ते च शारद्वतादयः॥<br><br>1785: अवस्कन्द्याथ वाहेभ्यः संयम्य प्रचलं मनः। एकीकृत्येन्द्रियग्राममुपतस्थुर्महामुनीनन॥<br><br>1786: अभिवाद्य तु गोविन्दः सात्यकिस्ते च पार्थिवाः। व्यासादीनृषिमुख्यांश्च गाङ्गेयमुपतस्थिरे॥<br><br>1787: ततो वृद्धं तथा दृष्ट्वा गाङ्गेयं यदुकौरवाः। परिवार्य ततः सर्वे निषेदुः पुरुषर्षभाः॥<br><br>1788: ततो निशाम्य गाङ्गेय शाम्यमानमिवानलम्। किंचिद् दीनमना भीष्ममिति होवाच केशवः॥<br><br>1789: केशव उवाच कच्चिज्ज्ञानानि सर्वाणि प्रसन्नानि यथा पुरा। कच्चिन्न व्याकुला चैव बुद्धिस्ते वदतां वर॥<br><br>1790: शराभिघातदुःखात् ते कच्चिद् गात्रं न दूयते। मानसादपि दुःखाद्धि शारीरं बलवत्तरम्॥<br><br>1791: वरदानात् पितुः कामं छन्दमृत्युरसि प्रभो। शान्तनोधर्मनित्यस्य न त्वेतन्मम कारणम्॥<br><br>1792: सुसूक्ष्मोऽपि तु देहे वै शल्यो जनयते रुजम्। किं पुनः शरसंघातैश्चित्तस्य तव पार्थिव॥<br><br>1793: काम नैतत् तवाख्येयं प्राणिनां प्रभवाप्ययौ। उपदेष्टुं भवाशक्तो देवानामपि भारत॥<br><br>1794: यच्च भूतं भविष्यं च भवच्च पुरुषर्षभ। सर्वं तज्ज्ञानवृद्धस्य तव भीष्म प्रतिष्ठितम्॥<br><br>1795: संहारश्चैव भूतानां धर्मस्य च फलोदयः। विदितस्ते महाप्राज्ञ त्वं हि धर्ममयो निधिः॥<br><br>1796: त्वां हि राज्ये स्थितं स्फीते समग्राङ्गमरोगिणम्। स्त्रीसहस्रैः परिवृतं पश्यामीवोर्ध्वरेतसम्॥<br><br>1797: ऋते शान्तनवाद् भीष्मात् त्रिषु लोकेषु पार्थिव। सत्यधर्मान्महावीर्याच्छूराद् धर्मेकतत्परात्॥<br><br>1798: मृत्युमावार्य तपसा शरसंस्तरशायिनः। निसर्गप्रभवं किंचिन्न च तातानुशुश्रुम॥<br><br>1799: सत्ये तपसि दाने च यज्ञाधिकरणे तथा। धनुर्वेदे च वेदे च नीत्यां चैवानुरक्षणे॥<br><br>1800: अनृशंस शुचिं दान्तं सर्वभूतहिते रतम्। महारथं त्वत्सदृशं न कंचिदनुशुश्रुम॥<br><br>1801: त्वं हि देवान् सगन्धर्वानसुरान् यक्षराक्षसान्। शक्तस्त्वेकरथेनैव विजेतुं नात्र संशयः॥<br><br>1802: स त्वं भीष्म महाबाहो वसूनां वासवोपमः। नित्यं विप्रैः समाख्यातो नवमोऽनवमो गुणैः॥<br><br>1803: अहं च त्वाभिजानामि यस्त्वं पुरुषसत्तम। त्रिदशेष्वपि विख्यातस्त्वं शक्त्या पुरुषोत्तमः॥<br><br>1804: मनुष्येषु मनुष्येन्द्र न दृष्टो न च मे श्रुतः। भवतो वा गुणैर्युक्तः पृथिव्यां पुरुष: क्वचित्॥<br><br>1805: त्वं हि सर्वगुणै राजन् देवानप्यतिरिच्यसे। तपसा हि भवाशक्तः स्रष्टुं लोकांश्चराचरान्॥<br><br>1806: किं पुनश्चात्मनो लोकानुत्तमानुत्तमैर्गुणैः। तदस्य तप्यमानस्य ज्ञातीनां संक्षयेन वैः॥<br><br>1807: ज्येष्ठस्य पाण्डुपुत्रस्य शोकं भीष्म व्यपानुद। ये हि धर्माः समाख्याताश्चातुर्वर्ण्यस्य भारत॥<br><br>1808: चातुराश्रभ्यसंयुक्ताः सर्वे ते विदितास्तव। चातुर्विद्ये च ये प्रोक्ताश्चातुर्होत्रे च भारत॥<br><br>1809: योगे सांख्ये च नियता ये च धर्माः सनातनाः। चातुर्वर्ण्यस्य यश्चोक्तो धर्मो न स्म विरुध्यते॥<br><br>1810: सेव्यमानः सवैयाख्यो गाङ्गेय विदितस्तव। प्रतिलोमप्रसूतानां वर्णानां चैव यः स्मृतः॥<br><br>1811: देशजातिकुलानां न जानीषे धर्मलक्षणम्। वेदोक्तो यश्च शिष्टोक्तः सदैव विदितस्तव॥<br><br>1812: इतिहासपुराणार्थाः कार्येन विदितास्तवा धर्मशास्त्रं च सकलं नित्यं मनसि ते स्थितम्॥<br><br>1813: ये च केचन लोकेऽस्मिन्नर्थाः संशयकारकाः। तेषां छेत्ता नास्ति लोके त्वदन्यः पुरुषर्षभ। ॥<br><br>1814: स पाण्डवेयस्य मनः समुत्थितं नरेन्द्र शोकं व्यपकर्ष मेधया। भवद्विधा ह्युत्तमबुद्धिविस्तरा विमुह्यमानस्य नरस्य शान्तये॥<br><br>1815: वैशम्पायन उवाच श्रुत्वा तु वचनं भीष्मो वासुदेवस्य धीमतः। किंचिदुन्नाम्य वदनं प्राञ्जलिर्वाक्यमब्रवीत्॥<br><br>1816: भीष्म उवाच नमस्ते भगवन् कृष्ण लोकानां प्रभवाप्यय। त्वं हि कर्ता हृषीकेश संहर्ता चापराजितः॥<br><br>1817: विश्वकर्मन् नमस्तेऽस्तु विश्वात्मन् विश्वसम्भव। अपवर्गोऽसि भूतानां पञ्चानां परतः स्थितः॥<br><br>1818: नमस्ते त्रिषु लोकेषु नमस्ते परतस्त्रिषु। योगेश्वर नमस्तेऽस्तु त्वं हि सर्वपरायणः॥<br><br>1819: मत्संश्रितं यदाऽऽत्थ त्वं वचः पुरुषसत्तम। तेन पश्यामि ते दिव्या भावान् हि त्रिषु वर्त्मसु॥<br><br>1820: तच्च पश्यामि गोविन्द यत् ते रूपं सनातनम्। सप्त मार्गा निरुद्धास्ते वायोरमिततेजसः॥<br><br>1821: दिवं ते शिरसा व्याप्तं पद्भ्यां देवी वसुन्धरा। दिशो भुजा रविश्चक्षुर्वीर्ये शुक्रः प्रतिष्ठितः॥<br><br>1822: अतसीपुष्पसंकाशं पीतवाससमच्युतम्। वपुर्खनुमिमीमस्ते मेघस्येव सविद्युतः॥<br><br>1823: त्वत्प्रपन्नाय भक्ताय गतिमिशं जिगीषवे। यच्छ्रेयः पुण्डरीकाक्ष तद् ध्यायस्व सुरोत्तम॥<br><br>1824: वासुदेव उवाच यतः खलु पुरा भक्तिर्मयि ते पुरुषर्षभ। ततो मया वपुर्दिव्यं त्वयि राजन् प्रदर्शितम्॥<br><br>1825: न ह्यभक्ताय राजेन्द्र भक्तायानृजवे न च। दर्शयाम्यहमात्मानं च चाशान्ताय भारत॥<br><br>1826: भवांस्तु मम भक्तश्च नित्यं चार्जवमास्थितः। दमे तपसि सत्ये च दाने च निरतः शुचिः॥<br><br>1827: अर्हस्त्वं भीष्म मां द्रष्टुं तपसा स्वेन पार्थिव। तव ह्युपस्थिता लोका येभ्यो नावर्तते पुनः॥<br><br>1828: पञ्चाशतं षट् च कुरुप्रवीर शेष दिनानां तव जीवितस्या ततः शुभैः कर्मफलोदयैस्त्वं समेष्यसे भीष्म विमुच्य देहम्॥<br><br>1829: एते हि देवा वसवो विमार्ना न्यास्थाय सर्वे ज्वलिताग्निकल्पा:। अन्तर्हितास्त्वां प्रतिपालयन्ति काष्ठां प्रपद्यन्तमुदक्पतङ्गम्॥<br><br>1830: व्यावर्तमाने भगवत्युदीची सूर्ये दिशं कालवशात् प्रपन्ने। गन्तासि लोकान् पुरुषप्रवीर नावर्तते यानुपलभ्य विद्वान्॥<br><br>1831: अमुं च लोकं त्वयि भीष्म याते ज्ञानानि नंक्ष्यन्त्यखिलेन वीर। अतस्तु सर्वे त्वयि संन्निकर्ष समागता धर्मविवेचनाय॥<br><br>1832: तज्ज्ञातिशोकोपहतश्रुताय सत्याभिसंधाय युधिष्ठिराय। प्रब्रूहि धर्मार्थसमाधियुक्तं सत्यं वचोऽस्यापनुदाशु शोकम्॥<br><br>1833: वैशम्पायन उवाच ततः कृष्णस्य तद् वाक्यं धर्मार्थसहितं हितम्। श्रुत्वा शान्तनवो भीष्मः प्रत्युवाच कृताञ्जलिः॥<br><br>1834: लोकनाथ महाबाहो शिव नारायणाच्युत। तव वाक्यमुपश्रुत्य हर्षेणास्मि परिप्लुतः॥<br><br>1835: किं चाहमभिधास्यामि वाक्यं ते तव संनिधौ। यदा वाचोगतं सर्वं तव वाचि समाहितम्॥<br><br>1836: यच्च किंचित् क्व चिल्लोके कर्तव्यं क्रियते च यत्। त्वत्तस्तन्निःसृतं देव लोके बुद्धिमतो हि ते॥<br><br>1837: कथयेद् देवलोकं यो देवराजसमीपतः। धर्मकामार्थमोक्षाणां सोऽर्थं ब्रूयात् तवाग्रतः॥<br><br>1838: शराभितापाद् व्यथितं मनो मे मधुसूदन। गात्राणि चावसीदन्ति न च बुद्धिः प्रसीदति॥<br><br>1839: न च मे प्रतिभा काचिदस्ति किंचित् प्रभाषितुम्। पीड्यमानस्य गोविन्द विषानलसमैः शरैः॥<br><br>1840: बलं मे प्रजहातीव प्राणाः संत्वरयन्ति च। मर्माणि परितप्यन्ति भ्रान्तचित्तस्तथा ह्यहम्॥<br><br>1841: दौर्बल्यात् सज्जते वाङ्मे स कथं वक्तुमुत्सहे। साधु मे त्वं प्रसीदस्व दाशार्हकुलवर्धन॥<br><br>1842: तत् क्षमस्व महाबाहो न बयां किंचिदच्युत। त्वत्संनिधौ च सीदेद्धि वाचस्पतिरपि ब्रुवन्॥<br><br>1843: न दिशः सम्प्रजानामि नाकाशं न च मेदिनीम्। केवलं तव वीर्येण तिष्ठामि मधुसूदन॥<br><br>1844: स्वयमेव भवांस्तस्माद् धर्मराजस्य यद्धितम्। तद् ब्रवीत्वाशु सर्वेषामागमानां त्वमागमः॥<br><br>1845: कथं त्वयि स्थिते कृष्णे शाश्वते लोककर्तरि। प्रब्रूयान्मद्विधः कश्चिद् गुरौ शिष्य इव स्थिते॥<br><br>1846: वासुदेव उवाच उपपन्नमिदं वाक्यं कौरवाणां धुरन्धरे। महावीर्ये महासत्त्वे स्थिरे सर्वार्थदर्शिनि॥<br><br>1847: यच्च मामात्थ गाड्नेय बाणघातरूज प्रति। गृहाणात्र वरं भीष्म मत्प्रसादकृतं प्रभो॥<br><br>1848: न ते ग्लानिन ते मूर्छा न दाहो न च ते रुजा। प्रभविष्यन्ति गाङ्गेय क्षुत्पिपासे न चाप्युत॥<br><br>1849: ज्ञानानि च समग्राणि प्रतिभास्यन्ति तेऽनघ। न च ते क्व चिदासक्तिर्बुद्धेः प्रादुर्भविष्यति॥<br><br>1850: सत्त्वस्थं च मनो नित्यं तव भीष्म भविष्यति। रजस्तमोभ्यां रहितं घनैर्मुक्त इवोडुराट्॥<br><br>1851: यद् यच्च धर्मसंयुक्तमर्थयुक्तमथापि च। चिन्तयिष्यसि तत्राग्र्या बुद्धिस्तव भविष्यति॥<br><br>1852: इमं च राजशार्दूल भूतग्रामं चतुर्विधम्। चक्षुर्दिव्यं समाश्रित्य द्रक्ष्यस्यमितविक्रम॥<br><br>1853: संसरन्तं प्रजाजालं संयुक्तो ज्ञानचक्षुषा। भीष्म द्रक्ष्यसि तत्त्वेन जले मीन इवामले॥<br><br>1854: वैशम्पायन उवाच ततस्ते व्याससहिताः सर्व ऋग्यजुःसामसहितैर्वचोभिः कृष्णमार्चयन्॥<br><br>1855: ततः सर्वार्तवं दिव्य पुष्पवर्ष नभस्तलात्। पपात यत्र वार्ष्णेयः सगाङ्गेय सपाण्डवः॥<br><br>1856: वादित्राणि च सर्वाणि जगुश्चाप्सरसां गणाः। न चाहितमनिष्टं च किञ्चित्तत्र प्रदृश्यते॥<br><br>1857: एव महर्षयः। भीष्ममामन्त्रयाञ्चक्रू ववौ शिवः सुखो वायुः सर्वगन्धवहः शुचिः। शान्तायां दिशि शान्ताश्च प्रावदन् मृगपक्षिणः॥<br><br>1858: ताते मुहूर्ताद् भगवान् सहस्रांशुर्दिवाकरः। दहन वैनमिवैकान्ते प्रतीच्या प्रत्यदृश्यत॥<br><br>1859: ततो महर्षयः सर्वे समुत्थाय जनार्दनम्। राजानं च युधिष्ठिरम्॥<br><br>1860: ततः प्रणाममकरोत् केशवः सहपाण्डवः। सात्यकिः संजयश्चैव स च शारद्वत: कृपः॥<br><br>1861: ततस्ते धर्मनिरताः सम्यक् तैरभिपूजिताः। श्वः समेष्याम इत्युक्त्वा यथेष्टं त्वरिता ययुः॥<br><br>1862: तथैवामन्त्र्य गाङ्गेयं केशवः पाण्डवास्तथा। प्रदक्षिणमुपावृत्य रथानारुरुहुः शुभान्॥<br><br>1863: ततो रथैः काञ्चनचित्रकूबरै महीधराभैः समदैश्च दन्तिभिः। हयैः सुपर्णैरिव चाशुगामिभिः पदातिभिश्चात्तशरासनादिभिः॥<br><br>1864: ययौ स्थानां पुरतो हि सा चर्मू स्तथैव पश्चादतिमात्रसारिणी। पुरश्च पश्चाच्च यथा महानदी तमृक्षवन्तं गिरिमेत्य नर्मदा॥<br><br>1865: ततः पुरस्ताद्भगवान्निशाकरः समुत्थितस्तामभिहर्षयंश्चमूम्। दिवाकरापीतरसा महौषधी: पुनः स्वकेनैव गुणेन योजयन्॥<br><br>1866: ततः पुरं सुरपुरसम्मितद्युति प्रविश्य ते यदुवृषपाण्डवास्तदा। यथोचितान् भवनवरान् समाविशञ् श्रमान्विता मृगपतयो गुहा इव॥<br><br>1867: वैशम्पायन उवाच ततः शयनमाविश्य प्रसुप्तो मधुसूदनः। याममात्रार्धशेषायां यामिन्यां प्रत्यबुद्ध्यत॥<br><br>1868: स ध्यानपथमाविश्य सर्वज्ञानानि माधवः। अवलोक्य ततः पश्चाद् दध्यौ ब्रह्म सनातनम्॥<br><br>1869: ततः स्तुतिपुराणज्ञा रक्तकण्ठाः सुशिक्षिताः। अस्तुवन् विश्वकर्माणं वासुदेवं प्रजापतिम्॥<br><br>1870: पठन्ति पाणिस्वनिकास्तथा गायन्ति गायनाः। शङ्खानथ मृदङ्गांश्च प्रवाद्यन्ति सहस्रशः॥<br><br>1871: वीणापणववेणूनां स्वनश्चातिमनोरमः। सहास इव विस्तीर्णः शुश्रुवे तस्य वेश्मनः॥<br><br>1872: ततो युधिष्ठिरस्यापि राज्ञो मङ्गलसंहिताः। उच्चेरुर्मधुरा वाचो गीतवादिनि:स्वनाः॥<br><br>1873: तत उत्थाय दाशार्हः स्नातः प्राञ्जलिरच्युतः। जप्त्वा गुह्यं महाबाहुरग्नीनाश्रित्य तस्थिवान्॥<br><br>1874: ततः सहस्रं विप्राणां चतुर्वेदविदां तथा। गवां सहस्रेणैकैकं वाचयामास माधवः॥<br><br>1875: मङ्गलालम्भनं कृत्वा आत्मानमवलोक्य च। आदर्श विमले कृष्णस्ततः सात्यकिमब्रवीत्॥<br><br>1876: गच्छ शैनेय जानीहि गत्वा राजनिवेशनम्। अपि सज्जो महातेजा भीष्मं द्रष्टुं युधिष्ठिरः॥<br><br>1877: ततः कृष्णस्य वचनात् सात्यकिस्त्वरितो ययौ। उपगम्य च राजानं युधिष्ठिरमभाषत॥<br><br>1878: युक्तो रथवरो राजन् वासुदेवस्य धीमतः। समीपमापगेयस्य प्रयास्यति जनार्दनः॥<br><br>1879: भवत्प्रतीक्षः कृष्णोऽसौ धर्मराज महाद्युते। यदत्रानन्तरं कृत्यं तद् भवान् कर्तुमर्हति॥<br><br>1880: एवमुक्तः प्रत्युवाच धर्मपुत्रो युधिष्ठिरः। युधिष्ठिर उवाच युज्यतां मे रथवरः फाल्गुनाप्रतिमद्युते॥<br><br>1881: न सैनिकैश्च यातव्यं यास्यामो वयमेव हि। न च पीडयितव्यो मे भीष्मो धर्मभृतां वरः॥<br><br>1882: अतः पुरःसराश्चापि निवर्तन्तु धनंजय। अद्यप्रभृति गाङ्गेयः परं गुह्यं प्रवक्ष्यति॥<br><br>1883: अतो नेच्छामि कौन्तेय पृथग्जनसमागमम्। वैशम्पायन उवाच स तद्वाक्यमथाज्ञाय कुन्तीपुत्रो धनंजयः॥<br><br>1884: युक्तं रथवरं तस्मा आचचक्षे नरर्षभः। ततो युधिष्ठिरो राजा यमौ भीमार्जुनावपि॥<br><br>1885: भूतानीव समस्तानि ययुः कृष्णनिवेशनम्। आगच्छत्स्वथ कृष्णोऽपि पाण्डवेषु महात्मसु॥<br><br>1886: शैनेयसहितो धीमान् रथमेवान्वपद्यत। रथस्थाः संविदं कृत्वा सुखां पृष्ट्वा च शर्वरीम्॥<br><br>1887: मेघघोषै रथवरैः प्रययुस्ते नरर्षभाः। बलाहकं मेघपुष्पं शैब्यं सुग्रीवमेव च॥<br><br>1888: दारुकश्चोदयामास वासुदेवस्य वाजिनः। ते हया वासुदेवस्य दारुकेण प्रचोदिताः। २२॥<br><br>1889: गां खुरागैस्तथा राजंल्लिखन्तः प्रययुस्तदा। ते ग्रसन्त इवाकाशं वेगवन्तो महाबलाः॥<br><br>1890: क्षेत्रं धर्मस्य कृत्स्नस्य कुरुक्षेत्रमवातरन्। ततो ययुर्यत्र भीष्मः शरतल्पगतः प्रभुः॥<br><br>1891: आस्ते महर्षिभिः सार्धं ब्रह्मा देवगणैर्यथा। ततोऽवतीर्य गोविन्दो रथात् स च युधिष्ठिरः॥<br><br>1892: भीमो गाण्डीवधन्वा च यमौ सात्यकिरेव च। ऋषीनभ्यर्चयामासुः करानुद्यम्य दक्षिणान्॥<br><br>1893: स तैः परिवृतो राजा नक्षत्रैरिव चन्द्रमाः। अभ्याजगाम गाङ्गेयं ब्रह्माणमिव वासवः॥<br><br>1894: शरतल्पे शयानं तमादित्यं पतितं यथा। स ददर्श महाबाहुं भयाच्चागतसाध्वसः। २८॥<br><br>1895: जनमेजय उवाच धर्मात्मनि महावीर्ये सत्यसंधे जितात्मनि। देवव्रते महाभागे शरतल्पगतेऽच्युते॥<br><br>1896: शयाने वीरशयने भीष्मे शान्तनुनन्दने। गाङ्गेये पुरुषव्याघ्र पाण्डवैः पर्युपासिते॥<br><br>1897: काः कथाः समवर्तन्त तस्मिन् वीरसमागमे। हतेषु सर्वसैन्येषु तन्मे शंस महामुने॥<br><br>1898: वैशम्पायन उवाच शरतल्पगते भीष्मे कौरवाणां धुरन्धरे। आजग्मुर्ऋषयः सिद्धा नारदप्रमुखा नृप॥<br><br>1899: हतशिष्टाश्च राजानो युधिष्ठिरपुरोगमाः। धृतराष्ट्रश्च कृष्णश्च भीमार्जुनयमास्तथा॥<br><br>1900: तेऽभिगम्य महात्मानो भरतानां पितामहम्। अन्वशोचन्त गाङ्गेयमादित्यं पतितं यथा॥<br><br>1901: मुहूर्तमिव च ध्यात्वा नारदो देवदर्शनः। उवाच पाण्डवान् सर्वान् हतशिष्टांश्च पार्थिवान्॥<br><br>1902: प्राप्तकालं समाचक्षे भीष्मोऽयमनुयुज्यताम्। अस्तमेति हि गाङ्गेयो भानुमानिव भारत॥<br><br>1903: अयं प्राणानुत्सिसृक्षुस्तं सर्वेऽभ्यनुपृच्छत। कृत्स्नात् विविधान् धर्मांश्चातुर्वर्ण्यस्य वेत्त्ययम्॥<br><br>1904: एष वृद्धः पराँल्लोकान् सम्प्राप्नोति तनुं त्यजन्। तं शीघ्रमनुयुजीध्वं संशयान् मनसि स्थितान्॥<br><br>1905: वैशम्पायन उवाच एवमुक्ते नारदेन भीष्ममीयुर्नराधिपः। प्रष्टुं चाशक्नुवन्तस्ते वीक्षां चक्रुः परस्परम्॥<br><br>1906: अथोवाच हृषीकेशं पाण्डुपुत्रो युधिष्ठिरः। नान्यस्तु देवकीपुत्राच्छक्तः प्रष्टुं पितामहम्॥<br><br>1907: प्रव्याहर यदुश्रेष्ठ त्वमग्रे मधुसूदन। त्वं हि नस्तात सर्वेषां सर्वधर्मविदुत्तमः॥<br><br>1908: एवमुक्तः पाण्डवेन भगवान् केशवस्तदा। अभिगम्य दुराधर्षं प्रव्याहारयदच्युतः॥<br><br>1909: वासुदेव उवाच कच्चित् सुखेन रजनी व्युष्टा ते राजसत्तम। विस्पष्टलक्षणा बुद्धिः कच्चिच्चोपस्थिता तव॥<br><br>1910: कच्चिज्ज्ञानानि सर्वाणि प्रतिभान्ति च तेऽनघ। न ग्लायते च हृदयं न च ते व्याकुलं मनः॥<br><br>1911: भीष्म उवाच दाहो मोहः श्रमश्चैव क्लमो ग्लानिस्तथा रुजा। तव प्रसादाद् वार्ष्णेय सद्यः प्रतिगतानि मे॥<br><br>1912: यच्च भूतं भविष्यच्च भवच्च परमाते। तत् सर्वमनुपश्यामि पाणौ फलमिवार्पितम्॥<br><br>1913: वेदोक्ताश्चैव ये धर्मा वेदान्ताधिगताच ये। तान् सर्वान् सम्प्रपश्यामि वरदानात् तवाच्युत॥<br><br>1914: शिष्टैश्च धर्मो यः प्रोक्तः स च मे हृदि वर्तते। देशजातिकुलानां च धर्मज्ञोऽस्मि जनार्दन। ॥<br><br>1915: चतुर्वाश्रमधर्मेषु योऽर्थः स च हृदि स्थितः। राजधर्मांश्च सकलानवगच्छामि केशव॥<br><br>1916: यच्च यत्र च वक्तव्यं तद् वक्ष्यामि जनार्दन। तव प्रसादाद्धि शुभा मनो मे बुद्धिराविशत्॥<br><br>1917: युवेवास्मि समावृत्तस्त्वदनुधयनबंहितः। वक्तुं श्रेयः समर्थोऽस्मि त्वत्प्रसादाज्जनार्दन॥<br><br>1918: स्वयं किमर्थं तु भवाश्रेयो न प्राह पाण्डवम्। किं ते विवक्षितं चात्र तदाशु वद माधव॥<br><br>1919: वासुदेव उवाच यशसः श्रेयसंश्चैव मूलं मां विद्धि कौरव। मत्तः सर्वेऽभिनिर्वृत्ता भावाः सदसदात्मकाः॥<br><br>1920: शीतांशुश्चन्द्र इत्युक्ते लोके को विस्पयिष्यति। तथैव यशसा पूर्णे मयि को विस्मयिष्यति॥<br><br>1921: आधेयं तु मया भूयो यशस्तव महाद्युते। ततो मे विपुला बुद्धिस्त्वयि भीष्म समर्पिता॥<br><br>1922: याबद्धि पृथिवीपाल पृथ्वीयं स्थास्यति ध्रुवा। तावत् तत्तवाक्षया कीर्तिर्लोकाननुचरिष्यति॥<br><br>1923: यच्च त्वं वक्ष्यसे भीष्म पाण्डवायानुपृच्छते। वेदप्रवाद इव ते स्थास्यते वसुधातले॥<br><br>1924: यश्चैतेन प्रमाणेन योक्ष्यत्यात्मानमात्मना। स फलं सर्वपुण्यानां प्रेत्य चानुभविष्यति। ॥<br><br>1925: एतस्मात् कारणाद् भीष्म मतिर्दिव्या मया हि ते। दत्ता यशो विप्रथयेत् कथं भूयस्तवेति ह॥<br><br>1926: यावद्धि प्रथते लोके पुरुषस्य यशो भुवि। तावत् तस्याक्षयं स्थानं भवतीति विनिश्चिता॥<br><br>1927: राजानो हतशिष्टास्त्वां राजन्नभित आसते। धर्माननुयुयुक्षन्तस्तेभ्यः प्रब्रूहि भारत॥<br><br>1928: भवान् हि वयसा वृद्धः श्रुताचारसमन्वितः। कुशलो राजधर्माणां सर्वेषामपराश्च ये॥<br><br>1929: जन्मप्रभृति ते कश्चिद् वृजिनं न ददर्श ह। ज्ञातारं सर्वधर्माणां त्वां विदुः सर्वपार्थिवाः॥<br><br>1930: तेभ्यः पितेव पुत्रेभ्यो राजन् ब्रूहि परं नयम्। ऋषयश्चैव देवाश्च त्वया नित्यमुपासिताः॥<br><br>1931: तस्माद् वक्तव्यमेवेदं त्वयावश्यमशेषतः! धर्मं शुश्रूषमाणेभ्यः पृष्टेन च सता पुनः॥<br><br>1932: वक्तव्यं विदुषा चेति धर्ममाहुर्मनीषिणाः। अप्रतिब्रुवत: कष्टो दोषो हि भविता प्रभो॥<br><br>1933: तस्मात् पुत्रैश्च पौत्रेश्च धर्मान् पृष्टान् सनातनान्। विद्वाजिज्ञासमानस्त्वं प्रब्रूहि भरतर्षभ॥<br><br>1934: वैशम्पायन उवाच अथाब्रवीन्महातेजा वाक्यं कौरवनन्दनः। हन्त धर्मान् प्रवक्ष्यामि दृढे वाङ्मनसी मम॥<br><br>1935: तव प्रसादाद् गोविन्द भूतात्मा ह्यासि शाश्वतः। युधिष्ठिरस्तु धर्मात्मा मां धर्माननुपृच्छतु। एवं प्रीतो भविष्यामि धर्मान् वक्ष्यामि चाखिलान्॥<br><br>1936: यस्मिन् राजर्षभे जाते धर्मात्मनि महात्मनि। अहृष्यन्नृषयः सर्वे स मां पृच्छतु पाण्डव॥<br><br>1937: सर्वेषां दीप्तयशसां कुरूणां धर्मचारिणाम्। यस्य नास्ति समः कश्चित् स मां पृच्छतुं पाण्डवः॥<br><br>1938: धृतिर्दमो ब्रह्मचर्यं क्षमा धर्मश्च नित्यदा। यस्मिन्नोजश्च स मां पृच्छतु पाण्डवः॥<br><br>1939: सम्बन्धिनोऽतिथीन् भृत्यान् संश्रितांश्चैव यो भृशम्। सम्मानयति सत्कृत्य स मा पृच्छतु पाण्डवः॥<br><br>1940: सत्यं दानं तपः शौर्य शान्तिर्दाक्ष्यमसम्भ्रमः। यस्मिन्नेतानि सर्वाणि स मां पृच्छतु पाण्डवः॥<br><br>1941: यो न कामान्न संरम्भान्न भयानार्थकारणात्। कुर्यादधर्मं धर्मात्मा स मां पृच्छतु पाण्डवः॥<br><br>1942: सत्यनित्यः क्षमानित्यो ज्ञाननित्योऽतिथिप्रियः। यो ददाति सतां नित्यं स मां पृच्छतु पाण्डवः॥<br><br>1943: इज्याध्ययननित्यस्य धर्मे च निरतः सदा। क्षान्तः श्रुतरहस्यश्च स मां पृच्छतु पाण्डवः॥<br><br>1944: वासुदेव उवाच लज्जया परयोपेतो धर्मराजो युधिष्ठिरः। अभिशापभयाद् भीतो भवन्तं नोपसर्पति॥<br><br>1945: लोकस्य कदनं कृत्वा लोकनाथो विशाम्पते। अभिशापभयाद् भीतो भवन्तं नोपसर्पति॥<br><br>1946: पूज्यान् मान्यांश्च भक्तांश्च गुरून् सम्बन्धिबान्धवान्। अर्घार्हानिषुभिर्भित्त्वा भवन्तं नोपसर्पति॥<br><br>1947: भीष्म उवाच ब्राह्मणानां यथा धर्मो दानमध्ययनं तपः। क्षत्रियाणां तथा कृष्ण समरे देहपातनम्॥<br><br>1948: पितॄन् पितामहान् भ्रातृन् गुरून् सम्बन्धिबान्धवान्। मिथ्याप्रवृत्तान् यः संख्ये निहन्याद् धर्म एव सः॥<br><br>1949: समयत्यागिनो लुब्धान् गुरूनपि च केशव। निहन्ति समरे पापान् क्षत्रियो यः स धर्मवित्॥<br><br>1950: यो लोभान समीक्षेत धर्मसेतुं सनातनम्। निहन्ति यस्तं समरे क्षत्रियो वै स धर्मवित्॥<br><br>1951: लोहितोदां केशतृणां गजशैलां ध्वजगुमाम्। महीं करोति युद्धेषु क्षत्रियो यः स धर्मवित्॥<br><br>1952: आहूतेन रणे नित्यं योद्धव्यं क्षत्रबन्धुना। धर्म्यं स्वर्यं च लोक्यं च युद्धं हि मनुरब्रवीत्॥<br><br>1953: वैशम्पायन उवाच एवमुक्तस्तु भीष्मेण धर्मपुत्रो युधिष्ठिरः। विनीतवदुपागम्य तस्थौ संदर्शनेऽग्रतः॥<br><br>1954: अथास्य पादौ जग्राह भीष्मश्चापि ननन्द तम्। मूर्ध्नि चैनमुपाघ्राय निषीदेत्यब्रवीत् तदा॥<br><br>1955: तमुवाचाथ गाङ्गेयो वृषभः सर्वधन्विनाम्। मां पृच्छ तात विश्रब्धं मा भैस्त्वं कुरुसत्तम॥<br><br>1956: वैशम्पायन उवाच प्रणिपत्य हृषीकेशमभिवाद्य पितामहम्। अनुमान्य गुरून् सर्वान् पर्यपृच्छद् युधिष्ठिरः॥<br><br>1957: युधिष्ठिर उवाच राज्ञां वै परमो धर्म इति धर्मविदो विदुः। महान्तमेतं भारं च मन्ये तद् ब्रूहि पार्थिव॥<br><br>1958: राजधर्मान् विशेषेण कथयस्व पितामह। सर्वस्य जीवलोकस्य राजधर्मः परायणम्॥<br><br>1959: त्रिवर्गो हि समासक्तो राजधर्मेषु कारैव। मोक्षधर्मश्च विस्पष्टः सकलोऽत्र समाहितः॥<br><br>1960: यथा हि रश्मयोऽश्वस्य द्विरदस्याङ्कद्धशो यथा। नरेन्द्रधर्मो लोकस्य तथा प्रग्रहणं स्मृतम्॥<br><br>1961: तत्र चेत् सम्प्रमुोत धर्मे राजर्षिसेविते। लोकस्य संस्था न भवेत् सर्वं च व्याकुलीभवेत्॥<br><br>1962: उदयन् हि यथा सूर्यो नाशयत्यशुभं तमः। राजधर्मास्तथालोक्यां निक्षिपन्त्यशुभां गतिम्॥<br><br>1963: तदने राजधर्मान् हि मदर्थे त्वं पितामह। प्रब्रूहि भरतश्रेष्ठ त्वं हि धर्मभृतां वरः॥<br><br>1964: आगमश्च परस्त्वत्तः परंतप। भवन्तं हि परं बुद्धौ वासुदेवोऽभिमन्यते॥<br><br>1965: भीष्म उवाच नमो धर्माय महते नमः कृष्णाय वेधसे। ब्राह्मणेभ्यो नमस्कृत्य धर्मान् वक्ष्यामि शाश्वतान्। । शृणु कात्स्येन मत्तस्त्वं राजधर्मान् युधिष्ठिर। निरुच्यमानान् नियतो यच्चान्यदपि वाञ्छसि॥<br><br>1966: आदावेव कुरुश्रेष्ठ राज्ञा रञ्जनकाम्यया। देवतानां द्विजानां च वर्तितव्यं यथाविधि॥<br><br>1967: उत्थानेन सदा पुत्र दैवतान्यर्चयित्वा हि ब्राह्मणांश्च कुरूद्वह। आनृण्यं याति धर्मस्य लोकेन च समर्च्यते॥<br><br>1968: प्रयतेथा युधिष्ठिर। न ह्युस्थानमृते दैवं राज्ञामर्थं प्रसादयेत्॥<br><br>1969: साधारणं द्वयं ह्येतद् दैवमुत्थानमेव च। पौरुषं हि परं मन्ये दैवं निश्चितमुच्यते॥<br><br>1970: विपन्ने च समारम्भे संतापं मा स्म वै कृथाः। घटस्वैव सदाऽऽत्मानं राज्ञामेष परो नयः॥<br><br>1971: न हि सत्यादृते किंचिद् राज्ञां वै सिद्धिकारकम्। सत्ये हि राजा निरतः प्रेत्य चेह न नन्दति॥<br><br>1972: ऋषीणामपि राजेन्द्र सत्यमेव परं धनम्। तथा राज्ञां परं सत्यान्नान्यद् विश्वासकारणम्॥<br><br>1973: गुणवाशीलवान् दान्तो मृदुर्धर्यो जितेन्द्रियः। सुदर्शः स्थूललक्ष्यश्च न भ्रश्येत सदा श्रियः॥<br><br>1974: आर्जवं सर्वकार्येषु श्रयेथाः कुरुनन्दन। पुनर्नयविचारेण त्रयीसंवरणेन च॥<br><br>1975: मृदुर्हि राजा सततं लङ्घयो भवति सर्वशः। तीक्ष्णाच्चोद्विजते लोकस्तस्मादुभयमाश्रय॥<br><br>1976: अदण्ड्याश्चैव ते पुत्र विप्राश्च ददतां वर। भूतमेतत् परं लोके ब्राह्मणो नाम पाण्डव॥<br><br>1977: मनुना चैव राजेन्द्र गीतौ श्लोकौ महात्मना। धर्मेषु स्वेषु कौरव्य हृदि तौ कर्तुमर्हसि॥<br><br>1978: अद्भ्योऽग्निर्ब्रह्मतः क्षत्रमश्मनो लोहमुत्थितम्। तेषां सर्वत्रगं तेजः स्वासु योनिषु शाम्यति॥<br><br>1979: अयो हन्ति यदाश्मानमग्निना वारि हन्यते। ब्रह्म च क्षत्रियो देशि तदा सीदन्ति ते त्रयः॥<br><br>1980: एवं कृत्वा महाराज नमस्या एव ते द्विजाः। भौमं ब्रह्म द्विजश्रेष्ठा धारयन्ति समर्चिताः॥<br><br>1981: पुरा तात महर्षिणा। एवं चैव नरव्याघ्र लोकत्रयविधातकाः। निग्राह्या एव सततं बाहुभ्यां ये स्युरीदृशाः॥<br><br>1982: श्लोकौ चोशनसा गीतौ तौ निबोध महाराज त्वमेकाग्रमना नृप॥<br><br>1983: उद्यम्य शस्त्रमायान्तमपि वेदान्तगं रणे। निगृह्णीयात् स्वधर्मेण धर्मापेक्षी नराधिपः॥<br><br>1984: विनश्यमानं धर्मं हि योऽभिरक्षेत् स धर्मवित्। न तेन धर्महा स स्यान्मन्युस्तन्मन्युमृच्छति। ॥<br><br>1985: एवं चैव नरश्रेष्ठ रक्ष्या एव द्विजातयः। सापराधानपि हि तान् विषयान्ते समुत्सृजेत्॥<br><br>1986: अभिशस्तमपि ह्येषां कृपायीत विशाम्पते। ब्रह्मने गुरुतल्पे च भ्रूणहत्ये तथैव च। ॥<br><br>1987: राजद्विष्टे च विप्रस्य विषयान्ते विसर्जनम्। विधीयते न शारीरं दण्डमेषां कदाचन॥<br><br>1988: दयिताश्च नरास्ते स्युभक्तिमन्तो द्विजेषु ये। न कोशः परमोऽन्योऽस्ति राज्ञां पुरुषसंचयात्॥<br><br>1989: दुर्गेषु च महाराज षट्स ये शास्त्रनिश्चिताः। सर्वदुर्गेषु मन्यन्ते नरदुर्गं सुदुस्तरम्॥<br><br>1990: तस्मान्नित्यं दया कार्या चातुर्वर्ये विपश्चिता। धर्मात्मा सत्यवाक् चैव राजा रञ्जयति प्रजाः॥<br><br>1991: न च क्षान्तेन ते नित्यं भाव्यं पुत्र समन्ततः। अधर्मो हि मृदू राजा क्षमावानिव कुञ्जरः॥<br><br>1992: बार्हस्पत्ये च शास्त्रे च श्लोको निगदितः पुरा। अस्मिन्नर्थे महाराज तन्मे निगदतः शृणु॥<br><br>1993: क्षममाणं नृपं नित्यं नीचः परिभवेज्जनः। हस्तियन्ता गजस्यैव शिर एवारुरुक्षति॥<br><br>1994: तस्मान्नैव मृदुर्नित्यं तीक्ष्णो नैव भवेन्नृपः। वासन्तार्क इव श्रीमान् न शीतो न च धर्मदः॥<br><br>1995: प्रत्यक्षेणानुमानेन तथौपम्यागमैरपि। परीक्ष्यास्ते महाराज स्वे परे चैव नित्यशः॥<br><br>1996: व्यसनानि च सर्वाणि त्यजेथा भूरिदक्षिण। न चैव न प्रयुञ्जीत सङ्गं तु परिवर्जयेत्॥<br><br>1997: लोकस्य व्यसनी नित्यं परिभूतो भवत्युत। उद्वेजयति लोकं च योऽतिद्वेषी महीपतिः॥<br><br>1998: भवितव्यं सदा राज्ञा गर्भिणीसहधर्मिणा। कारणं च महाराज शृणु येनेदमिष्यते॥<br><br>1999: यथा हि गर्भिणी हित्वा स्वं प्रियं मनसोऽनुगम्। गर्भस्य हितमाधत्ते तथा राज्ञाप्यसंशयम्॥<br><br>2000: वर्तितव्यं कुरुश्रेष्ठ सदा धर्मानुवर्तिना। स्वं प्रियं तु परित्यज्य यद् यल्लोकहितं भवेत्॥<br><br>2001: न संत्याज्यं च ते धैर्य कदाचिदपि पाण्डव। धीरस्य स्पश्दण्डस्य न भयं विद्यते क्वचित्॥<br><br>2002: परिहासश्च भृत्यैस्ते नात्यर्थं वदतां वर। कर्तव्यो राजशार्दूल दोषमत्र हि मे शृणु॥<br><br>2003: अवमन्यन्ति भर्तारं संघर्षादुपजीविनः। स्वे स्थाने न च तिष्ठन्ति लङ्घयन्ति च तद्वचः॥<br><br>2004: प्रेष्यमाणा विकल्पन्ते गुह्यं चाप्यनुयुञ्जते। अयाच्यं चैव याचन्ते भोज्यान्याहारयन्ति च॥<br><br>2005: क्रुश्यन्ति परिदीप्यन्ति भूमिपायाधितिष्ठते। उत्कोचैर्वञ्चनाभिश्च कार्याण्यनुविहन्ति च॥<br><br>2006: जर्जरं चास्य विषयं कुर्वन्ति प्रतिरूपकैः। स्त्रीरक्षिभिश्च सज्जन्ते तुल्यवेषा भवन्ति च॥<br><br>2007: वान्तं निष्ठीवनं चैव कुर्वते चास्य संनिधौ। निर्लज्जा राजशार्दूल व्याहरन्ति च तद्वचः॥<br><br>2008: हयं वा दन्तिनं वापि रथं वा नृपसत्तम। अभिरोहन्त्यनादृत्य हर्षुले पार्थिवे मृदौ॥<br><br>2009: इदं ते दुष्करं राजन्निदं ते दुष्टचेष्टितम्। इत्येवं सुहृदो वाचं वदन्ते परिषद्गताः॥<br><br>2010: क्रुद्धे चास्मिन् हसन्त्येव न च हृष्यन्ति पूजिताः। संघर्षशीलाश्च तदा भवन्त्यन्योन्यकारणात्॥<br><br>2011: विस्त्रंसयन्ति मन्त्रं च विवृण्वन्ति च दुष्कृतम्। लीलया चैव कुर्वन्ति सावज्ञास्तस्य शासनम्॥<br><br>2012: अलंकारे च भोज्ये च तथा स्नानानुलेपने। हेलनानि नरव्याघ्र स्वस्थास्तस्योप शृण्वतः॥<br><br>2013: निन्दन्ते स्वानधीकारान् संत्यजन्ते च भारत। न वृत्त्या परितुष्यन्ति राजदेयं हरन्ति च॥<br><br>2014: क्रीडितुं तेन चेच्छन्ति ससूत्रेणेव पक्षिणा। अस्मत्प्रणेयो राजेति लोकांश्चैव वदन्त्युत॥<br><br>2015: एते चैवापरे चैव दोषाः प्रादुर्भवन्त्युत। नृपतौ मार्दवोपेत हर्षुले च युधिष्ठिर॥<br><br>2016: एते चैवापरे चैव दोषाः प्रादुर्भवन्त्युत। नृपतौ मार्दवोपेत हर्षुले च युधिष्ठिर॥<br><br>2017: भीष्म उवाच नित्योद्युक्तेन वै राज्ञा भवितव्यं युधिष्ठिर। प्रशस्यते न राजा हि नारीवोद्यमवर्जितः॥<br><br>2018: भगवानुशना चाह श्लोकमत्र विशाम्पते। तदिहैकमना राजन् गदतस्तं निबोध मे॥<br><br>2019: द्वाविमौ ग्रसते भूमिः सर्पो बिलशयानिव। राजानं चाविरोद्धारं ब्राह्मणं चाप्रवासिनम्॥<br><br>2020: तदेतत्ररशार्दूल हृदि त्वं कर्तुमर्हसि। संधेयानभिसंधत्स्व विरोध्यांश्च विरोधया। ४। । सप्ताङ्गस्य च राज्यस्य विपरीतं य आचरेत्। गुरुर्वा यदि वा मित्रं प्रतिहन्तव्य एव सः॥<br><br>2021: मरुत्तेन हि राज्ञा वै गीत: श्लोकः पुरातनः। राजाधिकारे राजेन्द्र बृहस्पतिमते पुरा॥<br><br>2022: गुरोरप्यवलिप्तस्य कार्याकार्यमजानतः। उत्पथप्रतिपन्नस्य दण्डो भवित शाश्वत:॥<br><br>2023: बाहोः पुत्रेण राज्ञा च सगरेण च धीमता। असमञ्जाः सुतो ज्येष्ठस्त्यक्तः पौरहितैषिणा॥<br><br>2024: असमंजाः सरय्वां स पौराणां बालकान् नृप। न्यमज्जयदत: पित्रा निर्भर्त्य स विवासितः॥<br><br>2025: ऋषिणोद्दालकेनापि श्वेतकेतुर्महातपाः। मिथ्या विप्रानुपचरन् संत्यक्तो दयितः सुतः॥<br><br>2026: लोकरञ्जनमेवात्र राज्ञां धर्मः सनातनः। सत्यस्य रक्षणं चैव व्यवहारस्य चार्जवम्॥<br><br>2027: न हिंस्यात् परवित्तानि देयं काले च दापयेत्। विक्रान्तः सत्यवाक क्षान्तो नृपो न चलते पथः॥<br><br>2028: आत्मवांश्च जितक्रोधः शास्त्रार्थकृतनिश्चयः। धर्मे चार्थे च कामे च मोक्षे च सततं रतः॥<br><br>2029: त्रय्यां संवृतमन्त्रश्च राजा भवितुमर्हति। वृजिनं न नरेन्द्राणां नान्यच्चारक्षणात् परम्॥<br><br>2030: चातुर्वर्ण्यस्य धर्माश्च रक्षितव्या महीक्षिता। धर्मसंकररक्षा च राज्ञां धर्मः सनातनः॥<br><br>2031: न विश्वसेच्च नृपतिर्न चात्यर्थं च विश्वसेत्। पाड्गुण्यगुणदोषांश्च नित्यं बुद्ध्यावलोकयेत्॥<br><br>2032: द्विछिद्रदर्शी नृपतिर्नित्यमेव प्रशस्यते। त्रिवर्ग विदितार्थश्च युक्तचारोपधिसश्च यः॥<br><br>2033: कोशस्योपार्जनरतिर्यमवैश्रवणोपमः। वेत्ता च दशवर्गस्य स्थानवृद्धिक्षयात्मनः॥<br><br>2034: अभृतानां भवेद् भर्ता भृतानामन्ववेक्षकः। नृपतिः सुमुखश्च स्यात् स्मितपूर्वाभिभापिता॥<br><br>2035: उपासिता च वृद्धानां जिततन्द्रिरलोलुपः। सतां वृत्ते स्थितमति: संतोष्यश्चारुदर्शन: :॥<br><br>2036: न चाददीत वित्तानि सतां हस्तात् कदाचन। असभ्यश्च समादद्यात् सद्भ्यस्तु प्रतिपादयेत्॥<br><br>2037: स्वयं प्रहर्ता दाता च वश्यात्मा रम्यसाधनः। काले दाता च भोक्ता च शुद्धाचारस्तथैव च॥<br><br>2038: शूरान् भक्तानसंहार्यान् कुले जातानरोगिणः। शिष्टाशिष्टाभिसम्बन्धान्मानिनोऽनवमानिनः॥<br><br>2039: विद्याविदो लोकविदः परलोकान्ववेक्षकान्। धर्मे च निरतान् साधूनचलानचलानिव॥<br><br>2040: सहायान् सततं कुर्याद् राजा भूतिपुरष्कृतः। तैश्च तुल्यो भवेद् भोगैश्छत्रमात्राज्ञयाधिकः॥<br><br>2041: प्रत्यक्षा च परोक्षा च वृत्तिश्चास्य भवेत् समा। एवं कुर्वन् नरेन्द्रोऽपि न खेदमिह विन्दति॥<br><br>2042: सर्वाभिशङ्की नृपतिर्यश्च सर्वहरो भवेत्। स क्षिप्रमनृजुर्लुब्धः स्वजनेनैव बध्यते॥<br><br>2043: शुचिस्तु पृथिवीपालो लोकचित्तग्रहे रतः। न पतत्यरिभिर्ग्रस्तः पतितश्चावतिष्ठते॥<br><br>2044: अक्रोधनो ह्यव्यसनी मृदुदण्डो जितेन्द्रियः। राजा भवति भूतानां विश्वास्यो हिमवानिव॥<br><br>2045: प्राज्ञस्त्यागगुणोपेतः पररन्ध्रेषु तत्परः। सुदर्शः सर्ववर्णानां नयापनयवित् तथा॥<br><br>2046: क्षिप्रकारी जितक्रोधः सुप्रसादो महामनाः। अरोषप्रकृतिर्युक्तः क्रियावानविकत्थनः॥<br><br>2047: आरब्धान्येव कार्याणि सुपर्यवसितानि च। यस्य राज्ञः प्रदृश्यन्ति स राजा राजसत्तमः॥<br><br>2048: पुत्रा इव पितुर्गेहे विषये यस्य मानवाः। निर्भया विचरिष्यन्ति स राजा राजसत्तमः॥<br><br>2049: अगूढविभवा यस्य पौरा राष्ट्रनिवासिनः। नयापनयवेत्तारः स राजा राजसत्तमः॥<br><br>2050: स्वकर्मनिरता यस्य जना विषयवासिनः। असंघातरता दान्ताः पाल्यमाना यथाविधि॥<br><br>2051: वष्टा नेया विधेयाश्च न च संघर्षशालिनः। विषये दानरुचयो नरा यस्य स पार्थिवः॥<br><br>2052: न यस्य कूटं कपटं न माया न च मत्सरः। विषये भूमिपालस्य तस्य धर्मः सनातनः॥<br><br>2053: यः सत्करोति ज्ञानानि ज्ञेये परहिते रतः। सतां वानुगस्त्यागी स राजा राज्यमर्हति॥<br><br>2054: यस्य चाराश्च मन्त्राश्च नित्यं चैव कृताकृताः। न ज्ञायन्ते हि रिपुभिः स राजा राज्यमर्हति॥<br><br>2055: श्लोकश्चायं पुरा गीतो भार्गवेण महात्मना। आख्याते राजचरिते नृपति प्रति भारत॥<br><br>2056: राजानं प्रथम विन्देत् ततो भार्यां ततो धनम्। राजन्यसति लोकस्य कुतो भार्या कुतो धनम्॥<br><br>2057: तद्राज्ये राज्यकामानां नान्यो धर्मः सनातनः। ऋते रक्षां तु विस्पशं रक्षा लोकस्य धारिणी॥<br><br>2058: प्राचेतसेन मनुना श्लोकौ चेमावुदाहृतौ। राजधर्मेषु राजेन्द्र ताविहैकमनाः शृणु। ॥<br><br>2059: षडेतान् पुरुषो जह्याद् भिन्नां नावमिवार्णवे। अप्रवक्तारमाचार्यमनधीयानमृत्विजम्॥<br><br>2060: अरक्षितारं राजानं भार्यां चाप्रियवादिनीम्। ग्रामकामं च गोपालं वनकामं च नापितम्॥<br><br>2061: भीष्म उवाच एतत् ते राजधर्माणां नवनीतं युधिष्ठिर। बृहस्पतिर्हि भगवान् न्याय्यं धर्मं प्रशंसति॥<br><br>2062: विशालाक्षश्च भगवान् काव्यश्चैव महातपाः। सहस्राक्षो महेन्द्रश्च तथा प्राचेतसो मनुः॥<br><br>2063: भरद्वाजश्च भगवांस्तथा गौरशिरा मुनिः। राजशास्त्रप्रणेतारो ब्रह्मण्या ब्रह्मवादिनः॥<br><br>2064: रक्षामेव प्रशंसन्ति धर्मं धर्मभृतां वर। राज्ञां राजीवताम्राक्ष साधनं चात्र मे शृणु॥<br><br>2065: चारश्च प्रणिधिश्चैव काले दानममत्सरात्। युक्त्यादानं न चादानमयोगेन युधिष्ठिर॥<br><br>2066: सतां संग्रहणं शौर्यं दाक्ष्यं सत्यं प्रजाहितम्। अनार्जवैरार्जवैश्च शत्रुपक्षस्य भेदनम्॥<br><br>2067: केतनानां च जीर्णानामवेक्षा चैव सीदताम्। द्विविधस्य च दण्डस्य प्रयोगः कालचोदितः॥<br><br>2068: साधूनामपरित्यागः कुलीनानां च धारणम्। निचयश्च निचेयानां सेवा बुद्धिमतामपि॥<br><br>2069: बलानां हर्षणं नित्यं प्रजानामन्ववेक्षणम्। कार्येष्वखेदः कोशस्य तथैव च विवर्धनम्॥<br><br>2070: पुरगुप्तिरविश्वास: पौरसंघातभेदनम्। अरिमध्यस्थमित्राणां यथावच्चान्ववेक्षणम्॥<br><br>2071: उपजापश्च भृत्यानामात्मनः पुरदर्शनम्। अविश्वासः स्वयं चैव परस्याश्वासनं तथा। ॥<br><br>2072: नीतिधर्मानुसरणं नित्यमुत्थानमेव च। रिपूणामनवज्ञानं नित्यं चानार्यवर्जनम्॥<br><br>2073: उत्थानं हि नरेन्द्राणां बृहस्पतिरभाषत। राजधर्मस्य तन्मूलं श्लोकांश्चात्र निबोध मे॥<br><br>2074: उत्थानेनामृतं लब्धमुत्थानेनासुरा हताः। उत्थानेन महन्द्रेण श्रेष्ठ्यं प्राप्तं दिवीह च॥<br><br>2075: उत्थानवीरः पुरुषो वाग्वीरानधितिष्ठति। उत्थानवीरान् वाग्वीरा रमयन्त उपासते॥<br><br>2076: उत्थानहीनो राजा हि बुद्धिमानपि नित्यशः। प्रधर्षणीयः शत्रूणां भुजङ्ग इव निर्विषः॥<br><br>2077: न च शत्रुरवज्ञेयो दुर्बलोऽपि बलीयसा। अल्पोऽपि हि दहत्यग्निविषमल्पं हिनस्ति च॥<br><br>2078: एकाङ्गेनापि सम्भूतः शत्रुर्दुर्गमुपाश्रितः। सर्वं तापयते देशमपि राज्ञः समृद्धिनः॥<br><br>2079: राज्ञो रहस्यं यद् वाक्यं जयार्थं लोकसंग्रहः। हृदि यच्चास्य जिह्यं स्यात्कारणेन च यद् भवेत्॥<br><br>2080: यच्चास्य कार्यं वृजिनमार्जवेनैव धारयेत्। दम्भनार्थं च लोकस्य धर्मिष्ठामाचरेत् क्रियाम्॥<br><br>2081: राज्यं हि सुमहत् तन्त्रं धार्यते नाकृतात्मभिः। न शक्यं मृदुना वोढुमायासस्थानमुत्तमम्॥<br><br>2082: राज्यं सर्वामिषं नित्यमार्जवेनेह धार्यते। तस्मान्मिश्रेण सततं वर्तितव्यं युधिष्ठिर॥<br><br>2083: यद्यप्यस्य विपत्तिः स्याद् रक्षमाणस्य वै प्रजाः। सोऽप्यस्य विपुलो धर्म एवंवृत्ता हि भूमिपाः॥<br><br>2084: एष ते राजधर्माणां लेशः समनुवर्णितः। भूयस्ते यत्र संदेहस्तद् ब्रूहि कुरुसत्तम॥<br><br>2085: वैशम्पायन उवाच ततो व्यासश्च भगवान् देवस्थानोऽश्म एव च। वासुदेवः कृपश्चैव सात्यकिः संजयस्तथा॥<br><br>2086: साधु साध्विति संहृष्टाः पुष्ष्यमाणैरिवाननैः। अस्तुवंश्च नरव्याघ्रं भीष्मं धर्मभृतां वरम्॥<br><br>2087: ततो दीनमना भीष्ममुवाच कुरुसत्तमः। नेत्राभ्यामश्रुपूर्णाभ्यां पादौ तस्य शनैः स्पृशन्॥<br><br>2088: श्व इदानीं स्वसन्देहं प्रक्ष्यामि त्वां पितामह। उपैति सविता शस्तं रसमापीय पार्थिवम्॥<br><br>2089: ततो द्विजातीनभिवाद्य केशवः कृपश्व ते चैव युधिष्ठिरादयः। प्रदक्षिणीकृत्य महानदीसुतं ततो रथानारुरुहुर्मुदान्विताः॥<br><br>2090: दृषद्वतीं चाप्यवगाह्य सुव्रताः कृतोदकार्थाः कृतजष्यमङ्गलाः। उपास्य संध्यां विधिवत् परंतर्पा स्तत: पुरं ते विविशुर्गजाह्वयम्॥<br><br>2091: वैशम्पायन उवाच ततः कल्यं समुत्थाय कृतपूर्वाह्निकक्रियाः। ययुस्ते नगराकारै रथैः पाण्डवयादवाः॥<br><br>2092: प्रतिपद्य कुरुक्षेत्रं भीष्ममासाद्य चानघ। सुखां न रजनी पृष्ट्वा गाङ्गेयं रथिनां वरम्॥<br><br>2093: व्यासदीनभिवाद्यर्षीन् सर्वैस्तैश्चाभिनन्दिताः। निषेदुरभितो भीष्मं परिवार्यं समन्ततः॥<br><br>2094: ततो राजा महातेजा धर्मराजो युधिष्ठिरः। अब्रवीत् प्राञ्जलिर्भीष्मं प्रतिपूज्य यथाविधि॥<br><br>2095: युधिष्ठिर उवाच य एष राजन् राजेति शब्दश्चरति भारत। कथमेष समुत्पन्नस्तन्मे ब्रूहि परंतप॥<br><br>2096: तुल्यपाणिभुजग्रीवस्तुल्यबुद्धीन्द्रियात्मकः। तुल्यदुःखसुखात्मा च तुल्यपृष्ठमुखोदरः॥<br><br>2097: तुल्यशुक्रास्थिमज्जा च तुल्यमांसासृगेव च। निःश्वासोच्छ्वासतुल्यश्च तुल्यप्राणशरीरवान्॥<br><br>2098: समानजन्ममरणः समः सर्वैर्गुणैर्नृणाम्। विशिष्टबुद्धीन् शूरांश्च कथमेकोऽधितिष्ठति॥<br><br>2099: कथमेको महीं कृत्स्ना शूरवीरार्यसंकुलाम्। रक्षत्यपि च लोकस्य प्रसादमभिवाञ्छति॥<br><br>2100: एकस्य तु प्रसादेन कृत्स्नो लोकः प्रसीदति। व्याकुले चाकुलः सर्वो भवतीति विनिश्चयः॥<br><br>2101: एतदिच्छाम्यहं श्रोतुं तत्त्वेन भरतर्षभ। कृत्स्नं तन्मे यथातत्त्वं प्रब्रूहि वदतां वर॥<br><br>2102: नैतत् कारणमल्पं हि भविष्यति विशाम्पते। यदेकस्मिन् जगत् सर्वं देववद् याति संनतिम्॥<br><br>2103: भीष्म उवाच नियतस्त्वं नरव्याघ्र शृणु सर्वमशेषतः। यथा राज्यं समुत्पन्नमादौ कृतयुगेऽभवत्॥<br><br>2104: न वै राज्यं न राजाऽऽसीन्न च दण्डो न दाण्डिकः। धर्मेणैव प्रजाः सर्वा रक्षन्ति स्म परस्परम्॥<br><br>2105: पाल्यमानास्तथान्योन्यं नरा धर्मेण भारत। खेदं परमुपाजग्मुस्ततस्तान् मोह आविशत्॥<br><br>2106: ते मोहवशमापन्ना मनुजा मनुजर्षभ। प्रतिपत्तिविमोहाच्च धर्मस्तेषामनीनशत्॥<br><br>2107: नष्टायां प्रतिपत्तौ च मोहवश्या नरास्तदा। लोभस्य वशमापन्नाः सर्वे भरतसत्तम॥<br><br>2108: अप्राप्तस्याभिमर्श तु कुर्वन्तो मनुजास्ततः। कामो नामापरस्तत्र प्रत्यपद्यत वै प्रभो॥<br><br>2109: तांस्तु कामवशं प्राप्तान् रागो नाम समस्पृशत्। रक्ताश्च नाभ्यजानन्त कार्याकार्ये युधिष्ठिर॥<br><br>2110: अगम्यागमनं चैव वाच्यावाच्यं तथैव च। भक्ष्याभक्ष्यं च राजेन्द्र दोषादोषं च नात्यजन्॥<br><br>2111: विप्लुते नरलोके वै ब्रह्म चैव ननाश ह। नाशाच्च ब्रह्मणो राजन् धर्मो नाशमथागमत्॥<br><br>2112: नष्टे ब्रह्मणि धर्मे च देवांस्त्रासः समाविशत्। ते त्रस्ता नरशार्दूल ब्रह्माणं शरणं ययुः॥<br><br>2113: प्रसाद्य भगवन्तं ते देवं लोकपितामहम्। ऊचुः प्राञ्जलयः सर्वे दुःखवेगसमाहताः॥<br><br>2114: भगवन् नरलोकस्थं ग्रस्तं ब्रह्म सनातनम्। लोभमोहादिभिर्भावस्ततो नो भयमाविशत्॥<br><br>2115: ब्रह्मणश्च प्रणाशेन धर्मो व्यनशदीश्वर। ततः स्म समतां याता मत्यस्त्रिभुवनेश्व॥<br><br>2116: अधो हि वर्षमस्माकं नरास्तूर्ध्वप्रवर्षिणः। क्रियाव्युपरमात् तेषां ततो गच्छाम संशयम्॥<br><br>2117: अत्र निःश्रेयसं यन्नस्तद् ध्यायस्व पितामह। त्वत्प्रभावसमुत्थोऽसौ स्वभावो नो विनश्यति॥<br><br>2118: तानुवाच सुरान् सर्वान् स्वयम्भूर्भगवांस्ततः। श्रेयोऽहं चिन्तयिष्यामि व्येतु वो भीः सुरर्षभाः॥<br><br>2119: ततोऽध्यायसहस्राणां शतं चक्रे स्वबुद्धिजम्। यत्र धर्मस्तथैवार्थः कामश्चैवाभिवर्णितः॥<br><br>2120: त्रिवर्ग इति विख्यातो गण एष स्वयम्भुवा। चतुर्थो मोक्ष इत्येव पृथगर्थः पृथग्गुणः॥<br><br>2121: मोक्षस्यास्ति त्रिवर्गोऽन्यः प्रोक्तः सत्त्वं रजस्तमः। स्थानं वृद्धिः क्षयश्चैव त्रिवर्गश्चैव दण्डजः॥<br><br>2122: आत्मा देशश्च कालश्चाप्युपायाः कृत्यमेव च। सहायाः कारणं चैव षड्वर्गो नीतिजः स्मृतः॥<br><br>2123: त्रयी चान्वीक्षिकी चैव वार्ता च भरतर्षभ। दण्डनीतिश्च विपुला विद्यास्तत्र निदर्शिताः॥<br><br>2124: अमात्यरक्षा प्रणिधी राजपुत्रस्य लक्षणम्। चारश्च विविधोपायः प्रणिधेयः पृथग्विधः॥<br><br>2125: साम भेदः प्रदानं च ततो दण्डच पार्थिव। उपेक्षा पञ्चमी चात्र कात्स्न्येन समुदाहृता॥<br><br>2126: मन्त्रश्च वर्णितः कृत्स्नस्तथा भेदार्थ एव च। विभ्रमश्चैव मन्त्रस्य सिद्ध्यसिद्ध्योश्च यत् फलम्॥<br><br>2127: संधिश्च त्रिविधाभिख्यो हीनो मध्यस्तथोत्तमः। भयसत्कारवित्ताख्यं कात्स्येन परिवर्णितम्॥<br><br>2128: यात्राकालाश्च चत्वारस्त्रिवर्गस्य च विस्तरः। विजयो धर्मयुक्तश्च तथार्थविजयश्च ह॥<br><br>2129: आसुरश्चैव विजयस्तथा कार्येन वर्णितः। लक्षणं पञ्चवर्गस्य त्रिविधं चात्र वर्णितम्॥<br><br>2130: प्रकाशश्चाप्रकाशश्च दण्डोऽथ परिशब्दितः। प्रकाशोऽविधस्तत्र गुह्यश्च बहुविस्तरः॥<br><br>2131: रथा नागा हयाश्चैव पादाताश्चैव पाण्डव। विष्टिर्नावश्चराश्चैव देशिका इति चाष्टमम्॥<br><br>2132: अङ्गान्येतानि कौरव्य प्रकाशानि बलस्य तु। जङ्गमाजङ्गमाश्चोक्ताश्चूर्णयोगा विषादयः॥<br><br>2133: स्पर्श चाभ्यवहार्ये चाप्युपांशुर्विविधः स्मृतः। अरिर्मित्र उदासीन इत्येतेऽप्यनुवर्णिताः॥<br><br>2134: कृत्स्ना मार्गगुणाश्चैव तथा भूमिगुणाश्च हा आत्मरक्षणमाश्वासः सर्गाणां चान्ववेक्षणम्॥<br><br>2135: कल्पना विविधाश्चापि नृनागरथवाजिनाम्। व्यूहाश्च विविधाभिख्या विचित्रं युद्धकौशलम्॥<br><br>2136: उत्पाताश्च निपाताश्च सुयुद्धं सुपलायितम्। शस्त्राणां पालनं ज्ञानं तथैव भरतर्षभ॥<br><br>2137: बलव्यसनमुक्तं च तथैव बलहर्षणम्। पीडा चापदकालश्च पत्तिज्ञानं च पाण्डव॥<br><br>2138: तथा खातविधानं च योगः संचार एव च। चोरैराटविकैश्चोग्रैः परराष्ट्रस्य पीडनम्॥<br><br>2139: अग्निर्दैगरदैश्चैव प्रतिरूपककारकैः। श्रेणिमुख्योपजापेन वीरधश्छेदनेन च॥<br><br>2140: दूषणेन च नागानामातङ्कजननेन च। आराधनेन भक्तस्य प्रत्ययोपार्जनेन च॥<br><br>2141: सप्ताङ्गस्य च राज्यस्य ह्रासवृद्धिसमञ्जसम्। दूतसामर्थ्यसंयोगात् सराष्ट्रस्य विवर्धनम्॥<br><br>2142: अरिमध्यस्थमित्राणां सम्यक् चोक्तं प्रपञ्चनम्। अवमर्दः प्रतीघातस्तथैव च बलीयसाम्॥<br><br>2143: व्यवहारः सुसूक्ष्मश्च तथा कण्टकशोधनम्। श्रमो व्यायामयोगश्च त्यागो द्रव्यस्य संग्रहः॥<br><br>2144: अभृतानां च भरणं भृतानां चान्ववेक्षणम्। अर्थस्य काले दानं च व्यसने चाप्रसङ्गिता॥<br><br>2145: तथा राजगुणाश्चैव सेनापतिगुणाश्च ह। कारणं च त्रिवर्गस्य गुणदोषास्तथैव च॥<br><br>2146: दुश्चेष्टितं च विविधं वृत्तिश्चैवानुवर्तिनाम्। शङ्कितत्वं च सर्वस्य प्रमादस्य च वर्जनम्॥<br><br>2147: अलब्धलाभो लब्धस्य तथैव च विवर्धनम्। प्रदानं च विवृद्धस्य पात्रेभ्यो विधिवत्ततः॥<br><br>2148: विसर्गोऽर्थस्य धर्मार्थं कामहैतुकमुच्यते। चतुर्थं व्यसनाघाते तथैवात्रानुवर्णितम्॥<br><br>2149: क्रोधजानि तथोग्राणि कामजानि तथैव च। दशोक्तानि कुरुश्रेष्ठ व्यसनान्यत्र चैव ह॥<br><br>2150: मृगयाक्षास्तथा पानं स्त्रियश्च भरतर्षभ। कामजान्याहुराचार्याः प्रोक्तानीह स्वयम्भुवा॥<br><br>2151: वाक्पारुष्यं तथोग्रत्वं दण्डपारुष्यमेव च। आत्मनो निग्रहस्त्यागो ह्यर्थदूषणमेव च॥<br><br>2152: यन्त्राणि विविधान्येव क्रियास्तेषां च वर्णिताः। अवमर्दः प्रतीघात: केतनानां च भञ्जनम्॥<br><br>2153: चैत्यगुमावमर्दश्च रोधः कर्मानुशासनम्। अपस्करोऽथ वसनं तथोपायाश्च वर्णिताः॥<br><br>2154: पणवानकशङ्खानां भेरीणां च युधिष्ठिर। उपार्जनं च द्रव्याणां परिमर्दश्च तानि षट्॥<br><br>2155: लब्धस्य च प्रशमनं सतां चैवाभिपूजनम्। विद्वद्भिरेकीभावश्च दानहोमविधिज्ञता। ॥<br><br>2156: मङ्गलालम्भनं चैव शरीरस्य प्रतिक्रिया। आहारयोजनं चैव नित्यमास्तिक्यमेव च॥<br><br>2157: एकेन च यथोत्थेयं सत्यत्वं मधुरा गिरः। उत्सवानां समाजानां क्रियाः केतनजास्तथा॥<br><br>2158: प्रत्यक्षाश्च परोक्षाश्च सर्वाधिकरणेष्वथा वृत्तेर्भरतशार्दूल नित्यं चैवान्ववेक्षणम्॥<br><br>2159: अदण्ड्यत्वं च विप्राणां युक्त्या दण्डनिपातनम्। अनुजीविस्वजातिभ्यो गुणेभ्यश्च समुद्भवः॥<br><br>2160: रक्षणं चैव पौराणां राष्ट्रस्य च विवर्धनम्। मण्डलस्था च या चिन्ता राजन् द्वादशराजिका॥<br><br>2161: द्वासप्ततिविधा चैव शरीरस्य प्रतिक्रिया। देशजातिकुलानां च धर्माः समनुवर्णिताः॥<br><br>2162: धर्मश्चार्थश्च कामश्च मोक्षश्चात्रानुवर्णिताः। उपायाश्चार्थलिप्सा च विविधा भूरिदक्षिण॥<br><br>2163: मूलकर्मक्रिया चात्र मायायोगश्च वर्णितः। दूषणं स्त्रोतसां चैव वर्णितं चास्थिराम्भसाम्॥<br><br>2164: यैर्यैरुपायैर्लोकस्तु न चलेदार्यवर्त्मनः। तत् सर्वं राजशार्दूल नीतिशाकेऽभिवर्णितम्॥<br><br>2165: एतत् कृत्वा शुभं शास्त्रं ततः स भगवान् प्रभुः। देवानुवाच संहृष्टः सर्वाञ्छक्रपुरोगमान्॥<br><br>2166: उपकाराय लोकस्य त्रिवर्गस्थापनाय च। नवनीतं सरस्वत्या बुद्धिरेषा प्रभाविता॥<br><br>2167: दण्डेन सहिता ह्येषा लोकरक्षणकारिका। निग्रहानुग्रहरता लोकाननुचरिष्यति॥<br><br>2168: दण्डेन नीयते चेदं दण्डं नयति वा पुनः। दण्डनीतिरिति ख्याता त्रील्लोकानभिवर्तते॥<br><br>2169: पाड्गुण्यगुणसारैषा स्थास्यत्यग्रे महात्मसु। धर्मार्थकाममोक्षाश्च सकला ह्यत्र शब्दिताः॥<br><br>2170: ततस्तां भगवान् नीति पूर्वं जग्राह शङ्करः। बहुरूपो विशालाक्षः शिवः स्थाणुरुमापतिः॥<br><br>2171: प्रजानामायुषो ह्रासं विज्ञाय भगवाच्छिवः। संचिक्षेप ततः शास्त्रं महास्त्रं ब्रह्मणा कृतम्॥<br><br>2172: वैशालाक्षमिति प्रोक्तं तदिन्द्रः प्रत्यपद्यप्त। दशाध्यायसहस्राणि सुब्रह्मण्यो महातपाः॥<br><br>2173: भगवानपि तच्छास्त्रं संचिक्षेप पुरंदरः। सहस्रैः पञ्चभिस्तात यदुक्तं बाहुदन्तकम्॥<br><br>2174: अध्यायानां सहस्रस्तु त्रिभिरेव बृहस्पतिः। संचिक्षेपेश्वरो बुद्ध्या बार्हस्पत्यं तदुच्यते॥<br><br>2175: अध्यायानां सहस्रेण काव्यः संक्षेपमब्रवीत्। तच्छास्त्रममितप्रज्ञो योगाचार्यो महायशाः॥<br><br>2176: एवं लोकानुरोधेन शास्त्रमेतन्महर्षिभिः। संक्षिप्तमायुर्विज्ञाय मानां ह्रासमेव च॥<br><br>2177: अथ देवाः समागम्य विष्णुमूचुः प्रजापतिम्। एको योऽर्हति मत्र्येभ्यः श्रेष्ठ्यं वै तं समादिश॥<br><br>2178: ततः संचिन्त्य भगवान् देवो नारायणः प्रभुः। तैजसं वै विरजसं सोऽसृजन्मानसं सुतम्॥<br><br>2179: विरजास्तु महाभागः प्रभुत्वं भुवि नैच्छत। न्यासायैवाभवद् बुद्धिः प्रणीता तस्य पाण्डव॥<br><br>2180: कीर्तिमांस्तस्य पुत्रोऽभत् सोऽपि पञ्चातिगोऽभवत्। कर्दमस्तस्य तु सुतः सोऽप्यतप्यन्महत् तपः॥<br><br>2181: प्रजापतेः कर्दमस्य त्वनङ्गो नाम वै सुतः। प्रजा रक्षयिता साधुर्दण्डनीतिविशारदः॥<br><br>2182: अनङ्गपुत्रोऽतिबलो नीतिमानभिगम्य वै। प्रतिपेदे महाराज्यमथेन्द्रियवशोऽभवत्॥<br><br>2183: मृत्योस्तु दुहिता राजन् सुनीथा नाम मानसी। प्रख्याता त्रिषु लोकेषु यासौ वेनमजीजनत्॥<br><br>2184: तं प्रजासु विधर्माणं रागद्वेषवशानुगम्। मन्त्रपूतैः कुशैर्जघ्नुर्ऋषयो ब्रह्मवादिनः॥<br><br>2185: ममन्थुर्दक्षिणं चोरुमृषयस्तस्य मन्त्रतः। ततोऽस्य विकृतो जज्ञे ह्रस्वाङ्गः पुरुषो भुवि॥<br><br>2186: दग्धस्थूणाप्रतीकाशो रक्ताक्षः कृष्णमूर्धजः। निषीदेत्येवमूचुस्तमृषयो ब्रह्मवादिनः॥<br><br>2187: तस्मान्निषादाः सम्भूताः क्रूराः शैलवनाश्रयाः। ये चान्ये विन्ध्यनिलया म्लेच्छाः शतसहस्रशः॥<br><br>2188: भूयोऽस्य दक्षिणं पाणिं ममन्थुस्ते महर्षयः। ततः पुरुष उत्पन्नो रूपेणेन्द्र इवापरः॥<br><br>2189: कवची बद्धनिस्त्रिंशः सशरः सशरासनः। वेदवेदाङ्गविच्चैव धनुर्वेदे च पारगः॥<br><br>2190: तं दण्डनीतिः सकला श्रिता राजन् नरोत्तमम्। ततस्तु प्राञ्जलिर्वैन्यो महर्षीस्तानुवाच ह॥<br><br>2191: सुसूक्ष्मा मे समुत्पन्ना बुद्धिर्धर्मार्थदर्शिनी। अनया किं मया कार्यं तन्मे तत्त्वेन शंसत॥<br><br>2192: यन्मां भवन्तो वक्ष्यन्ति कार्यमर्थसमन्वितम्। तदहं वै करिष्यामि नात्र कार्या विचारणा॥<br><br>2193: तमूचुस्तत्र देवास्ते ते चैव परमर्षयः। नियतो यत्र धर्मो वै तमशङ्कः समाचर॥<br><br>2194: प्रियाप्रिये परित्यज्य समः सर्वेषु जन्तुषु। कामं क्रोधं च लोभं च मानं चोत्सृज्य दूरतः॥<br><br>2195: यश्च धर्मात् प्रविचलेल्लोके कश्चन मानवः। निग्राह्यस्ते स्वबाहुभ्यां शश्वद् धर्ममवेक्षता॥<br><br>2196: प्रतिज्ञा चाधिरोहस्व मनसा कर्मणा गिरा। पालयिष्याम्यहं भौमं ब्रह्म इत्येव चासकृत॥<br><br>2197: यश्चात्र धर्मो नित्योक्तो दण्डनीतिव्यपाश्रयः तमशङ्कः करिष्यामि स्ववशो न कदाचन॥<br><br>2198: अदण्ड्या मे द्विजाश्चेति प्रतिजानीहि हे विभो। लोकं च संकरात्कृत्स्नं त्रासास्मीति परंतप॥<br><br>2199: वैन्यस्ततस्तानुवाच देवानृषिपुरोगमान्। ब्राह्मणा महाभागा नमस्याः पुरुषर्षभः॥<br><br>2200: एवमस्त्विति वैन्यस्तु तैरुक्तो ब्रह्मवादिभिः। पुरोधाश्चाभवत् तस्य शुक्रो ब्रह्ममयो निधिः॥<br><br>2201: मन्त्रिणो वालखिल्याश्च सारस्वत्यो गणस्तथा। महर्षिर्भगवान् गर्गस्तस्य सांवत्सरोऽभवत्॥<br><br>2202: मे आत्मनाश्म इत्येव श्रुतिरेषा परा नृषु। उत्पन्नौ बन्दिनौ चास्य तत्पूर्वी सूतमागधौ॥<br><br>2203: तयोः प्रीतो ददौ राजा पृथुर्वैन्यः प्रतापवान्। अनूपदेशं सूताय मगधं मागधाय च॥<br><br>2204: समतां वसुधायाश्च स सम्यगुदपादयत्। वैषम्यं हि परं भूमेरासीदिति च नः श्रुतम्॥<br><br>2205: मन्वन्तरेषु सर्वेषु विषमा जायते मही। उज्जहार ततो वैन्यः शिलाजालान् समन्ततः॥<br><br>2206: धनुष्कोट्या महाराज तेन शैला विवर्धिताः। स विष्णुना च देवेन शक्रेण विबुधैः सह॥<br><br>2207: ऋषिभिश्च प्रजापालैब्राह्मणैश्चाभिषेचितः। तं साक्षात् पृथिवी भेजे रत्नान्यादाय पाण्डव॥<br><br>2208: सागरः सरितां भर्ता हिमवांश्चाचलोत्तमः। शक्रश्च धनमक्षय्यं प्रादात् तस्मै युधिष्ठिर॥<br><br>2209: रुक्मं चापि महामेरुः स्वयं कनकपर्वतः। यक्षराक्षसभर्ता च भगवान् नरवाहनः॥<br><br>2210: धर्मे चार्थे च कामे च समर्थं प्रददौ धनम्। हया रथाश्च नागाश्च कोटिशः पुरुषास्तथा॥<br><br>2211: प्रादुर्बभूवर्वैन्यस्य चिन्तनादेव पाण्डव। न जरा न च दुर्भिक्षं नाधयो व्याधयस्तथा॥<br><br>2212: सरीसृपेभ्य: स्तेनेभ्यो न चान्योन्यात् कदाचन। भयमुत्पद्यते तत्र तस्य राज्ञोऽभिरक्षणात्॥<br><br>2213: आपस्तस्तम्भिरे चास्य समुद्रमभियास्यतः। पर्वताश्च ददुर्मार्ग ध्वजभङ्गश्च नाभवत्॥<br><br>2214: तेनेयं पृथिवी दुग्धा सस्यानि दश सप्त च। यक्षराक्षसनागैश्चापीप्सितं यस्य यस्य यत्॥<br><br>2215: तेन धर्मोत्तस्थायं कृतो लोको महात्मना। रंजिताश्च प्रजाः सर्वास्तेन राजेति शब्द्यते॥<br><br>2216: ब्राह्मणानां क्षतत्राणात् ततः क्षत्रिय उच्यते। प्रथिता धर्मतश्चेयं पृथिवी बहुभिः स्मृता॥<br><br>2217: स्थापनं चाकरोद् विष्णुः स्वयमेव सनातनः। नातिवर्तिष्यते कश्चिद् राजंस्त्वामिति भारत॥<br><br>2218: तपसा भगवान् विष्णुराविवेश च भूमिपम्। देववन्नरदेवानां नमते यं जगन्नृपम्॥<br><br>2219: दण्डनीत्या च सततं रक्षितव्यं नरेश्वर। नाधर्षयेत् तथा कश्चिच्चारनिष्पन्ददर्शनात्॥<br><br>2220: शुभं हि कर्म राजेन्द्र शुभत्वायोपकल्पते। आत्मना कारणैश्चैव समस्येह महीक्षितः॥<br><br>2221: को हेतुर्यद् वशे तिष्ठेल्लोको दैवादृते गुणात्। विष्णोर्ललाटात् कमलं सौवर्णमभवत् तदा॥<br><br>2222: सम्भूता यतो देवी पत्नी धर्मस्य धीमतः। श्रियः सकाशादर्थश्च जातो धर्मेण पाण्डव॥<br><br>2223: अथ धर्मस्तथैवार्थः श्रीश्च राज्ये प्रतिष्ठिता। सुकृतस्य क्षयाच्चैव स्वर्लोकादेत्य मेदिनीम्॥<br><br>2224: पार्थिवो जायते तात दण्डनीतिविशारदः। महत्त्वेन च संयुक्तो वैष्णवेन नरो भुवि॥<br><br>2225: बुद्ध्या भवति संयुक्तो माहात्म्यं चाधिगच्छति। स्थापितं च ततो देवैर्न कश्चिदतिवर्तते। तिष्ठत्येकस्य च वशे तं चेदं न विधीयते॥<br><br>2226: शुभं हि कर्म राजेन्द्र शुभत्वायोपकल्पते। तुल्यस्यैकस्य यस्यायं लोको वचसि तिष्ठते॥<br><br>2227: योऽस्य वै मुखमद्राक्षीत् सौम्यं सोऽस्य वशानुगः। सुभगं चार्थवन्तं च रूपवन्तं च पश्यति॥<br><br>2228: महत्त्वात् तस्य दण्डस्य नीतिर्विस्पश्लक्षणा। नयचारश्च विपुलो येन सर्वमिदं ततम्॥<br><br>2229: आगमश्च पुराणानां महर्षीणां च सम्भवः। तीर्थवंशश्च वंशश्च नक्षत्राणां युधिष्ठिर॥<br><br>2230: सकलं चातुराश्रम्यं चातुर्होत्रं तथैव च। चातुर्वण्र्यं तथैवात्र चातुर्विद्यं च कीर्तितम्॥<br><br>2231: इतिहासाश्च वेदाश्च न्यायः कृत्स्नश्च वर्णितः। तपो ज्ञानमहिंसा च सत्यासत्येन यः परः॥<br><br>2232: वृद्धोपसेवा दानं च शौचमुत्थानमेव च। सर्वभूतानुकम्पा च सर्वमत्रोपवर्णितम्॥<br><br>2233: भुवि चाधोगतं यच्च तच्च सर्वं समर्पितम्। तस्मिन् पैतामहे शास्त्रे पाण्डवैतन संशयः॥<br><br>2234: ततो जगति राजेन्द्र सततं शब्दितं बुधैः। देवाश्च नरदेवाश्च तुल्या इति विशाम्पते॥<br><br>2235: एतत् ते सर्वमाख्यातं महत्त्वं प्रति राजसु। कात्स्येन भरतश्रेष्ठ किमन्यदिह वर्तते॥<br><br>2236: वैशम्पायन उवाच ततः पुनः स गाङ्गेयमभिवाद्य पितामहम्। प्राञ्जलिर्नियतो भूत्वा पर्यपृच्छयुधिष्ठिरः॥<br><br>2237: के धर्माः सर्ववर्णान्नां चातुर्वर्ण्यस्य के पृथक्। चातुर्वाश्रमाणां च राजधर्माश्च के मताः॥<br><br>2238: केन वै वर्धते राष्ट्र राजा केन विवर्धते। केन पौराश्च भृत्याश्च वर्धन्ते भरतर्षभ॥<br><br>2239: कोशं दण्डं च दुर्गं च सहायान मन्त्रिणस्तथा। ऋत्विक्पुरोहिताचार्यान् कीदृशान् वर्जयेन्नृपः॥<br><br>2240: केषु विश्वसितव्यं स्याद् राज्ञा कस्याञ्चिदापदि। कुतो वाऽऽत्मा दृढं रक्ष्यस्तन्मे ब्रूहि पितामह॥<br><br>2241: भीष्म उवाच नमो धर्माय महते नमः कृष्णाय वेधसे। ब्राह्मणेभ्यो नमस्कृत्य धर्मान् वक्ष्यामि शाश्वतान्॥<br><br>2242: अक्रोधः सत्यवचनं संविभागः क्षमा तथा। प्रजनः स्वेषु दारेषु शौचमद्रोह एव च॥<br><br>2243: आर्जवं भृत्यभरणं नवैते सार्ववर्णिकाः। ब्राह्मणस्य तु यो धर्मस्तं ते वक्ष्यामि केवलम्॥<br><br>2244: दममेव महाराज धर्मबाहुः पुरातनम्। स्वाध्यायाभ्यसनं चैव तत्र कर्म समाप्यते॥<br><br>2245: तं चेद् द्विजमुपागच्छेद् वर्तमानं स्वकर्मणि। अकुर्वाणं विक्रर्माणि शान्तं प्रज्ञानतर्पितम्॥<br><br>2246: कुर्वीतापत्यसंतानमथो दद्याद् यजेत च। संविभज्य च भोक्तव्यं धनं सद्भिरितीर्यते॥<br><br>2247: परिनिष्ठितकार्यस्तु स्वाध्यायेनैव ब्राह्मणः। कुर्यादन्यन्न वा कुर्या-मैत्रो ब्राह्मण उच्यते॥<br><br>2248: क्षत्रियस्यापि यो धर्मस्तं ते वक्ष्यामि भारत। दद्याद् राजन् न याचेत यजेत न च याजयेत्॥<br><br>2249: नाध्यापयेदधीयीत प्रजाश्च परिपालयेत्। नित्योद्युक्तो दस्युवधे रणे कुर्यात् पराक्रमम्॥<br><br>2250: ये तु ऋतुभिरीजानाः श्रुतवन्तश्च भूमिपाः। य एवाहवजेतारस्त एषां लोकजित्तमाः॥<br><br>2251: अविक्षतेन देहेन सपराद् यो निवर्तते। क्षत्रियो नास्य तत् कर्म प्रशंसन्ति पुराविदः॥<br><br>2252: एवं हि क्षत्रबन्धूनां मार्गमाहुः प्रधानतः। नास्य कृत्यतमं किंचिदन्यद् दस्युनिबर्हणात्॥<br><br>2253: एवं हि क्षत्रबन्धूनां मार्गमाहुः प्रधानतः। तस्माद् राज्ञा विशेषेण योद्धव्यं धर्ममीप्सता। । स्वेषु धर्मेष्ववस्थाप्य प्रजाः सर्वा महीपतिः। धर्मेण सर्वकृत्यानि शमनिष्ठानि कारयेत्॥<br><br>2254: दानमध्ययनं यज्ञो राज्ञां क्षेमो विधीयते। कुर्यादन्यन्न वा कुर्यादैन्द्रो राजन्य उच्यते॥<br><br>2255: वैश्यस्यापि हि यो धर्मस्तं ते वक्ष्यामि शाश्वतम्। दानमध्ययनं यज्ञः शौचेन धनसंचयः॥<br><br>2256: तद् भवेदन्यत् कर्म पितृवत् पालयेद् वैश्यो युक्तः सर्वान् पशूनिह। विकर्म यत् स समाचरेत्॥<br><br>2257: रक्षया स हि तेषां वै महत् सुखमवाप्नुयात्। प्रजापतिर्हि वैश्याय सृष्ट्वा परिददौ पशून्॥<br><br>2258: ब्राह्मणाय च राज्ञे च सर्वाः परिददे प्रजाः। तस्य वृत्तिं प्रवक्ष्यामि यच्च तस्योपजीवनम्॥<br><br>2259: षण्णामेकां पिबेद् धेनुं शताच्च मिथुनं हरेत्। लब्धाच्च सप्तमं भागं तथा शृङ्गे कलां खुरे। । २५। सस्यानां सर्वबीजानामेषा सांवत्सरी भृतिः। न च वैश्यस्य कामः स्यान्न रक्षेयं पशूनिति॥<br><br>2260: वैश्ये चेच्छति नान्येन रक्षितव्याः कथंचन। शूद्रस्यापि हि यो धर्मस्तं ते वक्ष्यामि भारत॥<br><br>2261: प्रजापतिर्हि वर्णानां दासं शूद्रमकल्पयत्। तस्माच्छूद्रस्य वर्णानां परिचर्या विधीयते॥<br><br>2262: तेषां शुश्रूषणाच्चैव महत् सुखमवाप्नुयात्। शूद्र एतान् परिचरेत् त्रीन् वर्णाननुपूर्वशः॥<br><br>2263: संचयांश्च न कुर्वीत जातु शूद्रः कथंचन। पापीयान् हि धनं लब्ध्वा वशे कुर्याद् गरीयसः॥<br><br>2264: राज्ञा वा समनुज्ञातः कामं कुर्वीत धार्मिकः। तस्य वृत्तिं प्रवक्ष्यामि यच्च तस्योपजीवनम्॥<br><br>2265: अवश्यं भरणीयो हि वर्णानां शूद्र उच्यते। छत्रं वेष्टनमौशीरमुपानद् व्यजनानि च॥<br><br>2266: यातयामानि देयानि शूद्राय परिचारिणे। अधार्याणि विशीर्णानि वसनानि द्विजातिभिः॥<br><br>2267: शूद्रायैव प्रदेयानि तस्य धर्मधनं हि तत्। यं च कञ्चिद् द्विजातीनां शूद्रः शुश्रूषुराव्रजेत्॥<br><br>2268: कल्प्यां तेन तु ते प्राहुर्वृत्तिं धर्मविदो जनाः। देयः पिण्डोऽनपत्याय भर्तव्यौ वृद्धदुर्बलौ॥<br><br>2269: शूद्रेण तु न हातव्यो भर्ता कस्याञ्चिदापदि। अतिरेकेण भर्तव्यो भर्ता द्रव्यपरिक्षये॥<br><br>2270: न हि स्वमस्ति शूद्रस्य भर्तृहार्येधनो हि सः। उक्तस्त्रयाणां वर्णानां यज्ञस्तस्य च भारत। स्वाहाकारवषट्कारौ मन्त्रः शूद्रे न विद्यते॥<br><br>2271: तस्माच्छूद्रः पाकयज्ञैर्यजेताव्रतवान् स्वयम्। पूर्णपात्रमयीमाहुः पाकयज्ञस्य दक्षिणाम्॥<br><br>2272: शूद्रः पैजवनो नाम सहस्राणां शतं ददौ। ऐन्द्राग्नेन विधानेन दक्षिणामितिः नः श्रुतम्॥<br><br>2273: यतो हि सर्ववर्णानां यज्ञस्तस्यैव भारत। अग्रे सर्वेषु यज्ञेषु श्रद्धायज्ञो विधीयते॥<br><br>2274: दैवतं हि महच्छ्रद्धा पवित्रं यजतां च यत्। दैवतं हि परं विप्राः स्वेन स्वेन परस्परम्॥<br><br>2275: अयजनिह सत्रैस्ते तैस्तैः कामैः समाहिताः। संसृष्टा ब्राह्मणैरेव त्रिषु वर्णेषु सृष्टयः॥<br><br>2276: देवानामपि ये देवा यद् ब्रूयस्ते परं हितम्। तस्माद् वर्णैः सर्वयज्ञाः संसृज्यन्ते न काम्यया॥<br><br>2277: ऋग्जयुः सामवित् पूज्यो नित्यं स्याद् देववद् द्विजः। अनृग्यजुरसामा च प्राजापत्य उपद्रवः। यज्ञो मनीषया तात सर्ववर्णेषु भारत॥<br><br>2278: नास्य यज्ञकृतो देवा ईहन्ते नेतरे जनाः। ततः सर्वेषु वर्णेषु श्रद्धायज्ञो विधीयते॥<br><br>2279: स्वं दैवतं ब्राह्मणः स्वेन नित्यं परान्वर्णानयजन्नैवमासीत्। अधरो वितान: संसृष्टो वैश्यो ब्राह्मणस्त्रिषु वर्णेषु यज्ञसृष्टः॥<br><br>2280: तस्माद्वर्णा ऋजवो ज्ञातिवर्णाः संसृज्यन्ते तस्य विकार एव। एकं साम यजुरेकमृगेका विप्रश्चैको निश्चये तेषु सृष्टः॥<br><br>2281: अत्र गाथा यज्ञगीताः कीर्तयन्ति पुराविदः। वैखानसानां राजेन्द्र मुनीनां यशुमिच्छताम्॥<br><br>2282: उदितेऽनुदिते वापि श्रद्दधानो जितेन्द्रियः। वहिं जुहोति धर्मेण श्रद्धा वै कारणं महत्॥<br><br>2283: यत् स्कन्नमस्य तत् पूर्वं यदस्कन्नं तदुत्तरम्। बहूनि यज्ञरूपाणि नानाकर्मफलानि च॥<br><br>2284: तानि यः सम्प्रजानाति ज्ञाननिश्चयनिश्चितः। द्विजातिः श्रद्धयोपेतः स यशुं पुरुषोऽर्हति॥<br><br>2285: स्तेनो वा यदि वा पापो यदि वा पापकृत्तमः। यशुमिच्छति यज्ञं यः साधुमेव वदन्ति तम्॥<br><br>2286: ऋषयस्तं प्रशंसन्ति साधु चैतदसंशयम्। सर्वथा सर्वदा वर्णैर्यष्टव्यमिति निर्णयः॥<br><br>2287: न हि यज्ञसमं किञ्चित् त्रिषु लोकेषु विद्यते। तस्माद् यष्टव्यमित्याहुः पुरुषेणानसूयता। श्रद्धापवित्रमाश्रित्य यथाशक्ति यथेच्छया। ॥<br><br>2288: न हि यज्ञसमं किञ्चित् त्रिषु लोकेषु विद्यते। तस्माद् यष्टव्यमित्याहुः पुरुषेणानसूयता। श्रद्धापवित्रमाश्रित्य यथाशक्ति यथेच्छया। ॥<br><br>2289: भीष्म उवाच आश्रमाणां महाबाहो शृणु सत्यपराक्रम। चतुर्णामपि नामानि कर्माणि च युधिष्ठिर॥<br><br>2290: वानप्रस्थं भक्ष्यचर्यं गार्हस्थ्यं च महाश्रमम्। ब्रह्मचर्याश्रमं प्राहुश्चतुर्थं ब्राह्मणैर्वृतम्॥<br><br>2291: जटाधारणसंस्कारं द्विजातित्वमवाप्य च। आधानादिनि कर्माणि प्राप्य वेदमधीत्य च॥<br><br>2292: सदारो वाप्यदारो वा आत्मवान् संयतेन्द्रियः। वानप्रस्थाश्रमं गच्छेत् कृतकृत्यो गृहाश्रमात्॥<br><br>2293: तत्रारण्यकशास्त्राणि समधीत्य स धर्मवित्। अवरताः प्रव्रजित्वा गच्छत्यक्षरसात्मताम्॥<br><br>2294: एतान्येव निमित्तानि मुनीनामूर्ध्वरेतसाम्। कर्तव्यानीह विप्रेण राजन्नादौ विपश्चिता॥<br><br>2295: चरितब्रह्मचर्यस्य ब्राह्मणस्य विशाम्पते। भैक्षचर्यास्वधीकारः प्रशस्त इह मोक्षिणः॥<br><br>2296: यत्रास्तमितशायी स्यान्निराशीरनिकेतनः। यथोपलब्धजीवी स्यान्मुनिर्दान्तो जितेन्द्रियः॥<br><br>2297: निराशी:स्यात् सर्वसमो निर्भोगो निर्विकारवान्। विप्रः क्षेमाश्रमं प्राप्तो गच्छत्यक्षरसात्मताम्॥<br><br>2298: अधीत्य वेदान्कृतसर्वकृत्यः संतानमुत्पाद्य सुखानि भुक्त्वा। समाहितः प्रचरेदुश्चरं यो गार्हस्थ्यधर्मं मुनिधर्मजुष्टम्॥<br><br>2299: स्वदारतष्टस्त्वृतुकालगामी नियोगसेवी न शठो न जिह्मः। मिताशनो देवरतः कृतज्ञः सत्यो मृदुश्चानृशंसः क्षमावान्॥<br><br>2300: दान्तो विधेयो हव्यकव्येऽप्रमत्तौ ह्यन्नस्य दाता सततं द्विजेभ्यः। अमत्सरी सर्वलिङ्गप्रदाता वैताननित्यश्च गृहाश्रमी स्यात्॥<br><br>2301: अथात्र नारायणगीतमार्छ महर्षयस्तात महानुभावाः। महार्थमत्यन्ततपःप्रयुक्तं तदुच्यमानं हि मया निबोध॥<br><br>2302: सत्यार्जवं चातिथिपूजनं च धर्मस्तथार्थश्च रतिः स्वदारैः। निषेवितव्यानि सुखानि लोके ह्यस्मिन् परे चैव मतं ममैतत्॥<br><br>2303: भरणं पुत्रदाराणां वेदानां धारणं तथा। वसतामाश्रमं श्रेष्ठं वदन्ति परमर्षयः॥<br><br>2304: एवं हि यो ब्राह्मणो यज्ञशीलो गार्हस्थ्यमध्यावसते यथावत्। गृहस्थवृत्तिं प्रविशोध्य सम्यक् स्वर्गे विशुद्धं फलमाप्नुते सः॥<br><br>2305: तस्य देहपरित्यागादिशः कामाक्षया मताः। आनन्त्यायोपतिष्ठन्ति सर्वतोऽक्षिशिरोमुखाः॥<br><br>2306: स्मरन्नेको जपन्नेकः सर्वानेको युधिष्ठिर। एकस्मिन्नेव चाचार्ये शुश्रूषुर्मलपङ्कवान्॥<br><br>2307: ब्रह्मचारी व्रती नित्यं नित्यं दीक्षापरो वशी। परिचार्य तथा वेदं कृत्यं कुर्वन् वसेत् सदा॥<br><br>2308: शुश्रूषां सततं कुर्वन् गुरोः सम्प्रणमेत च। षट्कर्मसु निवृत्तश्च न प्रवृत्तश्च सर्वशः॥<br><br>2309: न चरत्यधिकारेण सेवेत द्विषतो न च। एषोऽऽश्रमपदस्तात ब्रह्मचारिण इष्यते॥<br><br>2310: युधिष्ठिर उवाच शिवान् सुखान् महोदर्कानहिंस्त्राल्लोकसम्मतान्। ब्रूहि धर्मान् सुखोपायान् मद्विधानां सुखावहान्॥<br><br>2311: भीष्म उवाच ब्राह्मणस्य तु चत्वारस्त्वाश्रमा विहिताः प्रभो। वर्णास्तान् नानुवर्तन्ते त्रयो भारतसत्तम॥<br><br>2312: उक्तानि कर्माणि बहूनि राजन् स्वाणि राजन्यपरायणानि। नेमानि दृष्टान्तविधौ स्मृतानि क्षाने हि सर्वं विहितं यथावत्॥<br><br>2313: क्षात्राणि वैश्यानि च सेवमानः शौद्राणि कर्माणि च ब्राह्मणः सन्। अस्मिल्लोके निन्दितो मन्दचेताः परे च लोके निरयं प्रयाति॥<br><br>2314: या संज्ञा विहिता लोके दासे शुनि वृके पशौ। विकर्मणि स्थिते विप्रे सैव संज्ञा च पाण्डव॥<br><br>2315: षट्कर्मसम्प्रवृत्तस्य आश्रमेषु चतुर्ध्वपि। सर्वधर्मोपपन्नस्य संवृतस्य कृतात्मनः॥<br><br>2316: ब्राह्मणस्य विशुद्धस्य तपस्यभिरतस्य च। निराशिषो वदान्यस्य लोका ह्यक्षरसम्मिताः॥<br><br>2317: यो यस्मिन् कुरुते कर्म यादृशं येन यत्र च। तादृशं तादृशेनैव स गुणं प्रतिपद्यते॥<br><br>2318: वृद्ध्या कृषिवणिक्त्वेन जीवसंजीवनेन च। वेत्तुमर्हसि राजेन्द्र स्वाध्यायगणितं महत्॥<br><br>2319: कालसंचोदितो लोकः कालपर्यायनिश्चितः। उत्तमाधममध्यानि कर्माणि कुरुतेऽवशः॥<br><br>2320: अन्तवन्ति प्रधानानि पुरा श्रेयस्कराणि च। स्वकर्मनिरतो लोके ह्यक्षरः सर्वतोमुखः॥<br><br>2321: भीष्म उवाच ज्याकर्षणं शत्रुनिबर्हणं च कृषिर्वणिज्या पशुपालनं च। शुश्रूषणं चापि तथार्थहेतोरकार्यमेतत् परमं द्विजस्य॥<br><br>2322: सेव्यं तु ब्रह्म षट्कर्म गृहस्थेन मनीषिणा। कृतकृत्यस्य चारण्ये वासो विप्रस्य शस्यते॥<br><br>2323: राजप्रेष्यं कृषिधनं जीवनं च वणिक्पथा। कौटिल्यं कौलटेयं च कुसीदं च विवर्जयेत्॥<br><br>2324: शूद्रो राजन्भवति ब्रह्मबन्धु १श्चारित्रो यश्च धर्मादपेतः। वृषलीपतिः पिशुनो नर्तनश्च राजप्रेष्यो यश्च भवेद् विकर्मा॥<br><br>2325: जपन्वेदानजपंश्चापि राजन् समः शूरैर्दासवच्चापि भोज्यः। एते सर्वे शूद्रसमा भवन्ति राजन्नेतान्वर्जयेद्देवकृत्ये॥<br><br>2326: निर्मर्यादे चाशुचौ क्रूरवृत्ती हिंसात्मके त्यक्तधर्मस्ववृत्ते। हव्यं कव्यं यानि चान्यानि राजन्। देयान्यदेयानि भवन्ति चास्मै। ॥<br><br>2327: तस्माद्धर्मो विहितो ब्राह्मणस्य दमः शौचमार्जवं चापि राजन्। तथा विप्रस्याश्रमाः सर्व एव पुरा राजन् ब्राह्मणा वै निसृष्टाः॥<br><br>2328: यः स्याद्दान्तः सोमपश्चार्यशीलः सानुक्रोशः सर्वसहो निराशीः। ऋजुर्मूदुरनृशंसः क्षमावान् स वै विप्रो नेतरः पापकर्मा॥<br><br>2329: शूद्रं वैश्यं राजपुत्रं च रार्ज ल्लोकाः सर्वे संश्रिता धर्मकामाः। तस्माद् वर्णाशान्तिधर्मेष्वसक्तान् मत्वा विष्णुर्नेच्छति पाण्डुपुत्र॥<br><br>2330: लोके चेदं सर्वलोकस्य न ा च्चातुर्वण्र्यं वेदवादाश्च न स्युः। सर्वाश्चज्याः सर्वलोकक्रियाश्च सद्यः सर्वे चाश्रमस्थान वै स्युः॥<br><br>2331: यश्च त्रयाणां वर्णानामिच्छेदाश्रमसेवनम्। चातुराश्रम्यदृशंश्च धर्मांस्तान्धृणु पाण्डव॥<br><br>2332: शुश्रूषोः कृतकार्यस्य कृतसंतानकर्मणः। अभ्यनुज्ञातराजस्य शूद्रस्य जगतीपते॥<br><br>2333: अल्पान्तरगतस्यापि दशधर्मगतस्य वा। आश्रमा विहिताः सर्वे वर्जयित्वा निराशिषम्॥<br><br>2334: भैक्ष्यचर्यां ततः प्राहुस्तस्य तद्धर्मचारिणः। तथा वैश्यस्य राजेन्द्र राजपुत्रस्य चैव हि॥<br><br>2335: कृतकृत्यो वयोऽतीतो राज्ञः कृतपरिश्रमः। वैश्यो गच्छदनुज्ञातो नृपेणाश्रमसंश्रयम्॥<br><br>2336: वेदानधीत्य धर्मेण राजशास्त्राणि चानघ । संतानादीनि कर्माणि कृत्वा सोमं निषेव्य च॥<br><br>2337: पालयित्वा प्रजाः सर्वा धर्मेण वदतां वरः। राजसूयाश्वमेधादीन् मखानन्यांस्तथैव च॥<br><br>2338: आनयित्वा यथापाठं विप्रेभ्यो दत्तदक्षिणः। संग्रामे विजयं प्राप्य तथाल्पं यदि वा बहु॥<br><br>2339: स्थापयित्वा प्रजापालं पुत्रं राज्ये च पाण्डव। अन्यगोत्रं प्रशस्तं वा क्षत्रियं क्षत्रियर्षभ॥<br><br>2340: अर्चयित्वा पितृन् सम्यक् पितृयज्ञैर्यथाविधि। देवान् यज्ञैर्ऋषीन् वेदैरर्चयित्वा तु यत्नतः॥<br><br>2341: अन्तकाले च सम्प्राप्ते य इच्छेदाश्रमान्तरम्। सोऽनुपूर्व्याश्रमान् राजन् गत्वा सिद्धिमवाप्नुयात्॥<br><br>2342: राजषित्वेन राजेन्द्र भैक्ष्यचर्यां न सेवया। अपेतगृहधर्मोऽपि चरेज्जीवितकाम्यया॥<br><br>2343: न चैतन्नैष्ठिकं कर्म त्रयाणां भूरिदक्षिण। चतुर्णां राजशार्दूल प्राहुराश्रमवासिनाम्॥<br><br>2344: बाह्वायत्तं क्षत्रियैर्मानवानां लोकश्रेष्ठं धर्ममासेवमानैः। सर्वे धर्माः सोपधर्मास्त्रयाणां राज्ञो धर्मादिति वेदाच्छणोमि॥<br><br>2345: यथा राजन् हस्तिपदे पदानि संलीयन्ते सर्वसत्त्वोद्भवानि। एवं धर्मान् राजधर्मेषु सर्वान् सर्वावस्थान् सम्प्रलीनान् निबोध॥<br><br>2346: अल्पाश्रयानल्पफलान् वदन्ति धर्मानन्यान् धर्मविदो मनुष्याः। महाश्रयं बहुकल्याणरूपं क्षात्रं धर्मं नेतरं प्राहुरार्याः॥<br><br>2347: सर्वे धर्मा राजधर्मप्रधानाः सर्वे वर्णाः पाल्यमाना भवन्ति। सर्वस्त्यागो राजधर्मेषु रार्ज स्त्यागं धर्मं चाहुरग्र्यं पुराणम्॥<br><br>2348: मज्जेत् त्रयी दण्डनीतौ हतायां सर्वे धर्माः प्रक्षयेयुर्विबुद्धाः। सर्वे धर्माश्चाश्रमाणां हताः स्युः क्षात्रे त्यक्ते राजधर्मे पुराणे॥<br><br>2349: सर्वे त्यागा राजधर्मेषु दृशः सर्वा दीक्षा राजधर्मेषु चोक्ताः। सर्वा विद्या राजधर्मेषु युक्ताः सर्वे लोका राजधर्मे प्रविष्टाः॥<br><br>2350: यथा जीवाः प्राकृतैर्वध्यमाना धर्मश्रुतानामुपपीडनाय। एवं धर्मा राजधर्मवियुक्ताः। संचिन्वन्तो नाद्रियन्ते स्वधर्मम्॥<br><br>2351: वैशम्पायन उवाच चातुराश्रम्यधर्माश्च यतिधर्माश्च पाण्डव। लोकवेदोत्तराश्चैव क्षात्रधर्मे समाहिताः॥<br><br>2352: सर्वाण्येतानि कर्माणि क्षात्रे भरतसत्तम। निराशिषो जीवलोकाः क्षत्रधर्मेऽव्यवस्थिते॥<br><br>2353: अप्रत्यक्षं बहुद्वारं धर्ममाश्रमवासिनाम्। प्ररूपयन्ति तद्भावमागमैरेव शाश्वतम्॥<br><br>2354: अपरे वचनैः पुण्यैर्वादिनो लोकनिश्चयम्। अनिश्चयज्ञा धर्माणामदृष्टान्ते परे हताः॥<br><br>2355: प्रत्यक्षं सुखभूयिष्ठमात्मसाक्षिकमच्छलम्। सर्वलोकहितं धर्मं क्षत्रियेषु प्रतिष्ठितम्॥<br><br>2356: धर्माश्रमेऽध्यवसिनां ब्राह्मणानां युधिष्ठिर। यथा त्रयाणां वर्णानां संख्यातोपश्रुतिः पुराः॥<br><br>2357: राजधर्मेष्वनुमता लोकाः सुचरितैः सह। उदाहृतं ते राजेन्द्र यथा विष्णुं महौजसम्॥<br><br>2358: सर्वभूतेश्वरं देवं प्रभुं नारायणं पुरा। जग्मुः सुबहुशः शूरा राजानो दण्डनीतये॥<br><br>2359: एकैकमात्मनः कर्म तुलयित्वाऽऽश्रमं पुरा। राजानः पर्युपासन्त दृष्टान्तवचने स्थिताः॥<br><br>2360: साध्या देवा वसवश्चाश्विनौ च रुद्राश्च विश्वे मरुतां गणाश्च। सृष्टाः पुरा ह्यादिदेवेन देवाः क्षात्रे धर्मे वर्तयन्ते च सिद्धाः॥<br><br>2361: अत्र ते वर्तयिष्यामि धर्ममर्थविनिश्चयम्। निर्मर्यादे वर्तमाने दानवैकार्णवे पुरा॥<br><br>2362: बभूव राजा राजेन्द्र मान्धाता नाम वीर्यवान्। पुरा वसुमतीपालो यज्ञं चक्रे दिदृक्षया॥<br><br>2363: अनादिमध्यनिधनं देवं नारायणं प्रभुम्। स राजा राजशार्दूल मान्धाता परमेश्वरम्॥<br><br>2364: जगाम शिरसा पादौ यज्ञे विष्णोर्महात्मनः। दर्शयामास तं विष्णू रूपमास्थाय वासवम्॥<br><br>2365: स पार्थिवैर्वृतः सद्भिरर्चयामास तं प्रभुम्। तस्य पार्थिवसिंहस्य तस्य चैव महात्मनः। संवादोऽयं महानासीद् विष्णुं प्रति महाद्युतिम्॥<br><br>2366: इन्द्र उवाच किमिष्यते धर्मभृतां वरिष्ठ यद् द्रष्टुकामोऽसि तमप्रमेयम्। अनन्तमायामितमन्त्रवीर्य नारायणं ह्यादिदेवं पुराणम्॥<br><br>2367: नासौ देवो विश्वरूपो मयापि शक्योद्रष्टुं ब्रह्मणा वापि साक्षात्। येऽन्ये कामास्तव राजन् हृदिस्था दास्ये चैतांस्त्वं हि मर्येषु राजा॥<br><br>2368: सत्ये स्थितो धर्मपरो जितेन्द्रियः शूरो दृढप्रीतिरत: सुराणाम्। बुद्ध्या भक्त्या चोत्तमश्रद्धया च ततस्तेऽहं दधि वरान् यथेष्टम्॥<br><br>2369: मान्धातोवाच असंशयं भगवन्नादिदेवं द्रक्ष्यामित्वाहं शिरसा सम्प्रसाद्य। त्यक्त्वा कामान् धर्मकामो ह्यरमे मिच्छे गन्तुं सत्पथं लोकदृष्टम्॥<br><br>2370: क्षात्राद् धर्माद् विपुलादप्रमेय ल्लोकाः प्राप्ताः स्थापितं स्वं यशश्च। धर्मो योऽसावादिदेवात् प्रवृत्तो लोकश्रेष्ठं तं न जानामि कर्तुम्॥<br><br>2371: इन्द्र उवाच असैनिका धर्मपराश्च धर्म परां गतिं न नयन्ते ह्ययुक्तम्। क्षात्रो धर्मो ह्यादिदेवात्प्रवृत्तः पश्चादन्ये शेषभूताश्च धर्माः॥<br><br>2372: शेषाः सृष्टा ह्यन्तवन्तो ह्यनन्ताः सप्रस्थानाः क्षात्रधर्मा विशिष्टाः। स्तस्माद् धर्मं श्रेष्ठमिमं वदन्ति॥<br><br>2373: कर्मणा वै पुरा देवा ऋषयश्चामितौजसः। त्राता: सर्वं प्रसह्यारीन्क्षत्रधर्मेण विष्णुना॥<br><br>2374: यदि ह्यसौ भगवान्नाहनिष्यद् रिपून् सर्वानसुरानप्रमेयः। न ब्राह्मणा न च लोकादिकर्ता नायं धर्मो नादिधर्मोऽभविष्यत्॥<br><br>2375: इमामुर्वी नाजयद्विक्रमेण देवश्रेष्ठः सासुरामादिदेवः। चातुर्वण्र्यं चातुराश्रम्यधर्माः सर्वे न स्युर्ब्राह्मणानां विनाशात्॥<br><br>2376: नष्टा धर्माः शतधा शाश्वतास्ते क्षात्रेण धर्मेण पुनः प्रवृद्धाः। युगे युगे ह्यादिधर्माः प्रवृत्ता लोकज्येष्ठं क्षात्रधर्मं वदन्ति॥<br><br>2377: आत्मत्यागः सर्वभूतानुकम्पा लोकज्ञानं पालनं मोक्षणं च। विषण्णानां मोक्षणं पीडिताना क्षात्रे धर्मे विद्यते पार्थिवानाम्॥<br><br>2378: निर्मर्यादा: काममन्युप्रवृत्ता भीता राज्ञो नाधिगच्छन्ति पापम्। शिष्टाश्चान्ये सर्वधर्मोपपन्नाः साध्वाचाराः साधु धर्मं वदन्ति॥<br><br>2379: पुत्रवत् पाल्यमानानि राजधर्मेण पार्थिवैः। लोके भूतानि सर्वाणि चरन्ते नात्र संशयः॥<br><br>2380: सर्वधर्मपरं क्षात्रं लोकश्रेष्ठं सनातनम्। शश्वदक्षरपर्यन्तमक्षरं सर्वतोमुखम्॥<br><br>2381: इन्द्र उवाच एवंवीर्यः सर्वधर्मोपपन्न क्षात्रः श्रेष्ठः सर्वधर्मेषु धर्मः। पाल्यो युष्माभिर्लोकहितैरुदारै विपर्यये स्यादभवः प्रजानाम्॥<br><br>2382: भूसंस्कारं राजसंस्कारयोर्ग मभैक्ष्यचर्यां पालनं च प्रजानाम्। विद्याद् राजा सर्वभूतानुकम्पी देहत्यागं चाहवे धर्ममग्न्यम्॥<br><br>2383: त्यागं श्रेष्ठं मुनयो वै वदन्ति सर्वश्रेष्ठं यच्छरीरं त्यजन्तः। नित्यं युक्ता राजधर्मेषु सर्वे प्रत्यक्षं ते भूमिपाला यथैव॥<br><br>2384: बहुश्रुत्वा गुरुशुश्रूषया चा परस्परं संहननाद् वदन्ति। नित्यं धर्मं क्षत्रियो ब्रह्मचारी चरेदेको ह्याश्रमं धर्मकामः॥<br><br>2385: सामान्यार्थे व्यवहारे प्रवृत्ते प्रियाप्रिये वर्जयन्नेव यत्नात्। चातुर्वर्ण्यस्थापनात् पालनाच्च तैस्तैर्योगैर्नियमैरौरसैश्च॥<br><br>2386: सर्वोद्योगैराश्रमं धर्ममाहुः क्षात्रं श्रेष्ठं सर्वधर्मोपपन्नम्। स्वं स्वं धर्मं येन चरन्ति वर्णा स्तांस्तान्धर्मानन्यथार्थान् वदन्ति॥<br><br>2387: निर्मर्यादान् नित्यमर्थे निविर्श नाहुस्तांस्तान् वै पशुभूतान्मनुष्यान्। यथा नीतिं गमयत्यर्थयोर्गा च्छ्रेयस्तस्मादाश्रमात् क्षत्रधर्मः॥<br><br>2388: विद्यानां या गतिर्ब्राह्मणानां ये चैवोक्ताश्चाश्रमा ब्राह्मणानाम्। एतत् कर्म ब्राह्मणस्याहुरग्रर्य मन्यत् कुर्वञ्छूद्रवच्छस्त्रवध्यः॥<br><br>2389: चातुराश्रम्यधर्माश्च वेदधर्माश्च पार्थिवा ब्राह्मणेनानुगन्तव्या नान्यो विद्यात् कदाचन॥<br><br>2390: अन्यथा वर्तमानस्य नासौ वृत्तिः प्रकल्प्यते। कर्मणा वर्धते धर्मो यथाधर्मस्तथैव सः॥<br><br>2391: यो विकर्मस्थितो विप्रो न स सम्मानमर्हति। कर्म स्वं नोपयुञ्जानमविश्वास्यं हि तं विदुः॥<br><br>2392: एते धर्माः सर्ववर्णेषु लीना उत्क्रष्टव्याः क्षत्रियैरेष धर्मः। तस्माज्येष्ठा राजधर्मा न चान्ये वीर्यज्येष्ठा वीरधर्मा मता मे॥<br><br>2393: मान्धातोवाच यवनाः किराता गान्धाराचीनाः शबरबर्बराः। शकास्तुषाराः कङ्काश्च परवाश्चान्ध्रमद्रकाः॥<br><br>2394: पौण्ड्राः पुलिन्दा रमठा: काम्बोजाश्चैव सर्वशः। ब्रह्मक्षत्रप्रसूताश्च वैश्याः शूद्राश्च मानवाः॥<br><br>2395: कथं धर्माचरिष्यन्ति सर्वे विषयवासिनः। मद्विधैश्च कथं स्थाप्याः सर्वे वै दस्युजीविनः॥<br><br>2396: मान्धातोवाच एतदिच्छाम्यहं श्रोतुं भगवंस्तद् ब्रवीहि मे। त्वं बन्धुभूतो ह्यस्माकं क्षत्रियाणां सुरेश्वर॥<br><br>2397: इन्द्र उवाच मातापित्रोर्हि शुश्रूषा कर्तव्या सर्वदस्युभिः। आचार्य गुरुशुश्रूषा तथैवाश्रमवासिनाम्॥<br><br>2398: भूमिपानां च शुश्रूषा कर्तव्या सर्वदस्युभिः। वेदधर्मक्रियाश्चैव तेषां धर्मो विधीयते॥<br><br>2399: पितृयज्ञास्तथा कूपाः प्रपाश्च शयनानि च। दानानि च यथाकालं द्विजेभ्यो विसृजेत् सदा॥<br><br>2400: अहिंसा सत्यमक्रोधो वृत्तिदायानुपालनम्। भरणं पुत्रदाराणां शौचमद्रोह एव च॥<br><br>2401: दक्षिणा सर्वयज्ञानां दातव्या भूतिमिच्छता। पाकयज्ञा महाश्चि दातव्याः सर्वदस्युभिः॥<br><br>2402: एतान्येवंप्रकाराणि विहितानि पुरानघ। सर्वलोकस्य कर्माणि कर्तव्यानीह पार्थिव॥<br><br>2403: मान्धातोवाच दृश्यन्ते मानुषे लोके सर्ववर्णेषु दस्यवः। लिङ्गान्तरे वर्तमाना आश्रमेषु चतुर्ध्वपि॥<br><br>2404: इन्द्र उवाच विनष्टायां दण्डनीत्यां राजधर्मे निराकृते। सम्प्रमुह्यन्ति भूतानि राजदौरात्म्यतोऽनघ॥<br><br>2405: असंख्याता भविष्यन्ति भिक्षवो लिङ्गिनस्तथा। आश्रमाणां विकल्पाश्च निवृत्तेऽस्मिन् कृते युगे॥<br><br>2406: अशृण्वानाः पुराणानां धर्माणां परमा गतीः। उत्पथं प्रतिपत्स्यन्ते काममन्युसमीरिताः॥<br><br>2407: यदा निवर्त्यते पापो दण्डनीत्या महात्मभिः। तदा धर्मो न चलते सद्भूतः शाश्वतः परः॥<br><br>2408: सर्वलोकगुरुं चैव राजानं योऽवमन्यते। न तस्य दत्तं न हुतं न श्राद्धं फलते क्वचित्॥<br><br>2409: मानुषाणामधिपतिं देवभूतं सनातनम्। देवापि नावमन्यन्ते धर्मकामं नरेश्वरम्॥<br><br>2410: प्रजापतिर्हि भगवान् सर्वं चैवासृजज्जगत्। स प्रवृत्तिनिवृत्त्यर्थं धर्माणां क्षत्रमिच्छति॥<br><br>2411: प्रवृत्तस्य हि धर्मस्य बुद्ध्या यः स्मरते गतिम्। स मे मान्यश्च पूज्यश्च तत्र क्षत्रं प्रतिष्ठितम्॥<br><br>2412: भीष्म उवाच एवमुक्त्वा स भगवान् मरुद्गणवृतः प्रभुः। जगाम भवनं विष्णोरक्षरं शाश्वतं पदम्॥<br><br>2413: एवं प्रवर्तिते धर्मे पुरा सुचरितेऽनघ। कः क्षत्रमवमन्येत चेतनावान् बहुश्रुतः॥<br><br>2414: अन्यायेन प्रवृत्तानि निवृत्तानि तथैव च। अन्तरा विलयं यान्ति यथा पथि विचक्षुषः॥<br><br>2415: आदौ प्रवर्तिते चक्रे तथैवादिपरायणे। वर्तस्व पुरुषव्याघ्र संविजानामि तेऽनघ॥<br><br>2416: युधिष्ठिर उवाच श्रुता मे कथताः पूर्वे चत्वारो मानवाश्रमाः। व्याख्यानयित्वा व्याख्यानमेषामाचक्ष्व पृच्छतः॥<br><br>2417: भीष्म उवाच विदिताः सर्व एवेह धर्मास्तव युधिष्ठिर। यथा मम महाबाहो विदिताः साधुसम्मताः॥<br><br>2418: यत्तु लिङ्गान्तरगतं पृच्छसे मां युधिष्ठिर। धर्मं धर्मभृतां श्रेष्ठ तन्निबोध नराधिप॥<br><br>2419: सर्वाण्येतानि कौन्तेय विद्यन्ते मनुजर्षभ। साध्वाचारप्रवृत्तानां चातुराश्रम्यकारिणाम्॥<br><br>2420: अकामद्वेषयुक्तस्य दण्डनीत्या युधिष्ठिर। समदर्शिनश्च भूतेषु भैक्ष्याश्रमपदं भवेत्॥<br><br>2421: वेत्ति ज्ञानविसर्ग च निग्रहानुग्रहं तथा। यथोक्तवृत्तेधीरस्य क्षेमाश्रमपदं भवेत्॥<br><br>2422: अर्हान् पूजयतो नित्यं संविभागेन पाण्डव। सर्वतस्तस्य कौन्तेय भैक्ष्याश्रमपदं भवेत्॥<br><br>2423: ज्ञातिसम्बन्धिमित्राणि व्यापन्नानि युधिष्ठिर। समभ्युद्धरमाणस्य दीक्षाश्रमपदं भवेत्॥<br><br>2424: लोकमुख्येषु सत्कारं लिङ्गिमुख्येषु चासकृत्। कुर्वतस्तस्य कौन्तेय वन्याश्रमपदं भवेत्॥<br><br>2425: आह्निकं पितृयज्ञांश्च भृतयज्ञान् समानुषान्। कुर्वतः पार्थ विपुलान् वन्याश्रमपदं भवेत्॥<br><br>2426: संविभागेन भूतानामतिथीनां तथार्चनात्। देवयज्ञैश्च राजेन्द्र वन्याश्रमपदं भवेत्॥<br><br>2427: मर्दनं परराष्ट्राणां शिष्टार्थं सत्यविक्रम। कुर्वतः पुरुषव्याघ्र वन्याश्रमपदं भवेत्॥<br><br>2428: पालनात् सर्वभूतानां स्वराष्ट्रपरिपालनात्। दीक्षा बहुविधा राजन् सत्याश्रमपदं भवेत्॥<br><br>2429: वेदाध्ययननित्यत्वं क्षमाथाचार्यपूजनम्। अथोपाध्यायशुश्रूषा ब्रह्माश्रमपदं भवेत्॥<br><br>2430: आह्निकं जपमानस्य देवान् पूजयतः सदा। धर्मेण पुरुषव्याघ्र धर्माश्रमपदं भवेत्॥<br><br>2431: मृत्युर्वा रक्षणं वेति यस्य राज्ञो विनिश्चयः। प्राणद्यूते ततस्तस्य ब्रह्माश्रमपदं भवेत्॥<br><br>2432: अजिह्ममशठं मार्ग वर्तमानस्य भारत। सर्वदा सर्वभूतेषु ब्रह्माश्रमपदं भवेत्॥<br><br>2433: वानप्रस्थेषु विप्रेषु त्रैविद्येषु च भारत। प्रयच्छतोऽर्थान् विपुलान् वन्याश्रमपदं भवेत्॥<br><br>2434: सर्वभूतेष्वनुक्रोशं कुर्वतस्तस्य भारत। आनृशंस्यप्रवृत्तस्य सर्वावस्थं पदं भवेत्॥<br><br>2435: बालवृद्धेषु कौन्तेय सर्वावस्थं युधिष्ठिर। अनुक्रोशक्रिया पार्थ सर्वावस्थं पदं भवेत्॥<br><br>2436: बलात्कृतेषु भूतेषु परित्राणं कुरूद्वह। शरणागतेषु कौरव्य कुर्वन् गार्हस्थ्यमावसेत्॥<br><br>2437: चराचराणां भूतानां रक्षणं चापि सर्वशः। यथार्हपूजां च तथा कुर्वन् गाहस्थ्यमावसेत्॥<br><br>2438: ज्येष्ठानुज्येष्ठपत्नीनां भ्रातृणां पुत्रनप्तृणाम्। निग्रहानुग्रहौ पार्थ गार्हस्थ्यमिति तत् तपः॥<br><br>2439: साधूनामर्चनीयानां पूजा सुविदितात्मनाम्। पालनं पुरुषव्याघ्र गृहाश्रमपदं भवेत्॥<br><br>2440: आश्रमस्थानि भूतानि यस्तु वेश्मनि भारत। आददीतेह भोज्येन तद् गार्हस्थ्यं युधिष्ठिर॥<br><br>2441: यः स्थितः पुरुषो धर्मे धात्रा सृष्टे यथार्थवत्। आश्रमाणां हि सर्वेषां फलं प्राप्नोत्यनामयम्॥<br><br>2442: यस्मिन्न नश्यन्ति गुणाः कौन्तेय पुरुषे सदा। आश्रमस्थं तमप्याहुनरश्रेष्ठं युधिष्ठिर॥<br><br>2443: स्थानमानं कुले मानं वयोमानं तथैव च। कुर्वन् वसति सर्वेषु ह्याश्रमेषु युधिष्ठिर॥<br><br>2444: देशधर्मांच कौन्तेय कुलधर्मांस्तथैव च। पालयन् पुरुषव्याघ्र राजा सर्वाश्रमी भवेत्॥<br><br>2445: काले विभूतिं भूतानामुपहारांस्तथैव च। अर्हयन् पुरुषव्याघ्र साधूनामाश्रमे वसेत्॥<br><br>2446: दशधर्मगतश्चापि यो धर्मं प्रत्यवेक्षते। सर्वलोकस्य कौन्तेय राजा भवति सोऽऽश्रमी॥<br><br>2447: ये धर्मकुशला लोके धर्मं कुर्वन्ति भारत। पालिता यस्य विषये धर्मांशस्तस्य भूपते॥<br><br>2448: धर्मारामान् धर्मपरान् ये न रक्षन्ति मानवाान्। पार्थिवाः पुरुषव्याघ्र तेषां पापं हरन्ति ते॥<br><br>2449: ये चाप्यत्र सहायाः स्युः पार्थिवानां युधिष्ठिर। ते चैवांशहराः सर्वे धर्मे परकृतेऽनघ॥<br><br>2450: सर्वाश्रमपदेऽप्याहुर्गार्हस्थ्यं दीप्तनिर्णयम्। पावनं पुरुषव्याघ्र यं धर्मं पर्युपास्महे॥<br><br>2451: आत्मोपमस्तु भूतेषु यो वै भवति मानवः। न्यस्तदण्डो जितक्रोधः प्रेत्येह लभते सुखम्॥<br><br>2452: धर्मे स्थिता सत्त्ववीर्या धर्मसेतुवटारका। त्यागवाताध्वगा शीघ्रा नौस्तं संतारयिष्यति॥<br><br>2453: यदा निवृत्तः सर्वस्मात् कामो योऽस्य हृदि स्थितः। तदा भवति सत्त्वस्थस्ततो ब्रह्म समश्नुते॥<br><br>2454: सुप्रसन्नस्तु भावेन योगेन च नराधिप। धर्मं पुरुषशार्दूल प्राप्स्यते पालने रतः॥<br><br>2455: वेदाध्ययनशीलानां विप्राणां साधुकर्मणाम्। पालने यत्नमातिष्ठ सर्वलोकस्य चैव ह॥<br><br>2456: वने चरन्ति ये धर्ममाश्रमेषु च भारत। रक्षणात् तच्छतगुणं धर्मं प्राप्नोति पार्थिवः॥<br><br>2457: एष ते विविधो धर्मः पाण्डवश्रेष्ठ कीर्तितः। अनुतिष्ठ त्वमेनं वै पूर्वदृष्टं सनातनम्॥<br><br>2458: चातुराश्रम्यमैकाग्रयं चातुर्वर्यं च पाण्डव। धर्मं पुरुषशार्दूल प्राप्स्यसे पालने रतः॥<br><br>2459: युधिष्ठिर उवाच चातुराश्रम्यमुक्तं ते चातुर्वर्यं तथैव च। राष्ट्रस्य यत् कृत्यतमं ततो ब्रूहि पितामह॥<br><br>2460: भीष्म उवाच राष्ट्रस्यैतत् कृत्यतमं राज्ञ एवाभिषेचनम्। अनिन्द्रमबलं राष्ट्रं दस्यवोऽभिभवन्त्युत॥<br><br>2461: अराजकेषु राष्ट्रेषु धर्मो न व्यवतिष्ठते। परस्परं च खादन्ति सर्वथा धिगराजकम्॥<br><br>2462: इन्द्रमेव प्रवृणुते यद्राजानमिति श्रुतिः। यथैवेन्द्रस्तथा राजा सम्पूज्यो भूतिमिच्छता॥<br><br>2463: नाराजकेषु राष्ट्रेषु वस्तव्यमिति रोचये। नाराजकेषु राष्ट्रेषु हव्यमग्निर्वहत्युत॥<br><br>2464: अथ चेदाभिवर्तेत राज्यार्थी बलवत्तरः। अराजकाणि राष्ट्राणि हतवीर्याणि वा पुनः॥<br><br>2465: प्रत्युद्गम्याभिपूज्यः स्यादेतदत्र सुमन्त्रितम्। न हि पापात् परतरमस्ति किञ्चिदराजकात्॥<br><br>2466: स चेत् समनुपश्येत समग्रं कुशलं भवेत्। बलवान् हि प्रकुपितः कुर्यान्निःशेषतामपि॥<br><br>2467: भूयांसं लभते क्लेशं या गौर्भवति दुर्दुहा। अथ या सुदुहा राजन् नैव तां वितुदन्त्यपि॥<br><br>2468: यदतप्तं प्रणमते नैतत् संतापमर्हति। यत् स्वयं नमते दारु न तत् संनामयन्त्यपि॥<br><br>2469: एतयोपमया वीर संनमेत बलीयसे। इन्द्राय स प्रणमते नमते यो बलीयसे॥<br><br>2470: तस्माद् राजैव कर्तव्यः सततं भूतिमिच्छता। न धनार्थो न दारार्थस्तेषां येषामराजकम्॥<br><br>2471: प्रीयते हि हरन् पापः परवित्तमराजके। यदास्य उद्धरन्त्यन्ये तदा राजानमिच्छति॥<br><br>2472: पापा ह्यपि तदा क्षेमं न लभन्ते कदाचन। एकस्य हि द्वौ हरतो द्वयोश्च बहवोऽपरे॥<br><br>2473: अदासः क्रियते दासो ह्रियन्ते च बलात् स्त्रियः। एतस्मात् कारणाद् देवाः प्रजापालान् प्रचक्रिरे॥<br><br>2474: राजा चेन्न भवेल्लोके पृथिव्यां दण्डधारकः। जले मत्स्यानिवाभक्ष्यन् दुर्बलं बलवत्तराः॥<br><br>2475: अराजका: प्रजाः पूर्वं विनेशुरिति नः श्रुतम्। परस्परं भक्षयन्तो मत्स्या इव जले कृशान्॥<br><br>2476: समेत्य तास्ततश्चक्रुः समयानिति नः श्रुतम्। वाक्शूरो दण्डपरुषो यश्च स्यात् पारजायिकः॥<br><br>2477: यः परस्वमथादद्यात् त्याज्या नस्तादृशा इति। विश्वासार्थं च सर्वेषां वर्णानामविशेषतः। तास्तथा समयं कृत्वा समयेनावतस्थिरे॥<br><br>2478: सहितास्तास्तदा जग्मुरसुखार्ताः पितामहम्। अनीश्वरा विनश्यामो भगवनीश्वरं दिश॥<br><br>2479: यं पूजयेम सम्भूय यश्च नः प्रतिपालयेत्। ततो मनुं व्यादिदेश मनुर्नाभिननन्द ताः॥<br><br>2480: मनुरुवाच बिभेमि कर्मणः पापाद् राज्यं हि भृशदुस्तरम्। विशेषतो मनुष्येषु मिथ्यावृत्तेषु नित्यदा॥<br><br>2481: भीष्म उवाच तमब्रुवन् प्रजा मा भैः कर्तृनेनो गमिष्यति। पशूनामधिपञ्चाशद्धिरण्यस्य तथैव च। ॥<br><br>2482: धान्यस्य दशमं भागं दास्यामः कोशवर्धनम्। कन्यां शुल्के चारुरूपां विवाहेषूद्यतासु च॥<br><br>2483: मुखेन शस्त्रपत्रेण ये मनुष्या: प्रधानतः। भवन्तं तेऽनुयास्यन्ति महेन्द्रमिव देवताः॥<br><br>2484: स त्वं जातबलो राजा दुष्प्रधर्षः प्रतापवान्। सुखे धास्यसि नः सर्वान् कुबेर इव नैर्ऋतान्॥<br><br>2485: यं च धर्मं चरिष्यन्ति प्रजा राज्ञा सुरक्षिताः। चतुर्थं तस्य धर्मस्य त्वत्संस्थं वै भविष्यति॥<br><br>2486: तेन धर्मेण महता सुखं लब्धेन भावितः। पाह्यस्मान् सर्वतो राजन् देवानिव शतक्रतुः॥<br><br>2487: विजयाय हि निर्याहि प्रतपन् रश्मिवानिव। मानं विधम शत्रूणां जयोऽस्तु तव सर्वदा॥<br><br>2488: स निर्ययौ महातेजा बलेन महता वृतः। महाभिजनसम्पन्नस्तेजसा प्रज्वलनिव॥<br><br>2489: तस्य दृष्ट्वा महत्त्वं ते महेन्द्रस्येव देवताः। अपतत्रसिरे सर्वे स्वधर्मे च ददुर्मनः॥<br><br>2490: ततो महीं परिययौ पर्जन्य इव वृष्टिमान्। शमयन् सर्वतः पापान् स्वकर्मसु च योजयन्॥<br><br>2491: एवं ये भूतिमिच्छेयुः पृथिव्यां मानवाः क्वचित्। कुर्दू राजानमेवाग्रे प्रजानुग्रहकारणात्॥<br><br>2492: नमस्येरंश्च तं भक्त्या शिष्या इव गुरुं सदा। देवा इव च देवेन्द्रं तत्र राजानमन्तिके॥<br><br>2493: सत्कृतं स्वजनेनेह परोऽपि बहु मन्यते। स्वजनेन त्ववज्ञातं परे परिभवन्त्युत॥<br><br>2494: राज्ञः परैः परिभवः सर्वेषामसुखावहः। तस्माच्छत्रं च पत्रं च वासांस्याभरणानि च॥<br><br>2495: भोजनान्यथ पानानि राज्ञे दधुर्गृहाणि च। आसनानि च शय्याश्च सर्वोपकरणानि च॥<br><br>2496: गोप्ता तस्माद् दुराधर्षः स्मितपूर्वाभिभाषिता। आभाषितश्च मधुरं प्रत्याभाषेत मानवान्॥<br><br>2497: कृतज्ञो दृढभक्तिः स्यात् संविभागी जितेन्द्रियः। ईक्षितः प्रतिवीक्षेत मृदु वल्गु च सुष्ठु च॥<br><br>2498: युधिष्ठिर उवाच किमाहुर्दैवतं विप्रा राजानं भरतर्षभ। मनुष्याणामधिपतिं तन्मे ब्रूहि पितामह॥<br><br>2499: भीष्म उवाच अत्राप्युदाहरन्तीममितिहासं पुरातनम्। बृहस्पतिं वसुमना यथा पप्रच्छ भारत। ॥<br><br>2500: राजा वसुमना नाम कौसल्यो धीमतां वरः। महर्षि किल पप्रच्छ कृतप्रज्ञं बृहस्पतिम्॥<br><br>2501: सर्वं वैनयिकं कृत्वा विनयज्ञो बृहस्पतिम्। दक्षिणानन्तरो भूत्वा प्रणम्य विधिपूर्वकम्॥<br><br>2502: विधिं पप्रच्छ राज्यस्य सर्वलोकहिते रतः। प्रजानां सुखमन्विच्छन् धर्मशीलं बृहस्पतिम्॥<br><br>2503: वसुमना उवाच केन भूतानि वर्धन्ते क्षयं गच्छन्ति केन वा। कमर्चन्तो महाप्राज्ञ सुखमव्ययमाप्नुयुः॥<br><br>2504: एवं पृष्टो महाप्राज्ञः कौसल्येनामितौजसा। राजसत्कारमव्यग्रं शशंसास्मै बृहस्पतिः॥<br><br>2505: बृहस्पतिरुवाच राजमूलो महाप्राज्ञ धर्मो लोकस्य लक्ष्यते। प्रजा राजभयादेव न खादन्ति परस्परम्॥<br><br>2506: राजा ह्येवाखिलं लोकं समुदीर्णं समुत्सुकम्। प्रसादयति धर्मेण प्रसाद्य च विराजते॥<br><br>2507: यथा ह्यनुदये राजन् भूतानि शशिसूर्ययोः। अन्धे तमसि मज्जेयुरपश्यन्तः परस्परम्॥<br><br>2508: यथा ह्यनुदके मत्स्या निराक्रन्दे विहङ्गमाः। विहरेयुर्यथाकामं विहिंसन्तः पुनः पुनः॥<br><br>2509: विमथ्यातिक्रमेरंश्च विषह्यापि परस्परम्। अभावमचिरेणैव गच्छेयुर्नात्र संशयः॥<br><br>2510: एवमेव विना राज्ञा विनश्येयुरिमाः प्रजाः। अन्धे तमसि मज्जेयुरगोपाः पशवो यथा॥<br><br>2511: हरेयुर्बलवन्तोऽपि दुर्बलानां परिग्रहान् हन्युक्यच्छमानांश्च यदि राजा न पालयेत्॥<br><br>2512: ममेदमिति लोकेऽस्मिन् न भवेत् सम्परिग्रहः। न दारा न च पुत्रः स्यान्न धेनं न परिग्रहः। विष्वग्लोपः प्रवर्तेत यदि राजा न पालयेत्॥<br><br>2513: ममेदमिति लोकेऽस्मिन् न भवेत् सम्परिग्रहः। यानं वस्त्रमलङ्कारान् रत्नानि विविधानि च। हरेयुः सहसा पापा यदि राजा न पालयेत्॥<br><br>2514: पतेद् बहुविधं शस्त्रं बहुधा धर्मचारिषु। अधर्मः प्रगृहीतः स्याद् यदि राजा न पालयेत्॥<br><br>2515: मातरं पितरं वृद्धमाचार्यमतिथिं गुरुम्। क्लि श्नीयुरपि हिंस्युर्वा यदि राजा न पालयेत्॥<br><br>2516: वधबन्धपिरक्लेशो नित्यमर्थवतां भवेत्। ममत्वं च न विन्देयुर्यदि राजा न पालयेत्॥<br><br>2517: अन्ताश्चाकाल एव स्युर्लोकोऽयं दस्युसाद् भवेत्। पतेयुर्नरकं घोरं यदि राजा न पालयेत्॥<br><br>2518: न योनिदोषो वर्तेत न कृषिर्न वणिक्पथः। मज्जेद् धर्मस्त्रयी न स्याद् यदि राजा न पालयेत्॥<br><br>2519: न यज्ञाः सम्प्रवर्तेयुर्विधिवत् स्वाप्तदक्षिणाः। न विवाहाः समाजो वा यदि राजा न पालयेत्॥<br><br>2520: न वृषा: सम्प्रवर्तेरन् न मध्येरंश्च गर्गराः। घोषाः प्रणाशं गच्छेयुर्यदि राजा न पालयेत्॥<br><br>2521: त्रस्तमुद्विग्नहृदयं हाहाभूतमचेतनम्। क्षणेन विनशेत् सर्वं यदि राजा न पालयेत्॥<br><br>2522: न संवत्सरसत्राणि तिष्ठेयुरकुतोभयाः। विधिवद् दक्षिणावन्ति यदि राजा न पालयेत्॥<br><br>2523: ब्राह्मणाश्चतुरो वेदान् नाधीयोरंस्तपस्विनः। विद्यास्नाता व्रतस्नाता यदि राजा न पालयेत्॥<br><br>2524: न लभेद् धर्मसंश्लेषं हतविप्रहतो जनः। हर्ता स्वस्थेन्द्रियो गच्छेद् यदि राजा न पालयेत्॥<br><br>2525: हस्ताद्धस्तं परिमुषेद् भिद्येरन् सर्वसेतवः। भयार्त विद्रवेत् सर्वं यदि राजा न पालयेत्॥<br><br>2526: अनयाः सम्प्रवर्तेरन् भवेद् वै वर्णसंकरः। दुर्भिक्षमाविशेद् राष्ट्रं यदि राजा न पालयेत्॥<br><br>2527: विवृत्य हि यथाकामं गृहद्वाराणि शेरते। मनुष्या रक्षिता राज्ञा समन्तादकुतोभयाः। ॥<br><br>2528: नाक्रुष्टं सहते कश्चित् कुतो वा हस्तलाघवम्। यदि राजा न सम्यग् गां रक्षयत्यपि धार्मिकः॥<br><br>2529: स्त्रियश्चपुरुषा मार्ग सर्वालङ्कारभूषिताः। निर्भयाः प्रतिपद्यन्ते यदि रक्षति भूमिपः॥<br><br>2530: धर्ममेव प्रपद्यन्ते न हिंसन्ति परस्परम्। अनुगृह्णन्ति चान्योन्यं यदा रक्षति भूमिपः॥<br><br>2531: यजन्ते च महायज्ञैस्त्रयो वर्णाः पृथग्विधैः। युक्ताश्चाधीयते विद्यां यदा रक्षति भूमिपः॥<br><br>2532: वार्तामूलो ह्ययं लोकस्त्रय्या वै धार्य ते सदा। तत् सर्वं वर्तते सम्यग् यदा रक्षति भूमिपः॥<br><br>2533: यदा राजा धुरं श्रेष्ठामादाय वहति प्रजाः। महता बलयोगेन तदा लोकः प्रसीदति॥<br><br>2534: यस्याभावेन भूतानामभावः स्यात् समन्ततः। भावे च भावो नित्यं स्यात् कस्तं न प्रतिपूजयेत्॥<br><br>2535: तस्य यो वहते भारं सर्वलोकभयावहम्। तिष्ठन् प्रियहिते राज्ञ उभौ लोकाविमौ जयेत्॥<br><br>2536: यस्तस्य पुरुषः पापं मनसाप्यनुचिन्तयेत्। असंशयमिह क्लिष्टः प्रेत्यापि नरकं व्रजेत्॥<br><br>2537: न हि जात्ववमन्तव्यो मनुष्य इति भूमिपः। महती देवता ह्येषा नररूपेण तिष्ठति॥<br><br>2538: कुरुते पञ्चरूपाणि कालयुक्तानि यः सदा। भवत्यग्निस्तथाऽऽदित्यो मृत्युर्वैश्रवणो यमः॥<br><br>2539: यदा ह्यासीदत: पापान् दहत्युग्रेण तेजसा। मिथ्योपचरितो राजा तदा भवति पावकः॥<br><br>2540: यदा पश्यति चारेण सर्वभूतानि भूमिपः। क्षेमं च कृत्वा व्रजति तदा भवति भास्करः॥<br><br>2541: अशुचीश्च यदा क्रुद्धः क्षिणोति शतशो नरान्। सपुत्रपौत्रान् सामात्यांस्तदा भवति सोऽन्तकः॥<br><br>2542: यदा त्वधार्मिकान् सर्वांस्तीक्ष्णैर्दण्डैनियच्छति। धार्मिकांश्चानुगृह्णाति भवत्यथ यमस्तदा॥<br><br>2543: यदा तु धनधाराभिस्तर्पयत्युपकारिणः। आच्छिनत्ति न रत्नानि विविधान्यपकारिणाम्॥<br><br>2544: श्रियं ददाति कस्मैचित् कस्माच्चिदपकर्षति। तदा वैश्रवणो राजा लोके भवति भूमिपः॥<br><br>2545: नास्यापवादे स्थातव्यं दक्षेणाक्लिश्कर्मणा। धर्म्यमाकाङ्क्षता लोकमीश्वरस्यानसूयता॥<br><br>2546: न हि राज्ञः प्रतीपानि कुर्वन् सुखमवाप्नुयात्। पुत्रो भ्राता वयस्यो वा यद्यप्यात्मसमो भवेत्॥<br><br>2547: कुर्यात् कृष्णगतिः : शेषं ज्वलितोऽनिलसारथिः। न तु राजाभिपन्नस्य शेषं क्वचन विद्यते॥<br><br>2548: तस्य सर्वाणि रक्ष्याणि दूरतः परिवर्जयेत्। मृत्योरिव जुगुप्सेत राजस्वहरणान्नरः॥<br><br>2549: नश्येदभिमृशन् सद्यो मृगः कूटमिव स्पृशन्। आत्मस्वमिव रक्षेत राजस्वमिह बुद्धिमान्॥<br><br>2550: महान्तं नरकं घोरमप्रतिष्ठमचेतनम्। पतन्ति चिररात्राय राजवित्तापहारिणः॥<br><br>2551: राजा भोजो विराट् सम्राट क्षत्रियो भूपतिर्नृपः। य एभिः स्तूयते शब्दैः कस्तं नार्चितुमर्हति॥<br><br>2552: तस्माद् बुभूषुर्नियतो जितात्मा नियतेन्द्रियः। मेधावी स्मृतिमान् दक्षः संश्रयेत महीपतिम्॥<br><br>2553: कृतज्ञं प्राज्ञमक्षुद्रं दृढभक्तिं जितेन्द्रियम्। धर्मनित्यं स्थितं नीत्यं मन्त्रिणं पूजयेन्नृपः॥<br><br>2554: दृढभक्तिं कृतप्रज्ञं धर्मज्ञं संयतेन्द्रियम्। शूरमक्षुद्रकर्माणं निषिद्धजनमाश्रयेत्॥<br><br>2555: राजा प्रगल्भं कुरुते मनुष्यं राजा कृशं वै कुरुते मनुष्यम्। राजाभिपन्नस्य कुतः सुखानि राजाभ्युपेतं सुखिनं करोति॥<br><br>2556: राजा प्रजानां हृदयं गरीये गतिः प्रतिष्ठा सुखमुत्तमं च। समाश्रिता लोकमिमं परं च जयन्ति सम्यक् पुरुषा नरेन्द्र॥<br><br>2557: नराधिपश्चाप्यनुशिष्य मेदिनी दमेन सत्येन च सौहृदेन। महद्भिरिष्ट्वा क्रतुभिर्महायर्शा स्त्रिविष्टपे स्थानमुपैति शाश्वतम्॥<br><br>2558: स एवमुक्तोऽङ्गिरसा कौसल्यो राजसत्तमः। प्रयत्नात् कृतवान् वीरः प्रजानां परिपालनम्॥<br><br>2559: युधिष्ठिर उवाच पार्थिवेन विशेषेण किं कार्यमवशिष्यते। कथं रक्ष्यो जनपदः कथं जेयाश्च शत्रवः॥<br><br>2560: कथं चारं प्रयुञ्जीत वर्णान् विश्वासयेत् कथम्। कथं भृत्यान् कथं दारान् कथं पुत्रांश्च भारत॥<br><br>2561: भीष्म उवाच राजवृत्तं महाराज शृणुष्वावहितोऽखिलम्। यत् कार्यं पार्थिवेनादौ पार्थिवप्रकृतेन वा॥<br><br>2562: आत्मा जेयः सदा राज्ञा ततो जेयाश्च शत्रवः। अजितात्मा नरपतिविजयेत कथं रिपून्॥<br><br>2563: एतावानात्मविजयः पञ्चवर्गविनिग्रहः। जितेन्द्रियो नरपतिर्बाधितुं शक्नुयादरी॥<br><br>2564: न्यसेत गुल्मान् दुर्गेषु सन्धौ च कुरुनन्दन। नगरोपवने चैव पुरोद्यानेषु चैव ह॥<br><br>2565: संस्थानेषु च सर्वेषु पुरेषु नगरेषु च। मध्ये च नरशार्दूल तथा राजनिवेशने॥<br><br>2566: प्रणिधींश्च ततः कुर्याज्जडान्धबधिराकृतीन्। पुंसः परीक्षितान् प्राज्ञान् क्षुत्पिपासाश्रमक्षयान्॥<br><br>2567: अमात्येषु च सर्वेषु मित्रेषु विविधेषु च। पुत्रेषु च महाराज प्रणिदध्यात् समाहितः॥<br><br>2568: पुरे जनपदे चैव तथा सामन्तराजसु। यथा न विद्युरन्योन्यं प्रणिधेयास्तथा हि ते॥<br><br>2569: चारांश्च विद्यात् प्रहितान् पुरेण भरतर्षभ। आपणेषु विहारेषु समाजेषु च भिक्षुषु॥<br><br>2570: आरामेषु तथोद्याने पण्डितानां समागमे। देशेषु चत्वरे चैव सभास्वावसथेषु च॥<br><br>2571: एवं विचिनुयाद् राजा परचारं विचक्षणः। चारे हि विदिते पूर्वं हितं भवति पाण्डव॥<br><br>2572: यदा तु हीनं नृपतिर्विद्यादात्मानमात्मना। अमात्यैः सह सम्मन्त्र्य कुर्यात् संधि बलीयसा॥<br><br>2573: अज्ञायमाने हीनत्वे संधिं कुर्यात् परेण वै। लिप्सुर्वा कंचिदेवार्थं त्वरमाणो विचक्षणः॥<br><br>2574: गुणवन्तो महोत्साहा धर्मज्ञाः साधवश्च ये। संदधीत नृपस्तैश्च राष्ट्र धर्मेण पालयन्॥<br><br>2575: उच्छिद्यमानमात्मानं ज्ञात्वा राजा महामतिः। पूर्वापकारिणो हन्याल्लोकद्विशंश्च सर्वशः॥<br><br>2576: यो नोपकर्तुं शक्नोति नोपकर्तुं महीपतिः। न शक्यरूपश्चोद्धर्तुमुपेक्ष्यस्तादृशो भवेत्॥<br><br>2577: यात्रायां यदि विज्ञातमनाक्रन्दमनन्तरम्। व्यासक्तं च प्रमत्तं च दुर्बलं च विचक्षणः॥<br><br>2578: यात्रामाज्ञापयेद् वीरः कल्यः पुष्टबलः सुखी। पूर्वं कृत्वा विधानं च यात्रायां नगरे तथा॥<br><br>2579: न च वश्यो भवेदस्य नृपो यश्चातिवीर्यवान्। हीनश्च बलवीर्याभ्यां कर्षयंस्तत्परो वसेत्॥<br><br>2580: राष्ट्रं च पीडयेत् तस्य शस्त्राग्निविषमूर्च्छनैः। अमात्यवल्लभानां च विवादास्तस्य कारयेत्॥<br><br>2581: वर्जनीयं सदा युद्धं राज्यकामेन धीमता। उपायैस्त्रिभिरादानमर्थस्याह बृहस्पतिः॥<br><br>2582: सान्त्वेन तु प्रदानेन भेदेन च नराधिप। यदर्थं शक्नुयात् प्राप्तुं तेन तुष्येत पण्डितः॥<br><br>2583: आददीत बलिं चापि प्रजाभ्यः कुरुनन्दन। स षड्भागमपि प्राज्ञस्तासामेवाभिगुप्तये॥<br><br>2584: दशधर्मतेभ्यो यद् वसु बह्वल्पमेव च। तदाददीत सहसा पौराणां रक्षणाय वै॥<br><br>2585: यथा पुत्रास्तथा पौत्रा द्रष्टव्यास्ते न संशयः। भक्तिश्चैषां न कर्तव्या व्यवहारे प्रदर्शिते॥<br><br>2586: श्रोतुं चैव न्यसेद् राजा प्राज्ञान् सर्वार्थदर्शिनः। व्यवहारेषु सततं तत्र राज्यं प्रतिष्ठितम्॥<br><br>2587: आकरे लवणे शुल्के तरे नागबले तथा। न्यसेदमात्यान् नृपतिः स्वाप्तान् वा पुरुषान् हितान्। । सम्यग्दण्डधरो नित्यं राजा धर्ममवाप्नुयात्। नृपस्य सततं दण्डः सम्यग् धर्मः प्रशस्यते॥<br><br>2588: वेदवेदाङ्गवित् प्राज्ञः सुतपस्वी नृपो भवेत्। दानशीलश्च सततं यज्ञशीलश्च भारत॥<br><br>2589: एते गुणाः समस्ताः स्युपस्य सततं स्थिराः। व्यवहारलोपे नृपतेः कुतः स्वर्गः कुतो यशः॥<br><br>2590: यदा तु पीडितो राजा भवेद् राजा बलीयसा। तदाभिसंश्रयेद् दुर्गं बुद्धिमान् पृथिवीपतिः॥<br><br>2591: विधावाक्रम्य मित्राणि विधानमुपकल्पयेत्। सामभेदान् विरोधार्थं विधानमुपकल्पयेत्॥<br><br>2592: घोषान् न्यसेत मार्गेषु ग्रामानुत्थापयेदपि। प्रवेशयेच्च तान् सर्वान् शाखानगरकेष्वपि॥<br><br>2593: ये गुप्ताश्चैव दुर्गाश्च देशास्तेषु प्रवेशयेत्। धनिनो बलमुख्यांश्च सान्त्वयित्वा पुनः पुनः॥<br><br>2594: शस्याभिहारं कुर्याच्च स्वयमेव नराधिपः। असम्भवे प्रवेशस्य दहेद् दावाग्निना भृशम्॥<br><br>2595: क्षेत्रस्थेषु च सस्येषु शत्रोरुपजयेन्नरान्। विनाशयेद् वा तत् सर्वं बलेनाथ स्वकेन वा॥<br><br>2596: नदीमार्गेषु च तथा संक्रमानवसादयेत्। जलं विस्त्रावयेत् सर्वमविस्त्राव्यं च दूषयेत्॥<br><br>2597: तदात्वेनायतीभिश्च निवसेद् भूम्यनन्तरम्। प्रतीघातं परस्याजौ मित्रकार्येऽप्युपस्थिते। ॥<br><br>2598: दुर्गाणां चाभितो राजा मूलच्छेदं प्रकारयेत्। सर्वेषां क्षुद्रवृक्षाणां चैत्यवृक्षान् विवर्जयेत्॥<br><br>2599: प्रवृद्धानां च वृक्षाणां शाखां प्रच्छेदयेत् तथा। चैत्यानां सर्वथा त्याज्यमपि पत्रस्य पातनम्॥<br><br>2600: प्रगण्डीः कारयेत् सम्यगाकाशजननीस्तदा। आपूरयेच्च परिखां स्थाणुनक्रझषाकुलाम्॥<br><br>2601: संकटद्वारकाणि स्युरुच्छ्वासार्थं पुरस्य च। तेषां च द्वारवद् गुप्तिः कार्या सर्वात्मना भवेत्॥<br><br>2602: द्वारेषु च गुरूण्येव यन्त्राणि स्थापयेत् सदा। आरोपयेच्छतघ्नीश्च स्वाधीनानि च कारयेत्॥<br><br>2603: काष्ठानि चाभिहार्याणि तथा कूपांश्च खानयेत्। संशोधयेत् तथा कूपान् कृतपूर्वान् पयोऽर्थिभिः॥<br><br>2604: तृणच्छन्नानि वेश्मानि पङ्केनाथ प्रलेपयेत्। निहरेच्च तृणं मासि चैत्रे वह्निभयात् तथा॥<br><br>2605: नक्तमेव च भक्तानि पाचयेत नराधिपः। न दिवा ज्वालयेदग्निं वर्जयित्वाऽऽग्निहोत्रिकम्॥<br><br>2606: कर्मारारिश्शालासु ज्वलेदग्निः सुरक्षितः। गृहाणि च प्रवेश्यान्तर्विधेयः स्याद्भुताशनः॥<br><br>2607: महादण्डश्च तस्य स्याद् यस्याग्निवै दिवा भवेत्। प्रघोषयेदथैवं च रक्षणार्थं पुरस्य च॥<br><br>2608: भिक्षुकांश्चाक्रिकांश्चैव क्लीवोन्मत्तान् कुशीलवान्। बाह्यान् कुर्यान्नरश्रेष्ठ दोषाय स्युर्हि तेऽन्यथा॥<br><br>2609: चत्वरेष्वथ तीर्थेषु सभास्वावसथेषु च। यथार्थवर्णं प्रणिधिं कुर्यात् सर्वस्य पार्थिवः॥<br><br>2610: विशालान् राजमार्गाश्च कारयीत नराधिपः। प्रपाश्च विपणांश्चैव यथोद्देशं समाविशेत्॥<br><br>2611: भाण्डागारायुधागारान् योधागारांश्च सर्वशः। अश्वागारान् गजागारान् बलाधिकरणानि च॥<br><br>2612: परिखाश्चैव कौरव्य प्रतोलीनिष्कुटानि च। न जात्वन्यः प्रपश्येत मुह्यमेतद् युधिष्ठिर॥<br><br>2613: अर्थसंनिचयं कुर्याद् राजा परबलार्दितः। तैलं वसा मधु घृतमौषधानि च सर्वशः॥<br><br>2614: अङ्गारकुशमुजानां पलाशशरवर्णिनाम्। यवसेन्धनादिग्धानां कारयीत च संचयान्॥<br><br>2615: आयुधानां च सर्वेषां शक्त्य॒श्विासवर्मणाम्। संचयानेवमादीनां कारयीत नराधिपः॥<br><br>2616: औषधानि च सर्वाणि मूलानि च फलानि च। चतुर्विधांश्च वैद्यान् वै संगृह्णीयाद् विशेषतः॥<br><br>2617: नटांश्च नर्तकांश्चैव मल्लान् मायाविनस्तथा। शोभयेयुः पुरवरं मोदयेयुश्च सर्वशः॥<br><br>2618: यतः शङ्का भवेच्चापि भृत्यतोऽथापि मन्त्रितः। पौरेभ्यो नृपतेर्वापि स्वाधीनान् कारयीत तान्॥<br><br>2619: कृते कर्मणि राजेन्द्र पूजयेद् धनसंचयैः। दानेन च यथार्हेण सान्त्वेन विविधेन च॥<br><br>2620: निर्वेदयित्वा तु परं हत्वा वा कुरुनन्दन। ततोऽनृणो भवेद् राजा यथा शास्त्रे निदर्शितम्॥<br><br>2621: राज्ञा सप्तैव रक्ष्याणि तानि चैव निबोध मे। आत्मामात्याश्च कोशाश्च दण्डो मित्राणि चैव हि॥<br><br>2622: तथा जनपदाश्चैव पुरं च कुरुनन्दन। एतत् सप्तात्मकं राज्यं परिपाल्यं प्रयत्नतः॥<br><br>2623: पाङ्गद्धण्यं त्रिवर्गं च त्रिवर्गपरमं तथा। यो वेत्ति पुरुषव्याघ्र स भुक्कते पृथिवीमिमाम्॥<br><br>2624: पाड्गुण्यमिति यत् प्रोक्तं तन्निबोध युधिष्ठिर। संधानासनमित्येव यात्रासंधानमेव च॥<br><br>2625: विगृह्यासनमित्येव यात्रां सम्परिगृह्य च। द्वैधीभावस्तथान्येषां संश्रयोऽथ परस्य च॥<br><br>2626: त्रिवर्गश्चापि यः प्रोक्तस्तमिहैकमनाः शृणु। क्षयः स्थानं च वृद्धिश्च त्रिवर्गः परमस्तथा॥<br><br>2627: धर्मश्चार्थश्च कामश्च सेवितव्योऽथ कालतः। धर्मेण च महीपालश्चिरं पालयते महीम्॥<br><br>2628: अस्मिन्नर्थे च श्लोकौ द्वौ गीतावङ्गिरसा स्वयम्। यादवीपुत्र भद्रं ते तावपि श्रोतुमर्हसि॥<br><br>2629: कृत्वा सर्वाणि कार्याणि सम्यक् सम्पाल्य मेदिनीम्। पालयित्वा तथा पौरान् परत्र सुखमेधते॥<br><br>2630: किं तस्य तपसा राज्ञः किं च तस्याध्वरैरपि। सुपालितप्रजो यः स्यात् सर्वधर्मविदेव सः॥<br><br>2631: युधिष्ठिर उवाच दण्डनीतिश्च राजा च समस्तौ तावुभावपि। कस्य किं कुर्वतः सिद्ध्येत् तन्मे ब्रूहि पितामह॥<br><br>2632: भीष्म उवाच महाभाग्यं दण्डनीत्याः सिद्धः शब्दैः सहेतुकैः। शृणु मे शंसतो राजन् यथावदिह भारत॥<br><br>2633: दण्डनीतिः स्वधर्मेभ्यश्चातुर्वण्र्यं नियच्छति। प्रयुक्ता स्वामिना सम्यगधर्मेभ्यो नियच्छति॥<br><br>2634: चातुर्वर्ण्य स्वकर्मस्थे मर्यादानामसंकरे। दण्डनीतिकृते क्षेमे प्रजानामकुतोभये॥<br><br>2635: स्वाम्ये प्रयत्नं कुर्वन्ति त्रयो वर्णा यथाविधि। तस्मादेव मनुष्याणां सुखं विद्धि समाहितम्॥<br><br>2636: कालो वा कारणं राज्ञो राजा वा कालकारणम्। इति ते संशयो मा भूद् राजा कालस्य कारणम्। । ७९। दण्डनीत्यां यदा राजा सम्यक् कात्स्न्येन वर्तते। तदा कृतयुगं नाम कालसृष्टं प्रवर्तते॥<br><br>2637: ततः कृतयुगे धर्मो नाधर्मो विद्यते क्वचित्। सर्वेषामेव वर्णानां नाधर्मे रमते मनः॥<br><br>2638: योगक्षेमाः प्रवर्तन्ते प्रजानां नात्र संशयः। वैदिकानि च सर्वाणि भवन्त्यपि गुणान्युत॥<br><br>2639: ऋतवश्च सुखाः सर्वे भवन्त्युत निरामयाः। प्रसीदन्ति नराणां च स्वरवर्णमनांसि च॥<br><br>2640: व्याधयो न भवन्त्यत्र नाल्पायुर्दृश्यते नरः। विधवा न भवन्त्यत्र कृपणो न तु जायते॥<br><br>2641: अकृष्टपच्या पृथिवी भवन्त्योषधयस्तथा। त्वक्पत्रफलमूलानि वीर्यवन्ति भवन्ति च॥<br><br>2642: नाधर्मो विद्यते तत्र धर्म एव तु केवलम्। इति कार्तयुगानेतान् धर्मान् विद्धि युधिष्ठिर। ॥<br><br>2643: दण्डनीत्यां यदा राजा त्रीनंशाननुवर्तते। चतुर्थमंशमुत्सृज्य तदा त्रेता प्रवर्तते॥<br><br>2644: अशुभस्य चतुर्थांशस्त्रीनंशाननुवर्तते। कृष्टपच्यैव पृथिवी भवन्त्योषधयस्तथा॥<br><br>2645: अर्धं त्यक्त्वा यदा राजा नीत्यर्धमनुवर्तते। ततस्तु द्वापरं नाम स कालः सम्प्रवर्तते॥<br><br>2646: अशुभस्य यदा त्वधं द्वावंशावनुवर्तते। कृष्टपच्यैव पृथिवी भवत्यर्धफला तथा॥<br><br>2647: दण्डनीतिं परित्यज्य यदा कात्स्येन भूमिपः। प्रजाः क्लिश्नात्ययोगेन प्रवर्तेत तदा कलिः॥<br><br>2648: कलावधर्मो भूयिष्ठं धर्मो भवति न क्वचित्। सर्वेषामेव वर्णानां स्वधर्माच्च्यवते मनः॥<br><br>2649: शूद्रा भैक्षेण जीवन्ति ब्राह्मणाः परिचर्यया। योगक्षेमस्य नाशश्च वर्तते वर्णसंकरः॥<br><br>2650: वैदिकानि च कर्माणि भवन्ति विगुणान्युत। ऋतवो न सुखाः सर्वे भवन्त्यामयिनस्तथा॥<br><br>2651: ह्रसन्ति च मनुष्याणां स्वरवर्णमनांस्युत। व्याधयश्च भवन्त्यत्र म्रियन्ते च गतायुषः॥<br><br>2652: विधवाश्च भवन्त्यत्र नृशंसा जायते प्रजा। क्व चिद् वर्षति पर्जन्यः क्वचित् सस्यं प्ररोहति॥<br><br>2653: रसाः सर्वे क्षयं यान्ति यदा नेच्छति भूमियः। प्रजाः संरक्षितुं सम्यग् दण्डनीतिसमाहितः॥<br><br>2654: राजा कृतयुगस्रष्टा त्रेताया द्वापरस्य च। युगस्य च चतुर्थस्य राजा भवति कारणम्॥<br><br>2655: कृतस्य करणाद् राजा स्वर्गमत्यन्तमश्नुते। त्रेतायाः करणाद् राजा स्वर्गं नात्यन्तमश्नुते॥<br><br>2656: प्रवर्तनाद् द्वापरस्य यथाभागमुपाश्नुते। कलेः प्रवर्तनाद् राजा पापमत्यन्तमश्नुते॥<br><br>2657: ततो वसति दुष्कर्मा नरके शाश्वतीः समाः। प्रजानां कल्मषे मग्नोऽकीर्तिं पापं च विन्दति॥<br><br>2658: दण्डनीतिं पुरस्कृत्य विजानन् क्षत्रियः सदा। अनवाप्तं च लिप्सेत लब्धं च परिपालयेत्॥<br><br>2659: लोकस्य सीमन्तकरी मर्यादा लोकभाविनी। सम्यड्नीता दण्डनीतिर्यथा माता यथा पिता॥<br><br>2660: यस्यां भवन्ति भूतानि तद् विद्धि मनुजर्षभ। एष एव परो धर्मो यद् राजा दण्डनीतिमान्॥<br><br>2661: तस्मात् कौरव्य धर्मेण प्रजा: पालय नीतिमान्। एवंवृत्तः प्रजा रक्षन् स्वर्ग जेतासि दुर्जयम्॥<br><br>2662: युधिष्ठिर उवाच केन वृत्तेन वृत्तज्ञ वर्तमानो महीपतिः। सुखेनार्थान् सुखोदर्कानिह च प्रेत्य चाप्नुयात्॥<br><br>2663: भीष्म उवाच अयं गुणानां षट्त्रिंशत्पट्त्रिंशद्गुणसंयुतः। यान् गुणांस्तु गुणोपेतः कुर्वन् गुणमवाप्नुयात्॥<br><br>2664: रेद् धर्मानकटुको मुञ्चेत् स्नेहं न चास्तिकः। अनृशंसश्चरेदर्थं चरेत् काममनुद्धतः॥<br><br>2665: प्रियं ब्रूयादकृपणः शूरः स्यादविकत्थनः। दाता नापात्रवर्षी स्यात् प्रगल्भः स्यादनिष्ठुरः॥<br><br>2666: संदधीत न चानायैर्विगृह्णीयान्न बन्धुभिः। नाभक्तं चारयेच्चारं कुर्यात् कार्यमपीडया॥<br><br>2667: अर्थं ब्रूयान्न चासत्सु गुणान् ब्रूयान्न चात्मनः। आदद्यान्न च साधुभ्यो नासत्पुरुषमाश्रयेत्॥<br><br>2668: नापरीक्ष्य नयेद् दण्डं न च मन्त्रं प्रकाशयेत्। विसृजेन्न च लुब्धेभ्यो विश्वसेन्नापकारिषु॥<br><br>2669: अनीर्षुर्गुप्तदारः स्याच्चोक्षः स्यादघृणी नृपः। स्त्रियः सेवेत नात्यर्थं मृष्टं भुञ्जीत नाहितम्॥<br><br>2670: अस्तब्धः पूजयेन्मान्यान् गुरून् सेवेदमायया। अर्चेद् देवानदम्भेन श्रियमिच्छेदकुत्सिताम्॥<br><br>2671: सेवेत प्रणयं हित्वा दक्षः स्यान्न त्वकालवित्। सान्त्वयेन च मोक्षाय अनुगृह्णन्न चाक्षिपेत्॥<br><br>2672: प्रहरेन्न त्वविज्ञाय हत्वा शत्रून् न शोचयेत्। क्रोधं कुर्यान्न चाकस्मान्मृदुः स्यान्नापकारिषु॥<br><br>2673: एवं चरस्व राज्यस्थो यदि श्रेय इहेच्छसि। अतोऽन्यथा नरपतिर्भयमृच्छत्यनुत्तमम्॥<br><br>2674: इति सर्वान् गुणानेतान् यथोक्तान् योऽनुवर्तते। अनुभूयेह भद्राणि प्रेत्य स्वर्गे महीयते॥<br><br>2675: वैशम्पायन उवाच इदं वचः शान्तनवस्य शुश्रुवान् युधिष्ठिरः पाण्डवमुख्यसंवृतः। तदा ववन्दे च पितामहं नृपो यथोक्तमेतच्च चकार बुद्धिमान्॥<br><br>2676: युधिष्ठिर उवाच कथं राजा प्रजा रक्षन्नाधिबन्धेन युज्यते। धर्मेण नापराध्नोति तन्मे ब्रूहि पितामह॥<br><br>2677: भीष्म उवाच समासेनैव ते राजन् धर्मान् वक्ष्यामि शाश्वतान्। विस्तरेणैव धर्माणां न जात्वन्तमवाप्नुयात्॥<br><br>2678: धर्मनिष्ठाश्रुतवतो वेदव्रतसमाहितान्। अर्चयित्वा यजेथास्त्वं गृहे गुणवतो द्विजान्॥<br><br>2679: प्रत्युत्थायोपसंगृह्य चरणावभिवाद्य च। अथ सर्वाणि कुर्वीथाः कार्याणि सपुरोहितः॥<br><br>2680: धर्मकार्याणि निर्वर्त्य मङ्गलानि प्रयुज्य च। ब्राह्मणान् वाचयेथास्त्वमर्थसिद्धिजयाशिषः॥<br><br>2681: आर्जवेन च सम्पन्नो धृत्या बुद्ध्या च भारत। यथार्थं प्रतिगृह्णीयात् कामक्रोधौ च वर्जयेत्॥<br><br>2682: कामक्रोधौ पुरस्कृत्य योऽर्थं रजानुतिष्ठति। न स धर्मं न चाप्यर्थं प्रतिगृह्णाति बालिशः॥<br><br>2683: मा स्म लुब्धांश्च मूल्श्च च प्रयूयुजः। अलुब्धान् बुद्धिसम्पन्नान् सर्वकर्मसु योजयेत्॥<br><br>2684: मूर्यो ह्यधिकृतोऽर्थेषु कार्याणामविशारदः। प्रजाः क्लिश्नात्ययोगेन कामक्रोधसमन्वितः॥<br><br>2685: बलिषष्ठेन शुल्केन दण्डेनाथापराधिनाम्। शास्त्रानीतेन लिप्सेथा वेतनेन धनागमम्॥<br><br>2686: दापयित्वा कर धऱ्या राष्ट्र नीत्या यथाविधि। तथैतं कल्पयेद् राजा योगक्षेममतन्द्रितः॥<br><br>2687: गोपायितारं दातारं धर्मनित्यमतन्द्रितम्। अकामद्वेषसंयुक्तमनुरज्यन्ति मानवाः॥<br><br>2688: मा स्माधर्मेण लोभेन लिप्सेथास्त्वं धनागमम्। धर्मार्थावध्रुवौ तस्य यो न शास्त्रपरो भवेत्॥<br><br>2689: अपशास्त्रपरो राजा धर्मार्थान्नाधिगच्छति। अस्थाने चास्य तद् वित्तं सर्वमेव विनश्यति॥<br><br>2690: अर्थमूलोऽपि हिंसां च कुरुते स्वयमात्मनः। करैरशास्त्रदृष्टैर्हि मोहात् सम्पीडयन् प्रजाः॥<br><br>2691: ऊपश्छिन्द्यात् तु यो धेन्वाः क्षीरार्थी न लभेत् पयः। एवं राष्ट्रमयोगेन पीडितं न विवर्धते॥<br><br>2692: यो हि दोग्ध्रीमुपास्ते च स नित्यं विन्दते पयः। एव राष्ट्रमुपायेन भुञ्जानो लभते फलम्॥<br><br>2693: अथ राष्ट्रमुपायेन भुज्यमानं सुरक्षितम्। जनयत्यतुलां नित्यं कोशवृद्धिं युधिष्ठिर॥<br><br>2694: दोग्ध्री धान्यं हिरण्यं च मही राज्ञा सुरक्षिता। नित्यं स्वेभ्यः परेभ्यश्च तृप्ता माता यथा पयः॥<br><br>2695: मालाकारोपमो राजन् भव माऽऽङ्गारिकोपमः। तथायुक्तश्चिरं राज्यं भोक्तं शक्ष्यसि पालयन्॥<br><br>2696: परचक्राभियानेन यदि ते स्याद् धनक्षयः। अथ साम्नैव लिप्सेथा धनमब्राह्मणेषु यत्॥<br><br>2697: मा स्म ते ब्राह्मणं दृष्ट्वा धनस्थं प्रचलेन्मनः। अन्त्यायामप्यवस्थायां किमु स्फीतस्य भारत। ॥<br><br>2698: धनानि तेभ्यो दद्यास्त्वं यथाशक्ति यथार्हतः। सान्त्वयन् परिरक्षश्च स्वर्गमाप्स्यसि दुर्जयम्॥<br><br>2699: एवं धर्मेण वृत्तेन प्रजास्त्वं परिपालय। स्वन्तं पुण्यं यशो नित्यं प्राप्स्यसे कुरुनन्दन॥<br><br>2700: धर्मेण व्यवहारेण प्रजाः पालय पाण्डव। युधिष्ठिर यथा युक्तो नाधिबन्धेन योक्ष्यसे। ॥<br><br>2701: एष एव परो धर्मो यद् राजा रक्षति प्रजाः। भूतानां हि यथा धर्मो रक्षणं परमा दया॥<br><br>2702: तस्मादेवं परं धर्मं मन्यन्ते धर्मकोविदाः। यो राजा रक्षणे युक्तो भूतेषु कुरुते दयाम्॥<br><br>2703: यदह्ना कुरुते पापमरक्षन् भयतः प्रजाः। राजा वर्षसहस्रेण तस्यान्तमधिगच्छति॥<br><br>2704: यदह्ना कुरुते धर्मं प्रजा धर्मेण पालयन्। दशवर्षसहस्राणि तस्य भुक्ते फलं दिवि॥<br><br>2705: स्विष्टिः स्वधीतिः सुतपा लोकाञ्जयति यावतः। क्षणेन तानवाप्नोति प्रजा धर्मेण पालयन्॥<br><br>2706: एवं धर्मं प्रयत्नेन कौन्तेय परिपालय। ततः पुण्यफलं लब्ध्वा नाधिबधेन योक्ष्यसे॥<br><br>2707: स्वर्गलोके सुमहतीं श्रियं प्राप्स्यसि पाण्डव। असम्भवश्च धर्माणामीदृशानामराजसु॥<br><br>2708: तस्माद् राजैव नान्योऽस्ति यो धर्मफलमाप्नुयात्। स राज्यं धृतिमान् प्राप्य धर्मेण परिपालय। इन्द्रं तर्पय सोमेन कामैश्च सुहृदो जनान्॥<br><br>2709: स राज्यं धृतिमान् प्राप्य धर्मेण परिपालय। इन्द्रं तर्पय सोमेन कामैश्च सुहृदो जनान्॥<br><br>2710: भीष्म उवाच य एव तु सतो रक्षेदसतश्च निवर्तयेत्। स एव राज्ञः कर्तव्यो राजन् राजपुरोहितः॥<br><br>2711: अत्राप्युदाहरन्तीममितिहासं पुरातनम्। पुरूरवस ऐलस्य संवादं मातरिश्वनः॥<br><br>2712: पुरूरवा उवाच कुत:स्विद् ब्राह्मणो जातो वर्णाश्चापि कुतस्त्रयः। कस्माच्च भवति श्रेष्ठस्तन्मे व्याख्यातुमर्हसि॥<br><br>2713: मातरिश्वोवाच ब्राह्मणो मुखतः सृष्टो ब्रह्मणो राजसत्तम। बाहुभ्यां क्षत्रियः सृष्ट ऊरुभ्यां वैश्य एव च। ॥<br><br>2714: वर्णानां परिचर्यार्थं त्रयाणां भरतर्षभ। वर्णश्चतुर्थः पश्चात् तु पद्भ्यां शूद्रो विनिर्मितः॥<br><br>2715: ब्राह्मणो जायमानो हि पृथिव्यामनुजायते। ईश्वरः सर्वभूतानां धर्मकोशस्य गुप्तये॥<br><br>2716: अतः पृथिव्या यन्तारं क्षत्रियं दण्डधारिणम्। द्वितीयं वर्णमकरोत् प्रजानामनुगुप्तये॥<br><br>2717: वैश्यस्तु धनधान्येन त्रीन् वर्णान् विध्यादिमान्। शूद्रो ह्येतान् परिचरेदिति ब्रह्मानुशासनम्॥<br><br>2718: द्विजस्य क्षत्रबन्धोर्वा कस्येयं पृथिवी भवेत्। : सह वित्तेन सम्यग् वायो प्रचक्ष्व मे॥<br><br>2719: वायुरुवाच विप्रस्य सर्वमेवैतद् यत् किञ्चिज्जगतीगतम्। ज्येष्ठेनाभिजनेनेह तद्धर्मकुशला विदुः॥<br><br>2720: धर्मतः सह स्वमेव ब्राह्मणो भुक्ते स्वं वस्ते स्वं ददाति च। गुरुर्हि सर्ववर्णानां ज्येष्ठः श्रेष्ठश्च वै द्विजः॥<br><br>2721: पत्यभावे यथैव स्त्री देवरं कुरुते पतिम्। एष ते प्रथमः कल्प आपद्यन्यो भवेत् ततः॥<br><br>2722: यदि स्वर्ग परं स्थानं स्वधर्मं परिमार्गसि। यत् किञ्चिज्जयसे भूमिं ब्राह्मणाय निवेदया॥<br><br>2723: श्रुतवृत्तोपपन्नाय धर्मज्ञाय तपस्विने। स्वधर्मपरितृप्ताय यो न वित्तपरो भवेत्॥<br><br>2724: यो राजानं नयेद् बुद्ध्या सर्वतः परिपूर्णया। ब्राह्मणो हि कुले जातः कृतप्रज्ञो विनीतवान्॥<br><br>2725: श्रेयो नयति राजानं ब्रुवंश्चित्रां सरस्वतीम्। राजा चरति यद् धर्मं ब्राह्मणेन निदर्शितम्॥<br><br>2726: शुश्रूषुरनहंवादी क्षत्रधर्मव्रते स्थितः। तावता सत्कृतः प्राज्ञश्चिरं यशसि तिष्ठति॥<br><br>2727: तस्य धर्मस्य सर्वस्य भागी राजपुरोहितः। एवमेव प्रजाः सर्वा राजानमभिसंश्रिताः॥<br><br>2728: सम्यग्वृत्ताः स्वधर्मस्था न कुतश्चिद् भयान्विताः। राष्ट्रे चरन्ति यं धर्म राज्ञा साध्वभिरक्षिताः॥<br><br>2729: चतुर्थं तस्य धर्मस्य राजा भागं तु विन्दति। देवा मनुष्याः पितरो गन्धर्वोरगराक्षसाः॥<br><br>2730: यज्ञमेवोपजीवन्ति नास्ति चेष्टमराजके। इतो दत्तेन जीवन्ति देवताः पितरस्तथा॥<br><br>2731: राजन्येवास्य धर्मस्य योगक्षेमः प्रतिष्ठितः। छायायामप्सु वायौ च सुखमुष्णेऽधिगच्छति॥<br><br>2732: अग्नौ वाससि सूर्ये च सुखं शीतेऽधिगच्छति। शब्दे स्पर्शे रसे रूपे गन्धे च रमते मनः॥<br><br>2733: तेषु भोगेषु सर्वेषु न भीतो लभते सुखम्। अभयस्य हि यो दाता तस्यैव सुमहत् फलम्। न हि प्राणसमं दानं त्रिषु लोकेषु विद्यते॥<br><br>2734: इन्द्रो राजा यमो राजा धर्मो राजा तथैव च। राजा बिभर्ति रूपाणि राज्ञा सर्वमिदं धृतम्॥<br><br>2735: अभयस्य हि यो दाता तस्यैव सुमहत् फलम्। न हि प्राणसमं दानं त्रिषु लोकेषु विद्यते॥<br><br>2736: इन्द्रो राजा यमो राजा धर्मो राजा तथैव च। राजा बिभर्ति रूपाणि राज्ञा सर्वमिदं धृतम्॥<br><br>2737: भीष्म उवाच राज्ञा पुरोहितः कार्यो भवेद् विद्वान् बहुश्रुतः। उभौ समीक्ष्य धर्मार्थावप्रमेयावनन्तरम्॥<br><br>2738: धर्मात्मा मन्त्रविद् येषां राज्ञां राजन् पुरोहितः। राजा चैवंगुणो येषां कुशलं तेषु सर्वशः॥<br><br>2739: उभौ प्रजा वर्धयतो देवान् सर्वान् सुतान् पितृन्। भवेयातां स्थितौ धर्मे श्रद्धेयौ सुतपस्विनौ॥<br><br>2740: परस्परस्य सुहृदौ विहितौ समचेतसौ। ब्रह्मक्षत्रस्य सम्मानात् प्रजा सुखमवाप्नुयात्॥<br><br>2741: विमाननात् तयोरेव प्रजा नश्येयुरेव हि। ब्रह्मक्षत्रं हि सर्वेषां वर्णानां मूलमुच्यते॥<br><br>2742: अत्राप्युदाहरन्तीममितिहासं पुरातनम्। ऐलकश्यपसंवादं तन्निबोध युधिष्ठिर॥<br><br>2743: ऐल उवाच यदा हि ब्रह्म प्रजहाति क्षत्रं क्षत्रं यदा वा प्रजहाति ब्रह्मा अन्वरबलं कतमेऽस्मिन्भजन्ते तथा वर्णाः कतमेऽस्मिन् ध्रियन्ते॥<br><br>2744: कश्यप उवाच विद्धं राष्ट्र क्षत्रियस्य भवति। ब्रह्मक्षत्रं यत्र विरुद्ध्यतीह। अन्वग्बलं दस्यवस्तद्भजन्ते तथा वर्णं तत्र विदन्ति सन्तः॥<br><br>2745: नैषां ब्रह्म च वर्धते नोत पुत्रा न गर्गरो मथ्यते नो यजन्ते। नैषां पुत्रा वेदमधीयते च यदा ब्रह्म क्षत्रियाः संत्यजन्ति॥<br><br>2746: नैषामर्थो वर्धते जातु गेहे नाधीयते सुप्रजा नो यजन्ते। अपध्वस्ता दस्यु ताः भवन्ति ये ब्राह्मणान् क्षत्रियाः संत्यजन्ति॥<br><br>2747: एतौ हि नित्यं संयुक्तावितरेतरधारणे। क्षत्रं वै ब्रह्मणो योनिोनिः क्षत्रस्य वै द्विजाः॥<br><br>2748: उभावेतौ नित्यमभिप्रपन्नौ सम्प्रापतुर्महतीं सम्प्रतिष्ठाम्! तयोः संधिर्भिद्यते चेत् पुराण स्ततः सर्वं भवति हि सम्प्रमूढम्॥<br><br>2749: नात्र पारं लभते पारगामी महागाधे गौरिव सम्प्रपन्ना। चातुर्वण्र्यं भवति हि सम्प्रमूढं प्रजास्ततः क्षयसंस्था भवन्ति॥<br><br>2750: ब्रह्मवृक्षो रक्ष्यमाणो मधु हेम च वर्षति। अरक्ष्यमाण: सततमश्रु पापं च वर्षति॥<br><br>2751: न ब्रह्मचारी चरणादयेतो यदा ब्रह्म ब्रह्मणि त्राणमिच्छेत्। आश्चर्यतो वर्षति तत्र देव स्तत्राभीक्ष्णं दुःसहाश्चाविशन्ति॥<br><br>2752: स्त्रियं हत्वा ब्राह्मणं वापि पाप: सभायां यत्र लभतेऽनुवादम्। राज्ञः सकाशे न बिभेति चापि ततो भयं विद्यते क्षत्रियस्या॥<br><br>2753: पापैः पापे क्रियमाणे हि चैल ततो रुद्रो जायते देव एषः। पापैः पापा: संजनयन्ति रुद्र ततः सर्वान् साध्वसाधून् हिनस्ति॥<br><br>2754: ऐल एवाच कुतो रुद्रः कीदृशो वापि रुद्रः सत्त्वैः सत्त्वं दृश्यते वध्यमानम्। एतत् सर्वं कश्यप मे प्रचक्ष्व कुतो रुद्रो जायते देव एषः॥<br><br>2755: कश्यप उवाच आत्मा रुद्रो हृदयो मानवानां स्वं स्वं देहं परदेहं न हन्ति। वातोत्पातैः सदृशं रुद्रमार्ह र्देवैर्जीमूतैः सदृशं रूपमस्य॥<br><br>2756: ऐल उवाच वातः परिवृणोति कर्थि न जीमूतो वर्षति नापि देवः। तथायुक्तो दृश्यते मानुषेषु कामद्वेषाद् बध्यते मुह्यते च॥<br><br>2757: कश्यप उवाच यथैकगेहे जातवेदाः प्रदीप्तः कृत्स्नं ग्रामं दहते चत्वरं वा। विमोहनं कुरुते देव एष ततः सर्वं स्पृश्यते पुण्यपापैः॥<br><br>2758: ऐल उवाच यदि दण्डः स्पृशतेऽपुण्यपापं पापैः पापे क्रियमाणे विशेषात्। सुकृतं नाम कुर्याद् दुष्कृतं वा कस्य हेतोर्न कुर्यात्॥<br><br>2759: कश्यप उवाच असंत्यागात् पापकृतामपा स्तुल्यो दण्डः स्पृशते मिश्रभावात्। शुष्णा दह्यते मिश्रभार्वा न मिश्रः स्यात् पापकृद्भिः कथंचित्॥<br><br>2760: ऐल उवाच साध्वसाधून् धारयतीह भूमिः साध्वसाधूंस्तापयतीह सूर्यः। साध्वसाधूंश्चापि वातीह वायु रापस्तथा साध्वसाधून् पुनन्ति॥<br><br>2761: कश्यप उवाच एवमस्मिन्वर्तते लोक एव नामुत्रं वर्तते राजपुत्र। प्रेत्यैतयोरन्तरावान्विशेषो यो वै पुण्यं चरते यश्च पापम्॥<br><br>2762: पुण्यस्य लोको मधुमान् घृतार्चि हिरण्यज्योतिरमृतस्य नाभिः। तत्र प्रेत्य मोदते ब्रह्मचारी न तत्र मृत्युर्न जरा नोत दुःखम्॥<br><br>2763: पापस्य लोको निरयोऽप्रकाशो नित्यं दुःखं शोकभूयिष्ठमेवा तत्रात्मानं शोचति पापकर्मा बह्वीः समाः प्रतपन्नपतिष्ठः॥<br><br>2764: मिथो भेदाब्राह्मणक्षत्रियाणां प्रजा दुःखं दुःसहं चाविशन्ति। एवं ज्ञात्वा कार्य एवेह नित्यं पुरोहितो नैकविद्यो नृपेणा॥<br><br>2765: तं चैवान्वभिषिच्येत तथा धर्मो विधीयते। अग्रयो हि ब्राह्मणः प्रोक्तः सर्वस्यैवेह धर्मतः॥<br><br>2766: पूर्वं हि ब्राह्मणः सृष्टिरिति ब्रह्मविदो विदुः। ज्येष्ठेनाभिजनेनास्य प्राप्तं पूर्वं यदुत्तरम्॥<br><br>2767: तस्मान्यान्यश्च पूज्यश्च ब्राह्मणः प्रसृतागभुक्। सर्वं श्रेष्ठं विशिष्टं च निवेद्यं तस्य धर्मतः॥<br><br>2768: अवश्यमेव कर्तव्यं राज्ञा बलवतापि हि। ब्रह्म वर्धयति क्षत्रं क्षत्रतो ब्रह्म वर्धते। एवं राज्ञा विशेषेण पूज्या ब्राह्मणाः सदा॥<br><br>2769: भीष्म उवाच योगक्षेमो हि राष्ट्रस्य राजन्यायत्त उच्यते। योगक्षेमो हि राज्ञो हि समायत्त पुरोहिते॥<br><br>2770: यत्रादृष्टं भयं ब्रह्म प्रजानां शमयत्युत। दृष्टं च राजा बाहुभ्यां तद् राज्यं सुखमेधते॥<br><br>2771: अत्राप्युदाहरन्तीममितिहासं पुरातनम्। मुचुकुन्दस्य संवादं राज्ञो वैश्रवणस्य च॥<br><br>2772: मुचुकुन्दो विजित्येमां पृथिवीं पृथिवीपतिः। जिज्ञासमानः स्वबलमभ्ययादलकाधिपम्॥<br><br>2773: ततो वैश्रवणो राजा राक्षसानसृजत् तदा। ते बलान्यवमृद्गन्त मुचुकुन्दस्य नैर्ऋताः॥<br><br>2774: स हन्यमाने सैन्ये स्वे मुचुकुन्दो नराधिपः। गर्हयामास विद्वांसं पुरोहितमरिंदमः॥<br><br>2775: तत उग्रं तपस्तप्त्वा वसिष्ठो धर्मवित्तमः। रक्षांस्युपावधीत् तस्य पन्थानं चाप्यविन्दत॥<br><br>2776: ततो वैश्रवणो राजा मुचुकुन्दमदर्शयत्। वध्यमानेषु सैन्येषु वचनं चेदमब्रवीत्॥<br><br>2777: धनद उवाच बलवन्तस्त्वया पूर्वे राजानः सपुरोहिताः। न चैवं समवर्तन्त यथा त्वमिह वर्तसे॥<br><br>2778: ते खल्वपि कृतास्त्राश्च बलवन्तश्च भूमिपाः। आगम्य पर्युपासन्ते मामीशं सुखदुःखयोः॥<br><br>2779: यद्यस्ति बाहुवीर्यं ते तद् दर्शयितुमर्हसि। किं ब्राह्मणबलेन त्वमतिमात्र प्रवर्तसे॥<br><br>2780: मुचुकुन्दस्ततः क्रुद्धः प्रत्युवाच धनेश्वरम्। न्यायपूर्वमसंरब्धमसम्भ्रान्तमिदं वचः॥<br><br>2781: ब्रह्मक्षत्रमिदं सृष्टमेकयोनि स्वयम्भुवा। पृथग्बलविधानं तन्न लोकं परिपालयेत्॥<br><br>2782: तपो मन्त्रबलं नित्यं ब्राह्मणेषु प्रतिष्ठितम्। अस्त्रबाहुबलं नित्यं क्षत्रियेषु प्रतिष्ठितम्॥<br><br>2783: ताभ्यां सम्भूय कर्तव्यं प्रजानां परिपालनम्। तथा च मां प्रवर्तन्तं किं गर्हस्यलकाधिप। ॥<br><br>2784: ततोऽब्रवीद् वैश्रवणो राजानं सपुरोहितम्। नाहं राज्यमनिर्दिा कस्मैचिद् विदधाम्युत॥<br><br>2785: नाच्छिन्दे चाप्यनिादमिति जानीहि पार्थिव। प्रशाधि पृथिवीं कृत्स्ना मद्दत्तामखिलामिमाम्। एवमुक्तः प्रत्युवाच मुचुकुन्दो महीपतिः॥<br><br>2786: मुचुकुन्द उवाच नाहं राज्यं भवद्दत्तं भोक्तुमिच्छामि पार्थिव। बाहुवीर्यार्जितं राज्यम श्नीयामिति कामये॥<br><br>2787: भीष्म उवाच ततो वैश्रवणो राजा विस्मयं परमं ययौ। क्षत्रधर्मे स्थितं दृष्ट्वा मुचुकुन्दमसम्भ्रमम्॥<br><br>2788: ततो राजा मुचुकुन्दः सोऽन्वशासद् वसुन्धराम्। बाहुवीर्यार्जितां सम्यक्षत्रधर्ममनुव्रतः॥<br><br>2789: एवं यो धर्मविद् राजा ब्रह्मपूर्वं प्रवर्तते। जयत्यविजितामुर्वी यशश्च महदश्नुते॥<br><br>2790: नित्योदकी ब्राह्मणः स्यान्नित्यशस्त्रश्च क्षत्रियः। तयोहि सर्वमायत्तं यत् किञ्चिज्जगतीगतम्॥<br><br>2791: युधिष्ठिर उवाच यथा वृत्त्या महीपालो विवर्धयति मानवान्। पुण्यांश्च लोकान् जयति तन्मे ब्रूहि पितामह॥<br><br>2792: भीष्म उवाच दानशीलो भवेद् राजा यज्ञशीलश्च भारत। उपवासतप:शीलः प्रजानां पालने रतः॥<br><br>2793: सर्वाश्चैव प्रजा नित्यं राजा धर्पण पालयन्। उत्थानेन प्रदानेन पूजयेच्चापि धार्मिकान्॥<br><br>2794: राज्ञा हि पूजितो धर्मस्ततः सर्वत्र पूज्यते। यद् यदाचरते राजा तत् प्रजानां स्म रोचते॥<br><br>2795: नित्यमुद्यतदण्डश्च भवेन्मृत्युरिवारिषु। निहन्यात् सर्वतो दस्यून न कामात् कस्यचित् क्षमेत्॥<br><br>2796: यं हि धर्मं चरन्तीह प्रजा राज्ञा सुरक्षिताः। चतुर्थं तस्य धर्मस्य राजा भारत विन्दति॥<br><br>2797: यदधीते यद् ददाति यज्जुहोति यदर्चति। राजा चतुर्थभाक् तस्य प्रजा धर्मेण पालयन्॥<br><br>2798: यद् राष्ट्रेऽकुशलं किञ्चिद् राज्ञोऽरक्षयतः प्रजाः। चतुर्थं तस्य पापस्य राजा भारत विन्दति॥<br><br>2799: अप्याहुः सर्वमेवेति भूयोऽर्धमिति निश्चयः। कर्मणः पृथिवीपाल नृशंसोऽनृतवागपि॥<br><br>2800: तादृशात् किल्बिषाद् राजा शृणु येन प्रमुच्यते। प्रत्याहर्तुमशक्यं स्याद् धनं चोरैर्हतं यदि। तत् स्वकोशात् प्रदेयं स्यादशक्तेनोपजीवतः॥<br><br>2801: सर्ववर्णः सदा रक्ष्यं ब्रह्मस्वं ब्राह्मणा यथा। न स्थेयं विषये तेन योऽपकुर्याद् द्विजातिषु॥<br><br>2802: ब्रह्मस्वे रक्ष्यमाणे तु सर्वं भवति रक्षितम्। तस्मात् तेषां प्रसादेन कृतकृत्यो भवेन्नृपः॥<br><br>2803: पर्जन्यमिव भूतानि महाद्रुममिव द्विजाः। नरास्तमुपजीवन्ति नृपं सर्वार्थसाधकम्॥<br><br>2804: न हि कामात्मना राज्ञा सततं कामबुद्धिना। नृशंसेनातिलुब्धेन शक्यं पालयितुं प्रजाः॥<br><br>2805: युधिष्ठिर उवाच नाहं राज्यसुखान्वेषी राज्यमिच्छाम्यपि क्षणम्। धर्मार्थं रोचये राज्यं धर्मश्चात्र न विद्यते॥<br><br>2806: तदलं मम राज्येन यत्र धर्मो न विद्यते। वनमेव गमिष्यामि तस्माद् धर्मचिकीर्षया॥<br><br>2807: तत्र मेध्येष्वरण्येषु न्यस्तदण्डो जितेन्द्रियः। धर्ममाराधयिष्यामि मुनिर्मूलफलाशनः॥<br><br>2808: भीष्म उवाच वेदाहं तव या बुद्धिरानृशंस्यगुणैव सा। न च शुद्धनृशंस्येन शक्यं राज्यमुपासितम्॥<br><br>2809: अपि तु त्वां मृदुप्रज्ञमत्यार्यमतिधार्मिकम्। क्लीबं धर्मघृणायुक्तं न लोको बहु मन्यते॥<br><br>2810: वृत्तं तु स्वमपेक्षस्व पितृपैतामहोचितम्। नैव राज्ञां तथा वृत्तं यथा त्वं स्थातुमिच्छसि॥<br><br>2811: न हि वैक्लव्यसंसृष्टमानृशंस्यमिहास्थितः। प्रजापालनसम्भूतमाप्ता धर्मफलं ह्यसि॥<br><br>2812: न ह्येतामाशिषं पाण्डुर्न च कुन्ती त्वयाचता तथैतत् प्रज्ञया तात यथाऽऽचरसि मेधया॥<br><br>2813: शौर्य बलं च सत्यं च पिता तव सदाब्रवीत्। माहात्म्यं च महौदार्यं भवतः कुन्त्ययाचत॥<br><br>2814: नित्यं स्वाहा स्वधा नित्यं चोभे मानुषदैवते। पुढेष्वाशासते नित्यं पितरो दैवतानि च। ॥<br><br>2815: दानमध्ययनं यज्ञं प्रजानां परिपालनम्। धर्ममेतदधर्मं वा जन्मनैवाभ्यजायथाः॥<br><br>2816: काले धुरि च युक्तानां वहतां भारमाहितम्। सीदतामपि कौन्तेय न कीर्तिरवसीदति॥<br><br>2817: समन्ततो विनियतो वहत्यस्खलितो हि यः। निर्दोषः कर्मवचनात् सिद्धिः कर्मण एव सा॥<br><br>2818: नैकान्तविनिपातेन विचचारेह कश्चन। धर्मी गृही वा राजा वा ब्रह्मचारी यथा पुनः॥<br><br>2819: अल्पं हि सारभूयिष्ठं यत् कर्मोदारमेव तत्। कृतमेवाकृताच्छ्रेयो न पापीयोऽस्त्यकर्मणः॥<br><br>2820: यदा कुलीनो धर्मज्ञः प्राणोत्यैश्वर्यमुत्तमम्। योगक्षेमस्तदा राज्ञः कुशलायैव कल्प्यते॥<br><br>2821: दानेनान्यं बलेनान्यमन्यं सूनृतया गिरा। सर्वतः प्रतिगृह्णीयाद् राज्यं प्राप्येह धार्मिकः॥<br><br>2822: यं हि वैद्याः कुले जाता ह्यवृत्तिभयपीडिताः। प्राप्य तृप्ताः प्रतिष्ठन्ति धर्मः कोऽभ्यधिकस्ततः॥<br><br>2823: युधिष्ठिर उवाच किं तात परमं स्वयँ का ततः प्रीतिरुत्तमा। किं ततः परमैश्वर्यं ब्रूहि मे यदि पश्यसि॥<br><br>2824: भीष्म उवाच यस्मिन् भयादितः सम्यक् क्षेमं विन्दत्यपि क्षणम्। स स्वर्गजित्तमोऽस्माकं सत्यमेतद् ब्रवीमि ते॥<br><br>2825: त्वमेव प्रीतिमांस्तस्मात् कुरूणां कुरुसत्तम। भव राजा जय स्वर्ग सतो रक्षासतो जहि॥<br><br>2826: अनु त्वां तात जीवन्तु सुहृदः साधुभिः सह। पर्यन्यमिव भूतानि स्वादुद्रुममिव द्विजाः॥<br><br>2827: धृष्टं शूरं प्रहर्तारमनृशसं जितेन्द्रियम्। वत्सलं संविभक्तारमुपजीवन्ति तं नराः॥<br><br>2828: युधिष्ठिर उवाच स्वकर्मण्यपरे युक्तास्तथैवान्ये विकर्मणि। तेषां विशेषमाचक्ष्व ब्राह्मणानां पितामह॥<br><br>2829: भीष्म उवाच विद्यालक्षणसम्पन्नाः सर्वत्र समदर्शिनः। एते ब्रह्मसमा राजन् ब्राह्मणाः परिकीर्तिताः॥<br><br>2830: ऋग्जयुःसामसम्पन्ना सर्वेषु कर्मस्ववस्थिताः। एते देवसमा राजन् ब्राह्मणानां भवन्त्युत॥<br><br>2831: जन्मकर्मविहीना ये कदर्या ब्रह्मबन्धवः। एते शूद्रसमा राजन् ब्राह्मणानां भवन्त्युत॥<br><br>2832: अश्रोत्रियाः सर्व एव सर्वे चानाहिताग्नयः। तान् सर्वान् धार्मिको राजा बलिं विष्टिं च कारयेत्॥<br><br>2833: आह्वायका देवलका नाक्षत्रा ग्रामयाजकाः। एते ब्राह्मणचाण्डाला महापथिकपञ्चमाः॥<br><br>2834: ऋत्विक् पुरोहितो मन्त्री दूतो वार्तानुकर्षकः। एते क्षत्रसमा राजन् ब्राह्मणानां भवन्त्युत॥<br><br>2835: अश्वारोहा गजारोहा रथिनोऽथ पदातयः। एते वैश्यसमा राजन् ब्राह्मणानां भवन्त्युत॥<br><br>2836: एतेभ्यो बलिमादद्याद्धीनकोशो महीपतिः। ऋते ब्रह्मसमेभ्यश्च देवकल्पेभ्य एव च॥<br><br>2837: अब्राह्मणानां वित्तस्य स्वामी राजेति वैदिकम्। ब्राह्मणानां च ये केचिद् विकर्मस्था भवन्त्युत॥<br><br>2838: विकर्मस्थाश्च नोपेक्ष्या विप्रा राज्ञा कथंचन। नियम्याः संविभज्याश्च धर्मानुग्रहकारणात्॥<br><br>2839: यस्य स्म विषये राजन् स्तेनो भवति वै द्विजः। राज्ञ एवापराधं तं मन्यन्ते तद्विदो जनाः॥<br><br>2840: अवृत्त्या यो भवेत् स्तेनो वेदवित् स्नातकस्तथा। राजन् स राज्ञा भर्तव्य इति वेदविदो विदुः॥<br><br>2841: स चेन्नो परिवर्तेत कृतवृत्तिः परंतप। ततो निर्वासनीयः स्यात् तस्माद् देशात् सबान्धवः। युधिष्ठिर उवाच केषां प्रभवते राजा वित्तस्य भरतर्षभ। कया च वृत्त्या वर्तेत तन्मे ब्रूहि पितामह॥<br><br>2842: भीष्म उवाच अब्राह्मणानां वित्तस्य स्वामी राजेति वैदिकम्। ब्राह्मणानां च ये केचिद् विकर्मस्था भवन्त्युत॥<br><br>2843: विकर्मस्थाश्च नोपेक्ष्या विप्रा राज्ञा कथञ्चन। इति राज्ञां पुरावृत्तमाभिजल्पन्ति साधवः॥<br><br>2844: यस्य स्म विषये राज्ञः स्तेनो भवति वै द्विजः। राज्ञ एवापराधं तं मन्यन्ते किल्बिषं नृप॥<br><br>2845: अभिशस्तमिवात्मानं मन्यन्ते येन कर्मणा। तस्माद् राजर्षयः सर्वे ब्राह्मणानन्वपालयन्॥<br><br>2846: अत्राप्युदाहरन्तीममितिहासं पुरातनम्। गीतं कैकेयराजेन ह्रियमाणेन रक्षसा॥<br><br>2847: केकयानामधिपतिं रक्षो जग्राह दारुणम्। स्वाध्यायेनान्वितं राजन्नरण्ये संशितव्रतम्॥<br><br>2848: राजोवाच न मे स्तेनो जनपदे न कदर्यो न मद्यपः। नानाहिताग्नि यज्वा मामकान्तरमायिशः॥<br><br>2849: न च मे ब्राह्मणोऽविद्वान्नाव्रती नाप्यसोमपः। नानाहिताग्नित यज्वा मामकान्तरमाविशः॥<br><br>2850: नानाप्रदक्षिणैर्यज्ञैर्यजन्ते विषये मम। नाधीते नाव्रती कश्चिन्मामकान्तरमाविशः॥<br><br>2851: अधीयतेऽध्यापयन्ति यजन्ते याजयन्ति च। ददति प्रतिगृह्णन्ति षट्सु कर्मस्ववस्थिताः॥<br><br>2852: पूजिताः संविभक्ताश्च मृदवः सत्यवादिनः। ब्राह्मणा मे स्वकर्मस्था मामकान्तरमाविशः॥<br><br>2853: न याचन्ते प्रयच्छन्ति सत्यधर्मविशारदाः। नाध्यापयन्त्यधीयते यजन्ते याजयन्ति न॥<br><br>2854: ब्राह्मणान् परिरक्षन्ति संग्रामेष्वपलायिनः। क्षत्रिया मे स्वकर्मस्था मामकान्तरमाविशः॥<br><br>2855: कृषिगोरक्षवाणिज्यमुपजीवन्त्यमायया। अप्रमत्ताः क्रियावन्तः सुव्रताः सत्यवादिनः॥<br><br>2856: संविभागं दमं शौचं सौहदं च व्यपाश्रिताः। मम वैश्याः स्वकर्मस्था मामकान्तरमाविशः॥<br><br>2857: त्रीन् वर्णानुपजीवन्ति यथावदनसूयकाः। मम शूद्राः स्वकर्मस्था मामकान्तरमाविशः॥<br><br>2858: कृपणानाथवृद्धानां दुर्बलातुरयोषिताम्। संविभक्तास्मि सर्वेषां मामकान्तरमाविशः॥<br><br>2859: कुलदेशादिधर्माणां प्रथितानां यथाविधि। अव्युच्छेत्तास्मि सर्वेषां मामकान्तरमाविशः॥<br><br>2860: तपस्विनो मे विषये पूजिता: परिपालिताः। संविभक्ताश्च सत्कृत्य मामकान्तरमाविशः॥<br><br>2861: नासं विभज्य भोक्तास्मि नाविशामि परस्त्रियम्। स्वतन्त्र जातु न क्रीडे मामकान्तरमाविशः॥<br><br>2862: नाब्रह्मचारी भिक्षावाम्भिक्षुर्वाऽब्रह्मचर्यवान् अनृत्विजा हुतं नास्ति मामकान्तरमाविशः॥<br><br>2863: नावजानाम्यहं वैद्यान्न वृद्धान्न तपस्विनः। राष्ट्रे स्वपति जागर्मि मामकान्तरमाविशः॥<br><br>2864: आत्मविज्ञानसम्पन्नस्तपस्वी सर्वधर्मवित्। स्वामी सर्वस्य राष्ट्रस्य धीमान् मम पुरोहितः॥<br><br>2865: दानेन विद्यामभिवाञ्छयामि सत्येनार्थं ब्राह्मणानां च गुप्त्या। शुश्रूषया चापि गुरूनुपैमि न मे भयं विद्यते राक्षसेभ्यः॥<br><br>2866: न मे राष्ट्रे विधवा ब्रह्मबर्दू ब्राह्मणः कितवो नोत चोरः। अयाज्ययाजी न च पापकर्मा न में भयं विद्यते राक्षसेभ्यः॥<br><br>2867: न मे शस्त्रैरनिर्भिन्नं गात्रे व्यङ्गद्धलमन्तरम्। धर्मार्थं युध्यमानस्य मामकान्तरमाविशः॥<br><br>2868: गोब्राह्मणेभ्यो यज्ञेभ्यो नित्यं स्वस्त्ययनं मम। आशासते जना राष्ट्रे मामकान्तरमाविशः॥<br><br>2869: राक्षस उवाच यस्मात् सर्वास्ववस्थासु धर्ममेवान्ववेक्षसे। तस्मात् प्राप्नुहि कैकेय गृहं स्वस्ति व्रजाम्यहम्॥<br><br>2870: येषां गोब्राह्मणं रक्ष्यं प्रजा रक्ष्याश्च केकय। न रक्षोभ्यो भयं तेषां कुत एव तु पावकात्॥<br><br>2871: येषां पुरोगमा विप्रा येषां ब्रह्म परं बलम्। अतिथिप्रियास्तथा पौरास्ते वै स्वर्गजितो नृपाः॥<br><br>2872: भीष्म उवाच तस्माद् द्विजातीन् रक्षेत ते हि रक्षन्ति रक्षिताः। आशीरेषां भवेद् राजन् राज्ञां सम्यक्प्रवर्तताम्॥<br><br>2873: तस्माद् राज्ञा विशेषेण विकर्मस्था द्विजातयः। नियम्याः संविभज्याश्च तदनुग्रहकारणात्॥<br><br>2874: एवं यो वर्तते राजा पौरजानपदेष्विह। अनुभूयेह भद्राणि प्राप्नोतीन्द्रसलोकताम्॥<br><br>2875: युधिष्ठिर उवाच व्याख्याता राजधर्मेण वृत्तिरापत्सु भारत। कथं स्विद् वैश्यधर्मेण संजीवेद् ब्राह्मणो न वा॥<br><br>2876: भीष्म उवाच अशक्तः क्षत्रधर्मेण वैश्यधर्मेण वर्तयेत्। कृषिगोरक्ष्यमास्थाय व्यसने वृत्तिसंक्षये॥<br><br>2877: युधिष्ठिर उवाच कानि पण्यानि विक्रीय स्वर्गलोकान्न हीयते। ब्राह्मणो वैश्यधर्मेण वर्तयन् भरतर्षभ। ॥<br><br>2878: भीष्म उवाच सुरा लवणमित्येव तिलान् केसरिणः पशून्। वृषभान् मधुमांसं च कृतान्नं च युधिष्ठिर॥<br><br>2879: सर्वास्ववस्थास्वेतानि ब्राह्मणः परिवर्जयेत्। एतेषां विक्रयात् तात ब्राह्मणो नरकं व्रजेत्॥<br><br>2880: अजोऽग्निर्वरुणो मेषः सूर्योऽश्वः पृथिवी विराट्। धेनुर्यज्ञश्च सोमश्च न विक्रेयाः कथंचन॥<br><br>2881: पक्वेनामस्य निमयं न प्रशंसन्ति साधवः। निमयेत् पक्वमामेन भोजनार्थाय भारत॥<br><br>2882: वयं सिद्धमशिष्यामो भवान् साधयतामिदम्। एवं संवीक्ष्य नियमेन्नाधर्मोऽस्ति कथंचन॥<br><br>2883: अत्र ते वर्तयिष्यामि यथा धर्मः सनातनः। व्यवहारप्रवृत्तानां तन्निबोध युधिष्ठिर॥<br><br>2884: भवतेऽहं ददानीदं भवानेतत् प्रयच्छतु। रुचितो वर्तते धर्मो न बलात् सम्प्रवर्तते॥<br><br>2885: इत्येवं सम्प्रवर्तन्ते व्यवहाराः पुरातनाः। ऋषीणामितरेषां च साधु चैतदसंशयम्॥<br><br>2886: युधिष्ठिर उवाच अथ तात यदा सर्वाः शस्त्रमाददते प्रजाः। व्युत्नामन्ति स्वधर्मेभ्यः क्षत्रस्य क्षीयते बलम्॥<br><br>2887: राजा त्राता तु लोकस्य कथं च स्यात् परायणम्। एतन्मे संशयं ब्रूहि विस्तरेण नराधिप॥<br><br>2888: भीष्म उवाच दानेन तपसा यज्ञैरद्रोहेण दमेन च। ब्राह्मणप्रमुखा वर्णाः क्षेममिच्छेयुरात्मनः॥<br><br>2889: तेषां ये वेदबलिनस्तेऽभ्युत्थाय समन्ततः। राज्ञो बलं वर्धयेयुर्महेन्द्रस्येव देवताः॥<br><br>2890: राज्ञोऽपि क्षीयमाणस्य ब्रह्मैवाहुः परायणम्। तस्माद् ब्रह्मबलेनैव समुत्थेयं विजानता॥<br><br>2891: यदा भुवि जयो राजा क्षेमं राष्ट्रेऽभिसंदधेत्। तदा वर्णा यथाधर्मं निविशेयुः कथंचन॥<br><br>2892: उन्मर्यादे प्रवृत्ते तु दस्युभिः संकरे कृते। सर्वे वर्णा न दुष्येयुः शस्त्रवन्तो युधिष्ठिर। ॥<br><br>2893: युधिष्ठिर उवाच अथ चेत् सर्वतः क्षत्रं प्रदुष्येद् ब्राह्मणं प्रति। कस्तस्य ब्राह्मणस्त्राता को धर्मः किं परायणम्॥<br><br>2894: भीष्म उवाच तपसा ब्रह्मचर्येण शस्त्रेण च बलेन च। अमायया मायया च नियन्तव्यं तदा भवेत्॥<br><br>2895: क्षत्रियस्यातिवृत्तस्य ब्राह्मणेषु विशेषतः। ब्रह्मैव संनियन्तृ स्यात् क्षत्रं हि ब्रह्मसम्भवम्॥<br><br>2896: अद्भ्योऽग्निर्ब्रह्मतः क्षत्रमश्मनो लोहमुत्थितम्। तेषां सर्वत्रगं तेः स्वासु योनिषु शाम्यति॥<br><br>2897: यदा छिनत्त्ययोऽश्मानग्निश्चापोऽभिगच्छति। क्षत्रं च ब्राह्मणं द्वेशि तदा नश्यन्ति ते त्रयः॥<br><br>2898: तस्माद् ब्रह्मणि शाम्यन्ति क्षत्रियाणां युधिष्ठिर। समुदीर्णान्यजेयानि तेजांसि च बलानि च॥<br><br>2899: ब्रह्मवीर्ये मृदुभूते क्षत्रवीर्ये च दुर्बले। दुष्टेषु सर्ववर्णेषु ब्राह्मणान् प्रति सर्वशः॥<br><br>2900: ये तत्र युद्ध कुर्वन्ति त्यक्त्वा जीवितमात्मनः। ब्राह्मणान् परिरक्षन्तो धर्मामात्मानमेव च॥<br><br>2901: मनस्विनो मन्युमन्तः पुण्य श्लोका भवन्ति ते। ब्राह्मणार्थं हि सर्वेषां शस्त्रग्रहणमिष्यते॥<br><br>2902: अतिस्विष्टमधीतानां लोकानतितपस्विनाम्। अनाशनाग्न्योर्विशतां शूरा यान्ति परां गतिम्॥<br><br>2903: ब्राह्मणस्त्रिषु वर्णेषु शस्त्रं गृह्णन दुष्यति। एवमेवात्मनस्त्यागन्नान्यं धर्मं विदुर्जनाः॥<br><br>2904: तेभ्यो नमश्च भद्रं च ये शरीराणि जुह्वते। ब्रह्मद्विषो नियच्छन्तस्तेषां नोऽस्तु सलोकता। ब्रह्मलोकजितः स्वर्यान् वीरांस्तान् मनुरब्रवीत्। ॥<br><br>2905: यथाश्वमेधावभृथे स्नाताः पूता भवन्त्युत। दुष्कृतस्य प्रणाशेन ततः शस्त्रहता रणे॥<br><br>2906: भवत्यधर्मो धर्मो हि धर्माधर्मावुभावपि। कारणाद् देशकालस्य देशकालः स तादृशः॥<br><br>2907: मैत्राः क्रूराणि कुर्वन्तो जयन्ति स्वर्गमुत्तमम्। धाः पापानि कुर्वाणा गच्छन्ति परमां गतिम्॥<br><br>2908: ब्राह्मणस्त्रिषु कालेषु शस्त्रं गृह्णन्न दुष्यति। आत्मत्राणे वर्णदोषे दुर्दम्यनियमेषु च॥<br><br>2909: युधिष्ठिर उवाच अभ्युस्थिते दस्युबले क्षत्रार्थे वर्णसंकरे। सम्प्रमूढेषु वर्णेषु यद्यन्योऽभिभवेद् बली॥<br><br>2910: ब्राह्मणो यदि वा वैश्यः शूद्रो वा राजसत्तम। दस्युभ्योऽथ प्रजा रक्षेद् दण्डं धर्मेण धारयन्॥<br><br>2911: कार्यं कुर्यान्न वा कुर्यात् संवार्यो वा भवेन्न वा। तस्माच्छस्त्रं ग्रहीतव्यमन्यत्र क्षत्रबन्धुतः॥<br><br>2912: भीष्म उवाच अपारे यो भवेत् पारमप्लवे यः प्लवो भवेत्। शूद्रो वा यदि वाप्यन्यः सर्वथा मानमर्हति॥<br><br>2913: यमाश्रित्य नरा राजन् वर्तयेयुर्थथासुखम्। अनाथास्तप्यमानाश्च दस्युभिः परिपीडिताः॥<br><br>2914: तमेव पूजयेयुस्ते प्रीत्या स्वमिव बान्धवम्। अभीरभीक्ष्णं कौरव्य कर्ता सन्मानमर्हति॥<br><br>2915: किं तैर्येऽनडुहो नोह्याः किं धेन्वा वाप्यदुग्धया। वन्ध्यया भार्यया कोऽर्थः कोऽर्थो राज्ञाप्यरक्षता॥<br><br>2916: यथा दारुमयो हस्ती यथा चर्ममयो मृगः। यथा ह्यनथः षण्ढो वा पार्थ क्षेत्रं यथोषरम्॥<br><br>2917: एवं विप्रोऽनधीयानो राजा यश्च न रक्षिता। मेघो न वर्षते यश्च सर्वथा ते निरर्थकाः॥<br><br>2918: नित्यं यस्तु सतो रक्षेदसतश्च निवर्तयेत्। स एव राजा कर्तव्यस्तेन सर्वमिदं धृतम्॥<br><br>2919: युधिष्ठिर उवाच क्व समुत्थाः कथंशीला ऋत्विजः स्युः पितामह। कथंविधाश्च राजेन्द्र तद् ब्रूहि वदतां वर॥<br><br>2920: भीष्म उवाच प्रतिकर्म पराचार ऋत्विजां स्म विधीयते। छन्दः सामादि विज्ञाय द्विजानां श्रुतमेव च॥<br><br>2921: ये त्वेकरतयो नित्यं धीराश्च प्रियवादिनः। परस्परस्य सुहृदः समन्तात् समदर्शिनः॥<br><br>2922: अनृशंसाः सत्यवाक्या अकुसीदा अथर्जवः। अद्रोहोऽनभिमानश्च हीस्तितिक्षा दमः शमः॥<br><br>2923: यस्मिन्नेतानि दृश्यन्ते स पुरोहित उच्यते। धीमान् सत्यधृतिर्दान्तो भूतानामविहिंसकः। अकामद्वेषसंयुक्तस्त्रिभिः शुक्लैः समन्वितः॥<br><br>2924: अहिंसको ज्ञानतृप्तः स ब्रह्मासनमर्हति। एते महत्विजस्तात सर्वे मान्या यथार्हतः॥<br><br>2925: युधिष्ठिर उवाच यदिदं वेदवचनं दक्षिणासु विधीयते। इदं देयमिदं देयं न क्व चिद् व्यवतिष्ठते॥<br><br>2926: नेदं प्रतिधनं शास्त्रमापद्धर्मानुशास्त्रतः। आज्ञा शास्त्रस्य घोरेयं न शक्तिं समवेक्षते॥<br><br>2927: श्रद्धावता च यष्टव्यमित्येषा वैदिकी श्रुतिः। मिथ्योपेतस्य यज्ञस्य किमु श्रद्धा करिष्यति॥<br><br>2928: भीष्म उवाच न वेदानां परिभवान्न शान्येन न मायया। कश्चिन्महदवाप्नोति मा तेऽभूद् बुद्धिरीदृशी॥<br><br>2929: यज्ञाझं दक्षिणा तात वेदानां परिबृंहणम्। न यज्ञा दक्षिणाहीनास्तारयन्ति कथंचन॥<br><br>2930: शक्तिस्तु पूर्णपात्रेण सम्मिता न समाभवत्। अवश्यं तात यष्टव्यं त्रिभिर्वर्णर्यथाविधि॥<br><br>2931: सोमो राजा ब्राह्मणानामित्येषा वैदिकी स्थितिः। तं च विक्रेतुमिच्छन्ति न वृथा वृत्तिरिष्यते॥<br><br>2932: तेन क्रीतेन यज्ञेन ततो यज्ञः प्रतायते। इत्येवं धर्मतो ध्यातमृषिभिर्धर्मचारिभिः॥<br><br>2933: पुमान् यज्ञश्च सोमश्च न्यायवृत्तो यदा भवेत्। अन्यायवृत्तः पुरुषो न परस्य न चात्मनः॥<br><br>2934: शरीरवृत्तमास्थाय इत्येषा श्रूयते श्रुतिः। नातिसम्यक् प्रणीतानि ब्राह्मणानां महात्मनाम्॥<br><br>2935: तपो यज्ञादपि श्रेष्ठमित्येषा परमा श्रुतिः। तत् ते वपः प्रवक्ष्यामि विद्वंस्तदपि मे शृणु॥<br><br>2936: अहिंसा सत्यवचनमानृशंस्यं दमो घृणा एतत् तपो विदुर्धारा न शरीरस्य शोषणम्॥<br><br>2937: अप्रामाण्यं च वेदानां शास्त्राणां चाभिलङ्घनम्। अव्यवस्था च सर्वत्र तद् वै नाशनमात्मनः। १९। । निबोध देवहोतृणां विधानं पार्थ यादृशम्। चित्तिः स्त्रुक् चित्तमाज्यं च पवित्रं ज्ञानमुत्तमम्॥<br><br>2938: सर्वं जिह्यं मृत्युपदमार्जवं ब्रह्मणः पदम्। एतावाज्ञानविषयः किं प्रलापः करिष्यति॥<br><br>2939: युधिष्ठिर उवाच यदप्यल्पतरं कर्म तदप्येकेन दुष्करम्। पुरुषेणासहायेन किमु राज्ञा पितामह॥<br><br>2940: किंशील: किंसमाचारो राज्ञोऽथ सचिवो भवेत्। कीदृशे विश्वसेद् राजा कीदृशे न च विश्वसेत्॥<br><br>2941: भीष्म उवाच चतुर्विधानि मित्राणि राज्ञां राजन् भवन्त्युत। सहार्थो भजमानश्च सहजः कृत्रिमस्तथा॥<br><br>2942: धर्मात्मा पञ्चमश्चापि मित्रं नैकस्य न द्वयोः यतो धर्मस्ततो वा स्याद् धर्मस्थो वा ततो भवेत्॥<br><br>2943: यस्तस्यार्थो न रोचेत न तं तस्य प्रकाशयेत्। धर्माधर्मेण राजानश्चरन्ति विजिगीषवः॥<br><br>2944: चतुर्णां मध्यमौ श्रेष्ठौ नित्यं शङ्कयौ तथापरौ। सर्वे नित्यं शङ्कितव्याः प्रत्यक्षं कार्यमात्मनः॥<br><br>2945: न हि राज्ञा प्रमादो वै कर्तव्यो मित्ररक्षणे। प्रमादिनं हि राजानं लोकाः परिभवन्त्युत॥<br><br>2946: असाधुः साधुतामेति साधुर्भवति दारुणः। अरिश्च मित्रं भवति मित्रं चापि प्रदुष्यति॥<br><br>2947: अनित्यचित्तः पुरुषस्तस्मिन् को जातु विश्वसेत्। तस्मात्प्रधानं यत् कार्यं प्रत्यक्षं तत् समाचरेत्॥<br><br>2948: एकान्तेन हि विश्वासः कृत्स्नो धर्मार्थनाशकः। अविश्वासश्च सर्वत्र मृत्युना च विशिष्यते॥<br><br>2949: अकालमृत्युर्विश्वासो विश्वसन् हि विपद्यते। यस्मिन् करोति विश्वासमिच्छतस्तस्य जीवति॥<br><br>2950: तस्माद् विश्वसितव्यं च शङ्कितव्यं च केषुचित्। एषा नीतिगतिस्तात लक्ष्या चैव सनातनी॥<br><br>2951: यं मन्येत ममाभावादिममर्थागमं स्पृशेत्। नित्यं तस्माच्छङ्कितव्यममित्रं तद् विदुर्बुधाः॥<br><br>2952: यस्य क्षेत्रादप्युदकं क्षेत्रमन्यस्य गच्छति। न तत्रानिच्छतस्तस्य भिघेरन् सर्वसेतवः॥<br><br>2953: तथैवात्युदकाद् भीतस्तस्य भेदनमिच्छति। यमेवंलक्षणं विद्यात् तममित्रं विनिर्दिशेत्॥<br><br>2954: यस्तु वृद्ध्या न तृप्येत क्षये दीनतरो भवेत्। एतदुत्तममित्रस्य निमित्तमिति चक्षते॥<br><br>2955: यन्मन्येत ममाभावादस्याभावो भवेदिति। तस्मिन् कुर्वीत विश्वासं यथा पितरि वै तथा॥<br><br>2956: तं शक्त्या वर्धमानश्च सर्वतः परिबृंहयेत्। नित्यं क्षताद् वारयति यो धर्मेष्वपि कर्मसु॥<br><br>2957: क्षताद् भीतं विजानीयादुत्तमं मित्रलक्षणम्। ये तस्य क्षतमिच्छन्ति ते तस्य रिपवः स्मृताः॥<br><br>2958: व्यसनान्नित्यभीतो यः समृद्ध्या यो न दुष्यति। यत् स्यादेवंविधं मित्रं तदात्मसममुच्यते॥<br><br>2959: रूपवर्णस्वरोपेतस्तितिक्षुरनसूयकः। कुलीन: शीलसम्पन्नः स ते स्यात् प्रत्यनन्तरः॥<br><br>2960: मेधावी स्मृतिमान् दक्षः प्रकृत्या चानृशंस्यवान्। यो मानितोऽमानितो वा न च दुष्येत् कदाचन॥<br><br>2961: ऋत्विग्वा यदि वाऽऽचार्यः सखा वात्यन्तसंस्तुतः। गृहे वसेदमात्यस्ते स स्यात् परमपूजितः॥<br><br>2962: स ते विद्यात् परं मन्त्रं प्रकृतिं चार्थधर्मयोः। विश्वासस्ते भवेत् तत्र यथा पितरि वै तथा॥<br><br>2963: नैव द्वौ न त्रयः कार्या न मृष्येरन् परस्परम्। एकार्थे ह्येव भूतानां भेदो भवति सर्वदा॥<br><br>2964: कीर्तिप्रधानो यस्तु स्याद् यश्च स्यात् समये स्थितः। समर्थान् यश्च न वश् िनानर्थान् कुरुते च यः॥<br><br>2965: यो न कामाद् भयाल्लोभात् क्रोधाद् वा धर्ममुत्सृजेत्। दक्षः पर्याप्तवचनः स ते स्यात् प्रत्यनन्तरः॥<br><br>2966: कुलीनः शीलसम्पन्नस्तितिक्षुरविकत्थनः। शूरश्चार्यश्च विद्वांश्च प्रतिपत्तिविशारदः॥<br><br>2967: एते ह्यमात्याः कर्तव्याः सर्वकर्मस्ववस्थिताः। पूजिताः संविभक्ताश्च सुसहायाः स्वनुष्ठिताः॥<br><br>2968: कृत्स्नमेते विनिक्षिप्ताः प्रतिरूपेषु कर्मसु। युक्ता महत्सु कार्येषु श्रेयांस्युत्थापयन्त्युत॥<br><br>2969: एते कर्माणि कुर्वन्ति रूपर्धमाना मिथः सदा। अनुतिष्ठन्ति चैवार्थमाचक्षाणाः परस्परम्॥<br><br>2970: ज्ञातिभ्यश्चैव बुद्ध्येथा मृत्योरिव भयं सदा। उपराजेव राजर्धि ज्ञातिर्न सहते सदा॥<br><br>2971: ऋजोर्मदोर्वदान्यस्य ह्रीमतः सत्यवादिनः। नान्यो ज्ञातेर्महाबाहो विनाशमभिनन्दति॥<br><br>2972: अज्ञातिनोऽपि न सुखा नावज्ञेयास्ततः परम्। अज्ञातिमन्तं पुरुषं परे चाभिभवन्त्युत॥<br><br>2973: निकृतस्य नरैरन्यैर्शातिरेव परायणम्। नान्यैनिकारं सहते ज्ञातिव्रते: कथञ्चन॥<br><br>2974: आत्मानमेव जानाति निकृतं बान्धवैरपि। तेषु सन्ति गुणाश्चैव नैर्गुण्यं चैव लक्ष्यते॥<br><br>2975: नाज्ञातिरनुगृह्णाति न चाज्ञातिर्नमस्यति। उभयं ज्ञातिवर्गेषु दृश्यते साध्वसाधु च॥<br><br>2976: सम्मानयेत् पूजयेच्च वाचा नित्यं च कर्मणा। कुर्याच्च प्रियमेतेभ्यो नाप्रियं किञ्चिदाचरेत्॥<br><br>2977: विश्वस्तवदविश्वस्तस्तेषु वर्तेत सर्वदा। न हि दोषा गुणो वेति निरूप्यस्तेषु दृश्यते॥<br><br>2978: अस्यैवं वर्तमानस्य पुरुषस्याप्रमादिनः। अमित्राः संप्रसीदन्ति तथा मित्रीभवन्त्यपि॥<br><br>2979: य एवं वर्तते नित्यं ज्ञातिसम्बन्धिमण्डले। मित्रेष्वमित्रे मध्यस्थे चिरं यशसि तिष्ठति॥<br><br>2980: युधिष्ठिर उवाच एवमग्राह्यके तस्मिज्ञातिसम्बन्धिमण्डले। मित्रेष्वमित्रेष्वपि च कथं भावो विभाव्यते॥<br><br>2981: भीष्म उवाच अत्राप्युदाहरन्तीममितिहासं पुरातनम्। संवादं वासुदेवस्य सुरर्षेर्नारदस्य च॥<br><br>2982: वासुदेव उवाच नासुहृत् परमं मन्त्रं नारदार्हति वेदितुम्। अपण्डितो वापि सुहृत् पण्डितो वाप्यनात्मवान्॥<br><br>2983: स ते सौहृदमास्थाय किञ्चिद् वक्ष्यामि नारद। कृत्स्नं बुद्धिबलं प्रेक्ष्य सम्पृच्छेस्त्रिदिवंगम॥<br><br>2984: दास्यमैश्वर्यवादेन ज्ञातीनां न करोम्यहम्। अर्धं भोक्तास्मि वाग्दुरुक्तानि च क्षमे॥<br><br>2985: अरणीमग्निकामो वा मनाति हृदयं मम। वाचा दुरुक्तं देवर्षे तन्मे दहति नित्यदा॥<br><br>2986: बलं संकर्षणे नित्यं सौकुमार्य पुनर्गदे। रूपेण मत्तः प्रद्युम्नः सोऽसहायोऽस्मि नारद॥<br><br>2987: अन्ये हि सुमहाभागा बलवन्तो दुरुत्सहाः। नित्योत्थानेन सम्पन्ना नारदान्धकवृष्णयः॥<br><br>2988: यस्य न स्युर्न वै स स्याद् यस्य स्युः कृत्स्नमेव तत्। द्वाभ्यां निवारितो नित्यं वृणोम्येकतरं न च॥<br><br>2989: स्यातां यस्याहुकाक्रूरौ किं नु दुःखतरं ततः। यस्य चापि न तौ स्यातां किं नु दुःखतरं ततः॥<br><br>2990: सोऽहं कितवमातेव द्वयोरपि महामते। एकस्य जयमाशंसे द्वितीयस्यापराजयम्॥<br><br>2991: ममैवं क्लिश्यमानस्य नारदोभयतः सदा। वक्तुमर्हसि यच्छ्रेयो ज्ञातीनामात्मनस्तथा॥<br><br>2992: नारद उवाच आपदो द्विविधाः कृष्ण बाह्याश्चाभ्यन्तराश्च ह। प्रादुर्भवन्ति वार्ष्णेय स्वकृता यदि वान्यतः॥<br><br>2993: सेयमाभ्यन्तरा तुभ्यमापत् कृच्छा स्वकर्मजा। अक्रूरभोजप्रभवा सर्वे ह्येते त्वदन्वयाः॥<br><br>2994: अर्थहेतोहि कामाद् वा वाचा बीभत्सयापि वा। आत्मना प्राप्तमैश्वर्यमन्यत्र प्रतिपादितम्॥<br><br>2995: कृतमूलमिदानीं तज्ज्ञातिवृन्दं सहायवन्। न शक्यं पुनरादातुं वान्तमनमिव त्वया॥<br><br>2996: बभूग्रसेनयो राज्यं नाप्तुं शक्यं कथंचन। ज्ञातिभेदभयात् कृष्ण त्वया चापि विशेषतः॥<br><br>2997: तच्च सिध्येत् प्रयत्लेन कृत्वा कर्म सुदुष्करम्। महाक्षयं व्ययो वा स्याद् विनाशो वा पुनर्भवेत्॥<br><br>2998: अनायसेन शस्त्रेण मृदुना हृदयच्छिदा। जिह्वामुद्धर सर्वेषां परिमृज्यानुमृज्य च॥<br><br>2999: वासुदेव उवाच अनायसं मुने शस्त्रं मृदु विद्यामहं कथम्। येनैषामुद्धरे जिह्वां परिमृज्यानुमृज्य च। ॥<br><br>3000: नारद उवाच शक्त्यान्नदानं सततं तितिक्षार्जवमार्दवम्। यथार्हप्रतिपूजा च शस्त्रमेतदनायसम्॥<br><br>3001: ज्ञातीनां वक्तुकामानां कटुकानि लघूनि च। गिरा त्वं हृदयं वाचं शमयस्व मनांसि च॥<br><br>3002: नामहापुरुषः कश्चिन्नानात्मा नासहायवान्। महतीं धुरमाधत्ते तामुद्यम्योरसा वह॥<br><br>3003: सर्व एव गुरुं भारमनड्वान वहते समे। दुर्गे प्रतीतः सुगवो भारं वहति दुर्वहम्॥<br><br>3004: भेदाद् विनाशः संघानां संघमुख्योऽसि केशव। यथा त्वां प्राप्य नोत्सीदेदयं संघस्तथा कुरु॥<br><br>3005: नान्यत्र बुद्धिक्षान्तिभ्यां नान्यत्रेन्द्रियनिग्रहात्। नान्यत्र धनसंत्यागाद् गणः प्राज्ञेऽवतिष्ठते॥<br><br>3006: धन्यं यशस्यमायुष्यं स्वपक्षोद्भावनं सदा। ज्ञातीनामविनाशः स्याद् यथा कृष्ण तथा कुरु॥<br><br>3007: आयत्यां च तदात्वे च न तेऽस्त्यविदितं प्रभो। पाड्गुण्यस्य विधानेन यात्रायानविधौ तथा॥<br><br>3008: यादवाः कुकुरा भोजाः सर्वे चान्धकवृष्णयः। त्वय्यासक्ता महाबाहो लोका लोकेश्वराश्च ये॥<br><br>3009: उपासते हि त्वबुद्धिमृषयश्चापि माधव। त्वं गुरुः सर्वभूतानां जानीषे त्वं गतागतम्। त्वामासाद्य यदुश्रेष्ठमेधन्ते यादवाः सुखम्॥<br><br>3010: भीष्म उवाच एषा प्रथमतो वृत्तिद्वितीयां शृणु भारत। यः कश्चिज्जनयेदर्थं राज्ञा रक्ष्यः सदा नरः॥<br><br>3011: ह्रियमाणममात्येन भृत्यो वा यदि वा भृतः। यो राजकोशं नश्यन्तमाचक्षीत युधिष्ठिर॥<br><br>3012: श्रोतव्यमस्य च रहो रक्ष्यश्चामात्यतो भवेत्। अमात्या ह्यपहर्तारो भूयिष्ठं मन्ति भारत॥<br><br>3013: राजकोशस्य गोप्तारं राजकोशविलोपकाः। समेत्य सर्वे बाधन्ते स विनश्यत्यरक्षितः॥<br><br>3014: अत्राप्युदाहरन्तीममितिहासं पुरातनम्। मुनिः कालकवृक्षीयः कौसल्यं यदुवाच ह॥<br><br>3015: कोसलानामाधिपत्यं सम्प्राप्तं क्षेमदशि मुनिः कालकवृक्षीय आजगामेति नः श्रुतम्॥<br><br>3016: स काकं पञ्जरे बद्ध्वा विषयं क्षेमदर्शिनः। सर्वं पर्यचरद् युक्तः प्रवृत्त्यर्थी पुनः पुनः॥<br><br>3017: अधीध्वं वायसी विद्यां शंसन्ति मम वायसाः। अनागतमतीतं च यच्च सम्प्रति वर्तते॥<br><br>3018: इति राष्ट्रे परिपतन् बहुभिः पुरुषैः सह। सर्वेषां राजयुक्तानां दुष्करं परिदृष्टवान्॥<br><br>3019: स बुद्ध्वा तस्य राष्ट्रस्य व्यवसायं हि सर्वशः। राजयुक्तापहारांश्च सर्वान् बुद्ध्वा ततस्ततः॥<br><br>3020: ततः स काकमादाय राजानं द्रष्टुमागमत्। सर्वज्ञोऽस्मीति वचनं ब्रुवाणः संशितव्रतः॥<br><br>3021: स स्म कौसल्यमागम्य राजामात्यमलंकृतम्। प्राह काकस्य वचनादमुत्रेदं त्वया कृतम्॥<br><br>3022: असौ चासौ च जानीते राजकोशस्त्वया हतः। एवमाख्याति काकोऽयं तच्छीघ्रमनुगम्यताम्॥<br><br>3023: तथान्यानपि स प्राह राजकोशहरांस्तदा। न चास्य वचनं किंचिदनृतं श्रूयते क्वचित्॥<br><br>3024: तेन विप्रकृताः सर्वे राजयुक्ताः कुरूद्वह। तमस्यभिप्रसुप्तस्य निशि काकमवेधयन्॥<br><br>3025: वायसं तु विनिर्भिन्नं दृष्ट्वा बाणेन पञ्जरे। पूर्वाह्ने ब्राह्मणो वाक्यं क्षेमदर्शिनमब्रवीत्॥<br><br>3026: राजंस्त्वामभयं याचे प्रभुं प्राणधनेश्वरम्। अनुज्ञातस्त्वया ब्रूयां वचनं भवतो हितम्॥<br><br>3027: मित्रार्थमभिसंतप्तो भक्त्या सर्वात्मनाऽऽगतः। अयं तवार्थो ह्रियते यो ब्रूयादक्षमान्वितः॥<br><br>3028: सम्बुबोधयिषुर्मित्रं सदश्वमिव सारथिः। अतिमन्युप्रसक्तो हि प्रसह्य हितकारणात्॥<br><br>3029: तथाविधस्य सुहृदा क्षन्तव्यं स्वं विजानता। ऐश्वर्यमिच्छता नित्यं पुरुषेण बुभूषता॥<br><br>3030: तं राजा प्रत्युवाचेदं यत् किंचिन्मां भवान् वदेत्। कस्मादहं न क्षमेयमाकाङ्क्षन्नात्मनो हितम्॥<br><br>3031: ब्राह्मण प्रतिजाने ते प्रब्रूहि यदिहेच्छसि। करिष्यामि हि ते वाक्यं यदस्मान्विप्र वक्ष्यसि॥<br><br>3032: प्रागेवोक्तस्तु दोषोऽयमाचार्यैर्नृपसेविनाम्। अगतीकगतिझैषा पापा राजोपसेविनाम्॥<br><br>3033: आशीविषैश्च तस्याहुः संगतं यस्य राजभिः। बहुमित्राश्च राजानो बह्वमित्रास्तथैव च॥<br><br>3034: तेभ्यः सर्वेभ्य एवाहुर्भयं राजोपजीविनाम्। तथैषां राजतो राजन् मुहूर्तादेव भीर्भवेत्॥<br><br>3035: नैकान्तेन प्रमादो हि शक्यः कर्तुं महीपतौ। न तु प्रमादः कर्तव्यः कथंचिद् भूतिमिच्छता॥<br><br>3036: मुनिरुवाच ज्ञात्वा पापानपापांश्च भृत्यतस्ते भयानि च। भक्त्या वृत्तिं समाख्यातुं भवतोऽन्तिकमागमम्॥<br><br>3037: आशीविषमिव क्रुद्धं प्रभुं प्राणधनेश्वरम्। यत्नेनोपचरेन्नित्यं नाहमस्मीति मानवः॥<br><br>3038: प्रमादाद्धि स्खलेद् राजा स्वलिते नास्ति जीवितम्। अग्नि दीप्तमिवासीदेद् राजानमुपशिक्षितः॥<br><br>3039: दुर्व्याहताच्छङ्कमानो दुष्कृताद् दुरधिष्ठितात्। दुरासिताद् दुव्रजितादिङ्गित्तादङ्गचेश्तिात्॥<br><br>3040: देवतेव हि सर्वार्थान् कुर्याद् राजा प्रसादितः। वैश्वानर इव क्रुद्धः समूलमपि निर्दहेत्॥<br><br>3041: इति राजन् यमः प्राह वर्तते च तथैव तत्। अथ भूयांसमेवार्थं करिष्यामि पुनः पुनः॥<br><br>3042: ददात्यस्मद्विधोऽमात्यो बुद्धिसाहाय्यमापदि। वायसस्त्वेष मे राजन् ननु कार्याभिसंहितः॥<br><br>3043: हिताहितांस्तु बुद्ध्येथा मा परोक्षमतिर्भवे: :॥<br><br>3044: ये त्वादानपरा एव वसन्ति भवतो गृहे। अभूतिकामा भूतानां तादृशैर्मेऽभिसंहितम्॥<br><br>3045: यो वा भवद्विनाशेन राज्यमिच्छत्यनन्तरम्। आन्तरैरभिसंधाय राजन् सिद्ध्यति नान्यथा॥<br><br>3046: तेषामहं भयाद् राजन् गमिष्याम्यन्यमाश्रमम्। तैर्हि मे संधितो बाणः काके निपतितः प्रभो॥<br><br>3047: छाकामैरकामस्य गमितो यमसादनम्। दृष्टं ह्येतन्मया राजंस्तपोदीर्धेन चक्षुषा॥<br><br>3048: बहुनक्रझषग्राहां तिमिङ्गिलगणैर्युताम्। काकेन बालिशेनेमां यामतार्षमहं नदीम्॥<br><br>3049: स्थाण्वश्मकण्टकवर्ती सिंहव्याघ्रसमाकुलाम्। दुरासदां दुष्प्रसहां गुहां हैमवतीमिव॥<br><br>3050: अग्निना तामसं दुर्गं नौभिराप्यं च गम्यते। राजदुर्गावतरणे नोपायं पण्डिता तिदुः॥<br><br>3051: गहनं भवतो राज्यमन्धकारं तमोऽन्वितम्। नेह विश्वसितुं शक्यं भवतापि कुतो मया॥<br><br>3052: अतो नायं शुभो वासस्तुल्ये सदसती इह। बधो ह्येवात्र सुकृते दुष्कृते न च संशयः॥<br><br>3053: न्यायतो दुष्कृते घात: सुकृते न कथंचन। नेह युक्तं स्थिरं स्थातुं जवेनैवाव्रजेद् बुधः॥<br><br>3054: सीता नाम नदी राजन् प्लवो यस्यां निमज्जति। तथोपमामिमां मन्ये वागुरां सर्वघातिनीम्॥<br><br>3055: मधुप्रपातो हि भवान् भोजनं विषसंयुतम्। असतामिव ते भावो वर्तते न सतामिव॥<br><br>3056: आशीविषैः परिवृत: कूपस्त्वमसि पार्थिव। दुर्गतीर्था बृहत्कूला कारीरा वेत्रसंयुता॥<br><br>3057: नदी मधुरपानीया यथा राजंस्तथा भवान्। श्वगृध्रगोमायुयुतो राजहंससमो ह्यसि॥<br><br>3058: यथाऽऽश्रित्य महावृक्षं कक्षः संवर्धते महान्। ततस्तं संवृणोत्येव तमतीत्य च वर्धते॥<br><br>3059: तेनैयोगेन्धनेनैनं दावो दहति दारुणः। तथोपमा ह्यमात्यास्ते राजस्तान् परिशोधय॥<br><br>3060: त्वया चैव कृता राजन् भवता परिपालिताः। भवन्तमभिसंधाय जिघांसन्ति भवत्प्रियम्॥<br><br>3061: उषितं शङ्कमानेन प्रमादं परिरक्षता। अन्तःसर्प इवागारे वीरपत्न्या इवालये॥<br><br>3062: शीलं जिज्ञासमानेन राज्ञश्च सहजीविनः। कच्चिज्जितेन्द्रियो राजा कच्चिदस्यान्तरा जिताः॥<br><br>3063: कच्चिदेषां प्रियो राजा कच्चिद् राज्ञः प्रियाः प्रजाः। विजिज्ञासुरिह प्राप्तस्तवाहं राजसत्तम॥<br><br>3064: तस्य मे रोचते राजन् क्षुधितस्येव भोजनम्। अमात्या मे न रोचन्ते वितृष्णस्य यथोदकम्॥<br><br>3065: भवतोऽर्थकृदित्येवं मयि दोषो हि तैः कृतः। विद्यते कारणं नान्यदिति मे नात्र संशयः॥<br><br>3066: न हि तेषामहं दुग्धस्तत्तेषां दोषदर्शनम्। अरेर्हि दुहृदाद् भेयं भग्नपुच्छादिवोरगात्॥<br><br>3067: राजोवाच भूयसा परिहारेण सत्कारेण च भूयसा। पूजितो ब्राह्मणश्रेष्ठ भूयो वस गृहे मम॥<br><br>3068: ये त्वां ब्राह्मण नेच्छन्ति ते न वत्स्यन्ति मे गृहे। भवतैव हि तज्ज्ञेयं यत्तदेषामनन्तरम्॥<br><br>3069: यथा स्यात् सुधृतो दण्डो यथा च सुकृतं कृतम्। तथा समीक्ष्य भगवश्रेयसे विनियुझव माम्॥<br><br>3070: अदर्शयनिमं दोषमेकैकं दुर्बलीकुरु। ततः कारणमाज्ञाय पुरुषं पुरुषं जहि॥<br><br>3071: एकदोषा हि बहवो मृद्नीयुरपि कण्टकान्। मन्त्रभेदभयाद् राजस्तस्मादेतद् ब्रवीमि ते॥<br><br>3072: मुनिरुवाच वयं तु ब्राह्मणा नाम मृदुदण्डाः कृपालवः। स्वस्ति चेच्छाम भवतः परेषां च यथाऽऽत्मनः॥<br><br>3073: राजन्नात्मानमाचक्षे सम्बन्धी भवतो ह्यहम्। मुनिः कालकवृक्षीय इत्येवमभिसंज्ञितः॥<br><br>3074: पितुः सखा च भवतः सम्मतः सत्यसङ्गरः। सर्वकामान् परित्यज्य तपस्तप्तं तदा मया। स्नेहात् त्वां तु ब्रवीम्येतन्मा भूयो विभ्रमेदिति॥<br><br>3075: व्यापन्ने भवतो राज्ये राजन् पितरि संस्थिते॥<br><br>3076: उभे दृष्ट्वा दुःखसुखे राज्यं प्राप्य यदृच्छया। राज्येनामात्यसंस्थेन कथं राजन् प्रमाद्यसि॥<br><br>3077: ततो राजकुले नान्दी संजज्ञे भूयसा पुनः। पुरोहितकुले चैव सम्प्राप्ते ब्राह्मणर्षभे॥<br><br>3078: एकच्छत्रां महीं कृत्वा कौसल्याय यशस्विने। मुनिः कालकवृक्षीय ईजे क्रतुभिरुत्तमैः॥<br><br>3079: हितं तद्वचनं श्रुत्वा कौसल्योऽप्यजयन्महीम्। तथा च कृतवान् राजा यथोक्तं तेन भारत॥<br><br>3080: युधिष्ठिर उवाच सभासदः सहायाश्च सुहृदश्च विशाम्पते। परिच्छदास्तथामात्याः कीदृशाः स्युः पितामह॥<br><br>3081: भीष्म उवाच ह्रीनिषेवास्तथा दान्ताः सत्यार्जवसमन्विताः। शक्ताः कथयितुं सम्यक् ते तव स्युः सभासदः॥<br><br>3082: अमात्यांश्चातिशूरांश्च ब्राह्मणांश्च परिश्रुतान्। सुसंतुष्टांश्च कौन्तेय महोत्साहांश्च कर्मसु॥<br><br>3083: एतान् सहायाँल्लिप्सेथाः सर्वास्वापत्सु भारत। कुलीनः पूजितो नित्यं न हि शक्तिं निगृहति॥<br><br>3084: प्रसन्नमप्रसन्नं वा पीडितं हतमेव वा। आवर्तयति भूयिष्ठं तदेव ह्यनुपालितम्॥<br><br>3085: कुलीना देशजाः प्राज्ञा रूपवन्तो बहुश्रुताः। प्रगल्भाश्चानुरक्ताश्च ते तव स्युः परिच्छदाः॥<br><br>3086: दौष्कुलेयाश्च लुब्धाश्च नृशंसा निरपत्रपाः। ते त्वां तात निषेवेयुर्याबदाईकपाणयः॥<br><br>3087: कुलीनाशीलसम्पन्नानिङ्गितज्ञाननिष्ठुरान्। देशकालविधानज्ञान् भर्तृकार्यहितैषिणः॥<br><br>3088: नित्यमर्थेषु सर्वेषु राजा कुर्वीत मन्त्रिणः। अर्थमानार्घ्यसत्कारैर्भोगैरुच्चावचैः प्रियान्॥<br><br>3089: यानर्थभाजो मनयेथास्ते ते स्युः सुखभागिनः। अभिन्नवृत्ता विद्वांसः सद्वृत्ताश्चरितव्रताः। न त्वां नित्यार्थिनो जझुरक्षुद्राः सत्यवादिनः॥<br><br>3090: अनार्या ये न जानन्ति समयं मन्दचेतसः। तेभ्यः परिजुगुप्सेथा ये चापि समयच्युताः॥<br><br>3091: नैकमिच्छेद् गणं हित्वा स्याच्चेदन्यतरग्रहः। यस्त्वेको बहुभिः श्रेयान् कामं तेन गणं त्यजेत्॥<br><br>3092: श्रेयसो लक्षणं चैतद् विक्रमो यस्य दृश्यते। कीर्तिप्रधानो यश्च स्यात् समये यश्च तिष्ठति॥<br><br>3093: ते समर्थान् पूजयेद् यश्च नास्पर्धेः स्पर्धते च यः। न च कामाद् भयात् क्रोधाल्लोभाद् वा धर्ममुत्सृजेत्। । अमानी सत्यवान् क्षान्तो जितात्मा मानसंयुतः। स मन्त्रसहायः स्यात् सर्वावस्थापरीक्षितः॥<br><br>3094: कुलीनः कुलसम्पन्नस्तितिक्षुर्दक्ष आत्मवान्। शूरः कृतज्ञः सत्यश्च श्रेयसः पार्थ लक्षणम्॥<br><br>3095: तस्यैवं वर्तमानस्य पुरुषस्य विजानतः। अमित्राः सम्प्रसीदन्ति तथा मित्रीभवन्त्यपि॥<br><br>3096: अत ऊर्ध्वममात्यानां परीक्षेत गुणागुणम्। संयतात्मा कृतप्रज्ञो भूतिकामश्च भूमिपः॥<br><br>3097: सम्बन्धिपुरुषैराप्तैरभिजातैः स्वदेशजैः। अहायैरव्यभीचारैः सर्वशः सुपरीक्षितैः॥<br><br>3098: यौनाः श्रौतास्तथा मौलास्तथैवाप्यनहंकृताः। कर्तव्या भूतिकामेन पुरुषेण बुभृषता॥<br><br>3099: येषां वैनयिकी बुद्धिः प्रकृतिश्चैव शोभना। तेजो धैर्य क्षमा शौचमनुरागः स्थिति तिः॥<br><br>3100: परीक्ष्य च गुणान् नित्यं प्रौढभावान् धुरंधरान्। पञ्चोपधाव्यतीतांश्च कुर्याद् राजार्थकारिणः॥<br><br>3101: पर्याप्तवचनान् वीरान् प्रतिपत्तिविशारदान्। कुलीनान् सत्त्वसम्पन्नानिङ्गित्तज्ञाननिष्ठुरान्॥<br><br>3102: देशकालविधानज्ञान् भर्तृकार्यहितैषिणः। नित्यमर्थेषु सर्वेषु राजन् कुर्वीत मन्त्रिणः॥<br><br>3103: हीनतेजोऽभिसंसृष्टो नैव जातु व्यवस्यति। अवश्यं जनयत्येव सर्वकर्मसु संशयम्॥<br><br>3104: एवमल्पश्रुतो मन्त्री कल्याणाभिजनोऽप्युत। धर्मार्थकामसंयुक्तो नालं मन्त्रं परीक्षितुम्॥<br><br>3105: तथैवानभिजातोऽपि काममस्तु बहुश्रुतः। अनायक इवाचक्षुर्मुह्यत्यणुषु कर्मसु॥<br><br>3106: यो वाप्यस्थिरसंकल्पो बुद्धिमानागतागमः। उपायज्ञोऽपि नालं स कर्म प्रापयितुं चिरम्॥<br><br>3107: केवलात् पुनरादानात् कर्मणो नोपपद्यते। परामर्शो विशेषाणामश्रुतस्येह दुर्मतेः॥<br><br>3108: मन्त्रिण्यननुरक्ते तु विश्वासो नोपपद्यते। तस्मादननुरक्ताय नैव मन्त्रं प्रकाशयेत्॥<br><br>3109: व्यथयेद्धि स राजानं मन्त्रिभिः सहितोऽनृजुः। मारुतोपहितच्छिद्रैः प्रविश्याग्निरिव दुमम्॥<br><br>3110: संक्रुद्धश्चैकदा स्वामी स्थानाच्चैवापकर्षति। वाचाक्षिपति संरब्धः पुनः पश्चात् प्रसीदति॥<br><br>3111: तानि तान्यनुरक्तेन शक्यानि हि तितिक्षितुम्। मन्त्रिणां च भवेत् क्रोधो विस्फूर्जितमिवाशनेः॥<br><br>3112: यस्तु संसहते तानि भर्तुः प्रियचिकीर्षया। समानसुखदुःखं तं पृच्छेदर्थेषु मानवम्॥<br><br>3113: अनृजुस्त्वनुरक्तोऽपि सम्पन्नश्चेतरैर्गुणैः। राज्ञः प्रज्ञानयुक्तोऽपि न मन्त्रं श्रोतुमर्हति॥<br><br>3114: योऽमित्रैः सह सम्बद्धो न पौरान् बहु मन्यते। असुहृत् तादृशो ज्ञेयो न मन्त्रं श्रोतुमर्हति॥<br><br>3115: अविद्वानशुचिः स्तब्धः शत्रुसेवी विकत्थनः। असुहृत् क्रोधनो लुब्धो न मन्त्रं श्रोतुमर्हति॥<br><br>3116: आगन्तुश्चानुरक्तोऽपि काममस्तु बहुश्रुतः। सत्कृतः संविभक्तो वा न मन्त्रं श्रोतुमर्हति॥<br><br>3117: विधर्मतो विप्रकृतः पिता यस्याभवत् पुरा। सत्कृतः स्थापितः सोऽपि न मन्त्रं श्रोतुमर्हति॥<br><br>3118: यः स्वल्पेनापि कार्येण सुहृदाक्षारितो भवेत्। पुनरन्यैर्गुणैर्युक्तो न मन्त्रं श्रोतुमर्हति॥<br><br>3119: कृतप्रज्ञश्च मेधावी बुधो जानपदः शुचिः। सर्वकर्मसु यः शुद्धः स मन्त्रं श्रोतुमर्हति॥<br><br>3120: ज्ञानविज्ञानसम्पन्नः प्रकृतिज्ञः परात्मनोः। सुहृदात्मसमो राज्ञः स मन्त्रं श्रोतुमर्हति॥<br><br>3121: सत्यवाक् शीलसम्पन्नो गम्भीरः सत्रपो मृदुः। पितृपैतामहो यः स्यात् स मन्त्रं श्रोतुमर्हति॥<br><br>3122: संतुष्टः सम्मतः सत्यः शौटीरो द्वेष्यपापकः। मन्त्रवित् कालविच्छूरः स मन्त्रं श्रोतुमर्हति॥<br><br>3123: सर्वलोकमिमं शक्तः सान्त्वेन कुरुते वशे। तस्मै मन्त्रः प्रयोक्तव्यो दण्डमाधित्सता नृप। ॥<br><br>3124: पौरजानपदा यस्मिन् विश्वासं धर्मतो गताः। योद्धा नयविपश्चिच्च स मन्त्रं श्रोतुमर्हति॥<br><br>3125: तस्मात् सर्वैर्गुणैरेतैरुपपन्नाः सुपूजिताः। मन्त्रिणः प्रकृतिज्ञाः स्युस्त्र्यवरा महदीप्सवः॥<br><br>3126: स्वासु प्रकृतिषुच्छिद्रं लक्षयेरन् परस्य च। मन्त्रिणां मन्त्रमूलं हि राज्ञो राष्ट्रं विवर्धते॥<br><br>3127: नास्य च्छिद्रं परः पश्येच्छिद्रेषु परमन्वियात्। गृहेत् कूर्म इवाङ्गानि रक्षेद् विवरमात्मनः॥<br><br>3128: मन्त्रगूढा हि राज्यस्य मन्त्रिणो ये मनीषिणः। मन्त्रसंहननो राजा मन्त्राङ्गानीतरे जनाः॥<br><br>3129: राज्यं प्रणिधिमूलं हि मन्त्रसारं प्रचक्षते। स्वामिनं त्वनुवर्तन्ते वृत्त्यर्थमिह मन्त्रिणः॥<br><br>3130: संविनीय मदक्रोधौ मानमर्त्यां च निवृताः। नित्यं पञ्चोपधातीतैर्मन्त्रयेत् सह मन्त्रिभिः॥<br><br>3131: तेषां त्रयाणां विविधं विमर्श विबुद्ध्य चित्तं विनिवेश्य तत्र। स्वनिश्चयं तं परनिश्चयं च निवेदयेदुत्तरमन्त्रकाले। ॥<br><br>3132: धर्मार्थकामज्ञमुपेत्य पृच्छेद् युक्तो गुरुं ब्राह्मणमुत्तरार्थम्। निष्ठा कृता तेन यदा सहः स्यात् तं मन्त्रमार्ग प्रणयेदसक्तः॥<br><br>3133: एवं सदा मन्त्रयितव्यमाई ये मन्त्रतत्त्वार्थविनिश्चयज्ञाः। तस्मात् तमेवं प्रणयेत् सदैव मन्त्रं प्रजासंग्रहणे समर्थम्॥<br><br>3134: न वामनाः कुब्जकृशा न खजा नान्धो जडः स्त्री च नपुंसकं च। न चात्र तिर्यक् च पुरों न पर्था नोर्ध्वं न चाधः प्रचरेत् कथंचित्। ॥<br><br>3135: आरुह्य वा वेश्म तथैव शून्य स्थलं प्रकाशं कुशकाशहीनम्। वागणदोषान्परिहत्य सर्वान् सम्मन्त्रयेत्कार्यमहीनकालम्॥<br><br>3136: भीष्म उवाच अत्राप्युदाहरन्तीममितिहासं पुरातनम्। बृहस्पतेश्च संवादं शक्रस्य च युधिष्ठिर॥<br><br>3137: शक्र उवाच किं स्विदेकपदं ब्रह्मन् पुरुषः सम्यगाचरन्। प्रमाणं सर्वभूतानां यशश्चैवाप्नुयान्महत्॥<br><br>3138: बृहस्पतिरुवाच । सान्त्वमेकपदं शक्र पुरुषः सम्यगाचरन्। प्रमाणं सर्वभूतानां यशश्चैवाप्नुयान्महत्॥<br><br>3139: एतदेकपदं शक्र सर्वलोकसुखावहम्। आचरन् सर्वभूतेषु प्रियो भवति सर्वदा॥<br><br>3140: यो हि नाभाषते किंचित् सर्वदा भृकुटीमुखः। द्वेष्यो भवति भूतानां स सान्त्वमिह नाचरन्॥<br><br>3141: यस्तु सर्वमभिप्रेक्ष्य पूर्वमेवाभिभाषते। स्मितपूर्वाभिभाषी च तस्य लोकः प्रसीदति॥<br><br>3142: दानमेव हि सर्वत्र सान्त्वेनानभिजल्पितम्। न प्रीणयति भूतानि निर्व्यञ्जनमिवाशनम्॥<br><br>3143: आदानादपि भूतानां मधुरामीरयन् गिरम्। सर्वलोकमिमं शक्र सान्त्वेन कुरुते वशे॥<br><br>3144: तस्मात् सान्त्वं प्रयोक्तव्यं दण्डमाधिसतोऽपि हि। फलं च जनयत्येवं न चास्योद्विजते जनः॥<br><br>3145: सुकृतस्य हि सान्त्वस्य श्लक्ष्णस्य मधुरस्य च। सम्यगासेव्यमानस्य तुल्यं जातु न विद्यते॥<br><br>3146: भीष्म उवाच इत्युक्तः कृतवान् सर्व यथा शक्रः पुरोधसा। तथा त्वमपि कौन्तेय सम्यगेतत् समाचर॥<br><br>3147: युधिष्ठिर उवाच कथं स्विदिह राजेन्द्र पालयन् पार्थिवः प्रजाः। प्रीतिं धर्मविशेषेण कीर्तिमानोति शाश्वतीम्॥<br><br>3148: भीष्म उवाच व्यवहारेण शुद्धेन प्रजापालनतत्परः। प्राप्य धर्मं च कीर्तिं च लोकानाप्नोत्युभौ शुचिः॥<br><br>3149: युधिष्ठिर उवाच कीदृशैर्व्यवहारैस्तु कैश्च व्यवहरेन्नृपः। एतत्पृष्टो महाप्राज्ञ यथावद् वक्तुमर्हसि॥<br><br>3150: ये चैव पूर्वं कथिता गुणास्ते पुरुषं प्रति। नैकस्मिन् पुरुषे ह्येते विद्यन्त इति मे मतिः॥<br><br>3151: भीष्म उवाच एवमेतन्महाप्राज्ञ यथा वदसि बुद्धिमन्। दुर्लभः पुरुषः कश्चिदेभिर्युक्तो गुणैः शुभैः॥<br><br>3152: किंतु संक्षेपत: शीलं प्रयत्नेनेह दुर्लभम्। वक्ष्यामि तु यथामात्यान् यादृशांश्च करिष्यसि॥<br><br>3153: चतुरो ब्राह्मणान् वैद्यान् प्रगल्भान् स्नातकाशुचीन्। क्षत्रियांश्च तथा चाष्टौ बलिनः शस्त्रपाणिनः॥<br><br>3154: वैश्यान् वित्तेन सम्पन्नानेकविंशतिसंख्यया। त्रींश्च शूद्रान् विनीतांश्च शुचीन् कर्मणि पूर्वके॥<br><br>3155: अष्टाभिश्च गुणैर्युक्तं सूतं पौराणिकं तथा। पञ्चाशद्वर्षवयसं प्रगल्भमनसूयकम्॥<br><br>3156: श्रुतिस्मृतिसमायुक्तं विनीतं समदर्शिनम्। कार्ये विवदमानानां शक्तमर्थेष्वलोलुपम्॥<br><br>3157: वर्जितं चैव व्यसनैः सुघोरैः सप्तभि शम्। अशनां मन्त्रिणां मध्ये मन्त्रं राजोपधारयेत्॥<br><br>3158: ततः सम्प्रेषयेद्राष्टे राष्ट्रीयाय च दर्शयेत्। अनेन व्यवहारेण द्रष्टव्यास्ते प्रजा: सदा॥<br><br>3159: न चापि गूढं द्रव्यं ते ग्राह्यं कार्योपघातकम्। कार्ये खलु विपन्ने त्वां सोधर्मस्तांश्च पॆदयेत्॥<br><br>3160: विद्रवेच्चैव राष्ट्रं ते श्येनात् पक्षिगणा इव। परिस्नवेच्च सततं नौर्विशीर्णेव सागरे॥<br><br>3161: प्रजाः पालयतोऽसभ्यगधर्मेणेह भूपतेः। हार्द भयं सम्भवति स्वर्गश्चास्य विरुद्ध्यते॥<br><br>3162: अथयोऽधर्मतः पाति राजामात्योऽथ वाऽऽत्मजः। धर्मासने संनियुक्तो धर्ममूले नरर्षभ॥<br><br>3163: कार्येष्वधिकृताः सम्यगकुर्वन्तो नृपानुगाः। आत्मानं पुरतः कृत्वा यान्त्यधः सहपार्थिवाः॥<br><br>3164: बलात्कृतानां बलिभिः कृपणं बहु जल्पताम्। नाथो वै भूमिपो नित्यमनाथानां नृणां भवेत्॥<br><br>3165: ततः साक्षिबलं साधु द्वैधवादकृतं भवेत्। असाक्षिकमनाथं वा परीक्ष्यं तद् विशेषतः॥<br><br>3166: अपराधानुरूपं च दण्डं पापेषु धारयेत्। वियोजयेद् धनैर्ऋदानधनानथ बन्धनैः॥<br><br>3167: विनयेच्चापि दुर्वृत्तान् प्रहारैरपि पार्थिवः। सान्त्वेनोपप्रदानेन शिष्टांश्च परिपालयेत्॥<br><br>3168: राज्ञो वधं चिकीर्षेद् यस्तस्य चित्रो वधो भवेत्। आदीपकस्य स्तेनस्य वर्णसंकरिकस्य च॥<br><br>3169: सम्यक् प्रणयतो दण्डं भूमिपस्य विशाम्पते। युक्तस्य वा नास्त्यधर्मो धर्म एव हि शाश्वतः॥<br><br>3170: कामकारेण दण्डं तु यः कुर्यादविचक्षणः। स इहाकीर्तिसंयुक्तो मृतो नरकमृच्छति॥<br><br>3171: न परस्य प्रवादेन परेषां दण्डमर्पयेत्। आगमानुगमं कृत्वा बघ्नीयान्मोक्षयीत वा॥<br><br>3172: न तु हन्यान्नृपो जातु दूतं कस्याञ्चिदापदि। दूतस्य हन्ता निरयमाविशेत् सचिवैः सह। ॥<br><br>3173: यथोक्तवादिनं दूतं क्षत्रधर्मरतो नृपः। यो हन्यात् पितरस्तस्य भ्रूणहत्यामवाप्नुयुः॥<br><br>3174: कुलीन: शीलसम्पन्नो वाग्मी दक्षः प्रियंवदः। यथोक्तवादी स्मृतिमान् दूतः स्यात् सप्तभिर्गुणैः॥<br><br>3175: एतैरेव गुणैर्युक्तः प्रतिहारोऽस्य रक्षिता। शिरोरक्षश्च भवति गुणैरेतैः समन्वितः॥<br><br>3176: धर्मशास्त्रार्थतत्त्वज्ञः सांधिविग्रहिको भवेत्। मतिमान् धृतिमान् ह्रीमान् रहस्यविनिगूहिता॥<br><br>3177: कुलीनः सत्त्वसम्पन्नः शुक्लोऽमात्यः प्रशस्यते। एतैरेव गुणैर्युक्तस्तथा सेनापतिर्भवेत्॥<br><br>3178: व्यूहयन्त्रायुधानां च तत्त्वज्ञो विक्रमान्वितः वर्षशीतोष्णवातानां सहिष्णुः पररन्ध्रवित्॥<br><br>3179: विश्वासयेत् परांश्चैव विश्वसेच्च न कस्यचित्। पुत्रेष्वपि हि राजेन्द्र विश्वासो न प्रशस्यते॥<br><br>3180: एतच्छास्त्रार्थतत्त्वं तु मयाऽऽख्यातं तवानघ। अविश्वासो नरेन्द्राणां गुह्यं परममुच्यते॥<br><br>3181: युधिष्ठिर उवाच कथंविधं पुरं राजा स्वयमावस्तुमर्हति। कृतं वा कारयित्वा वा तन्मे ब्रूहि पितामह॥<br><br>3182: भीष्म उवाच वस्तव्यं यत्र कौन्तेय सपुत्रज्ञातिबन्धुना। न्याय्यं तत्र परिप्रष्टुं वृत्तिं गुप्तिं च भारत॥<br><br>3183: तस्मात् ते वर्तयिष्यामि दुर्गकर्म विशेषतः। श्रुत्वा तथा विधातव्यमनुष्ठेयं च यत्नतः॥<br><br>3184: षड्विधं दुर्गमास्थाय पुराण्यथ निवेशयेत्। सर्वसम्पत्प्रधानं यद् बाहुल्यं चापि सम्भवेत्॥<br><br>3185: धन्वदुर्गं महीदुर्गं गिरिदुर्गं तथैव च। मनुष्यदुर्ग अब्दुर्गं वनदुर्गं च तानि षट्॥<br><br>3186: यत्पुरं दुर्गसम्पन्नं धान्यायुधसमन्वितम्। दृढप्राकारपरिखं हस्त्यश्वरथसंकुलम्॥<br><br>3187: विद्वांसः शिल्पिनो यत्र निचयाश्च सुसंचिताः। धार्मिकश्च जनो यत्र दाक्ष्यमुत्तममास्थितः॥<br><br>3188: ऊर्जस्विनरनागाश्वं चत्वरापणशोभितम्। प्रसिद्धव्यवहारं च प्रशान्तमकुतोभयम्॥<br><br>3189: सुप्रभं सानुनादं च सुप्रशस्तनिवेशनम्। शूराढ्यजनसम्पन्नं ब्रह्मघोषानुनादितम्॥<br><br>3190: समाजोत्सवसम्पन्नं सदा पूजितदैवतम्। वश्यामात्यबलो राजा तत्पुरं स्वयमाविशेत्॥<br><br>3191: तत्र कोशं बलं मित्रं व्यवहारं च वर्धयेत्। पुरे जनपदे चैव सर्वदोषान् निवर्तयेत्॥<br><br>3192: भाण्डागारायुधागारं प्रयत्नेनाभिवर्धयेत्। निचयान् वर्धयेत् सर्वांस्तथा यन्त्रायुधालयान्॥<br><br>3193: काष्ठलोहतुषाङ्गारदारू शृङ्गास्थिवैणवान्। मज्जा स्नेहवसा क्षौद्रमौषधग्राममेव च॥<br><br>3194: शणं सर्जरसं धान्यमायुधानि शरांस्तथा। चर्म स्नायुं तथा वेत्रं मुञ्जबल्वजबन्धनान्॥<br><br>3195: आशयाचोदपानाश्च प्रभूतसलिलाकराः। निरोद्धव्याः सदा राज्ञा क्षीरिणश्च महीरुहाः॥<br><br>3196: सत्कृताश्च प्रयत्नेन आचार्यद्विकपुरोहिताः। महेष्वासाः स्थपतयः सांवत्सरचिकित्सकाः॥<br><br>3197: प्राज्ञा मेधाविनो दान्ता दक्षाः शूरा बहुश्रुताः। कुलीनाः सत्त्वसम्पन्ना युक्ताः सर्वेषु कर्मसु॥<br><br>3198: पूजयेद् धार्मिकान् राजा निगृह्णीयादधार्मिकान्। नियुज्याच्च प्रयत्नेन सर्ववर्णान् स्वकर्मसु॥<br><br>3199: बाह्ममाभ्यन्तरं चैव पौरजानपदं तथा। चारैः सुविदितं कृत्वा ततः कर्म प्रयोजयेत्॥<br><br>3200: चरान्मन्त्रं च कोशं च दण्डं चैव विशेषतः। अनुतिष्ठेत् स्वयं राजा सर्वं ह्यत्र प्रतिष्ठितम्॥<br><br>3201: उदासीनारिमित्राणां सर्वमेव चिकीर्षितम्। पुरे जनपदे चैव ज्ञातव्यं चारचक्षुषा॥<br><br>3202: ततस्तेषां विधातव्यं सर्वमेवाप्रमादतः। भक्तान् पूजयता नित्यं द्विषतश्च निगृह्णता॥<br><br>3203: यष्टव्यं क्रतुभिर्नित्यं दातव्यं चाप्यपीडया। प्रजानां रक्षणं कार्यं न कार्यं धर्मबाधकम्॥<br><br>3204: कृपणानाथवृद्धानां विधवानां च योषिताम्। योगक्षेमं च वृत्तिं च नित्यमेव प्रकल्पयेत्॥<br><br>3205: आश्रमेषु यथाकालं चैलभाजनभोजनम्। सदैवोपहरेद् राजा सत्कृत्याभ्यर्च्य मान्य च॥<br><br>3206: आत्मानं सर्वकार्याणि तापसे राष्ट्रमेव च। निवेदयेत् प्रयत्नेन तिष्ठेत् प्रहश्च सर्वदा॥<br><br>3207: सर्वार्थत्यागिनं राजा कुले जातं बहुश्रुतम्। पूजयेत् तादृशं दृष्ट्वा शयनासनभोजनैः॥<br><br>3208: तस्मिन् कुर्वीत विश्वासं राजा कस्याञ्चिदापदि। तापसेषु हि विश्वासमपि कुर्वन्ति दस्यवः॥<br><br>3209: तस्मिन् निधीनादधीत प्रज्ञां पर्याददीत च। न चाप्यभीक्ष्णं सेवेत भृशं वा प्रतिपूजयेत्॥<br><br>3210: अन्यः कार्यः स्वराष्ट्रेषु परराष्ट्रेषु चापरः। अटवीषु परः कार्यः सामन्तनगरेष्वपि॥<br><br>3211: तेषु सत्कारमानाभ्यां संविभागांश्च कारयेत्। परराष्ट्राटवीस्थेषु यथा स्वविषये तथा॥<br><br>3212: ते कस्याञ्चिदवस्थायां शरणं शरणार्थिने। राज्ञे दधुर्यथाकामं तापसाः संशितव्रताः॥<br><br>3213: एष ते लक्षणोद्देशः संक्षेपेण प्रकीर्तितः। यादृशे नगरे राजा स्वयमावस्तुमर्हति॥<br><br>3214: युधिष्ठिर उवाच राष्ट्रगुप्तिं च मे राजन् राष्ट्रस्यैव तु संग्रहम्। सम्यग्जिज्ञासमानाय प्रब्रूहि भरतर्षभ॥<br><br>3215: भीष्म उवाच राष्ट्रगुप्तिं च सम्यग् राष्ट्रस्यैव तु संग्रहम्। हन्त सर्वं प्रवक्ष्यामि तत्त्वमेकमनाः शृणु॥<br><br>3216: ग्रामस्याधिपतिः कार्यो दशग्राम्यास्तथा परः। द्विगुणायाः शतस्यैवं सहस्रस्य च कारयेत्॥<br><br>3217: ग्रामीयान् ग्रामदोषांश्च ग्रामिकः प्रतिभावयेत्। तान् ब्रूयाद् दशपायासौ स तु विंशतिपाय वै॥<br><br>3218: सोऽपि विंशत्यधिपतिर्वृत्तं जानपदे जने। ग्रामाणां शतपालाय सर्वमेव निवेदयेत्॥<br><br>3219: यानि ग्राम्याणि भोज्यानि ग्रामिकस्तान्युपाश्रियात्। दशपस्तेन भर्तव्यस्तेनापि द्विगुणाधिपः॥<br><br>3220: ग्रामं ग्रामशताध्यक्षो भोक्तुमर्हति सत्कृतः। महान्तं भरतश्रेष्ठ सुस्फीतं जनसंकुलम्॥<br><br>3221: तत्र होनकपायत्तं राज्ञो भवति भारत। शाखानगरमर्हस्तु सहस्रपतिरुत्तमः॥<br><br>3222: धान्यहैरण्यभोगेन भोक्तुं राष्ट्रियसङ्गतः। तेषां संग्रामकृत्यं स्याद् ग्रामकृत्यं च तेषु यत्॥<br><br>3223: धर्मज्ञः सचिवः कश्चित् तत् तत्पश्येदतन्द्रितः। नगरे नगरे वा स्यादेकः सर्वार्थचिन्तकः॥<br><br>3224: उच्चैः स्थाने घोररूपो नक्षत्राणामिव ग्रहः। भवेत् स तान् परिक्रामेत् सर्वानेव सभासदः॥<br><br>3225: तेषां वृत्तिं परिणयेत् कश्चिद् राष्ट्रेषु तच्चरः। जिघांसवः पापकामाः परस्वादायिनः शठाः॥<br><br>3226: रक्षाभ्यधिकृता नाम तेभ्यो रक्षेदिमाः प्रजाः। विक्रयं क्रयमध्वानं भक्तं च सपरिच्छदम्॥<br><br>3227: योगक्षेमं च सम्प्रेक्ष्य वणिजां कारयेत् करान्। उत्पत्तिं दानवृत्तिं च शिल्पं सम्प्रेक्ष्य चासकृत्॥<br><br>3228: शिल्पं प्रति करानेवं शिल्पिनः प्रति कारयेत्। उच्चावचकरा दाप्या महाराज्ञा युधिष्ठिर॥<br><br>3229: यथा यथा न सीदेरंस्तथा कुर्यान्महीपतिः। फलं कर्म च सम्प्रेक्ष्य ततः सर्वं प्रकल्पयेत्॥<br><br>3230: फलं कर्म च निर्हेतु न कश्चित् सम्प्रवर्तते। यथा राजा च कर्ता च स्यातां कर्मणि भागिनौ॥<br><br>3231: संवेक्ष्य तु तथा राज्ञा प्रणेयाः सततं कराः। नोच्छिन्द्यादात्मानो मूलं परेषां चापि तृष्णया॥<br><br>3232: ईहाद्वाराणि संस्थ्य राजा सम्प्रीतदर्शनः। प्रद्विषन्ति परिख्यातं राजानमतिखादिनम्॥<br><br>3233: प्रद्विष्टस्य कुतः श्रेयो नाप्रियो लभते फलम्। वत्सौपम्येन दोग्धव्यं राष्ट्रमक्षीणबुद्धिना॥<br><br>3234: भृतो वत्सो जातबल: पीडां सहति भारत। न कर्म कुरुते वत्सो भृशं दुग्धो युधिष्ठिर॥<br><br>3235: राष्ट्रमप्यतिदुग्धं हि न कर्म कुरुते महत्। यो राष्ट्रमनुगृह्णाति परिरक्षन् स्वयं नृपः॥<br><br>3236: संजातमुपजीवन् स लभते सुमहत् फलम्। आपदर्थं च निर्यातं धनं त्विह विवर्धयेत्॥<br><br>3237: राष्ट्रं च कोशभूतं स्यात् कोशो वेश्मगतस्तथा। पौरजानपदान् सर्वान् संश्रितोपाश्रितांस्तथा। यथाशक्त्यनुकम्पेत सर्वान् स्वल्पधनानपि॥<br><br>3238: बाह्यं जनं भेदयित्वा भोक्तव्यो मध्यमः सुखम्। एवं नास्य प्रकुप्यन्ति जनाः सुखितदुःखिताः॥<br><br>3239: प्रागेव तु धनादानमनुभाष्य ततः पुनः। संनिपत्य स्वविषये भयं राष्ट्र प्रदर्शयेत्॥<br><br>3240: इयमापत्समुत्पन्ना परचक्रभयं महत्। अपि चान्ताय कल्पन्ते वेणोरिव फलागमाः॥<br><br>3241: अरयो मे समुत्थाय बहुभिर्दस्युभिः सह। इदमात्मवधायैव राष्ट्रमिच्छन्ति बाधितुम्॥<br><br>3242: अस्यामापदि घोरायां सम्प्राप्ते दारुणे भये। परित्राणाय भवतः प्रार्थयिष्ये धनानि वः॥<br><br>3243: प्रतिदास्ये च भवतां सर्वं चाहं भयक्षये। नारयः प्रतिदास्यन्ति यद्धरेयुर्बलादितः॥<br><br>3244: कलत्रमादितः कृत्वा सर्वं वो विनशेदिति। अपि चेत् पुत्रदारार्थमर्थसंचय इष्यते॥<br><br>3245: नन्दामि वः प्रभावेण पुत्राणामिव चोदये। यथाशक्त्युपगृह्णामि राष्ट्रस्यापीडया च वः॥<br><br>3246: आपत्स्वेव च वोढव्यं भवद्भिः पुणवैरिव। न च प्रियतरं कार्यं धनं कस्याञ्चिदापदि॥<br><br>3247: इति वाचा मधुरया श्लक्ष्णया सोपचारया। स्वरश्मीनभ्यवसृजेद् योगमाधाय कालवित्॥<br><br>3248: प्राकारं भृत्यभरणं व्ययं संग्रामतो भयम्। योगक्षेमं च सम्प्रेक्ष्य गोंमिनः कारयेत् करम्॥<br><br>3249: उपेक्षिता हि नश्येयुर्गोमिनोऽरण्यवासिनः। तस्मात् तेषु विशेषेण मृदुपूर्वं समाचरेत्॥<br><br>3250: सान्त्वनं रक्षणं दानमवस्था चाप्यभीक्ष्णशः। गोमिनां पार्थ कर्तव्यः संविभागः प्रियाणि च॥<br><br>3251: अजस्त्रमुपयोक्तव्यं फलं गोमिषु भारत। प्रभावयन्ति राष्ट्रं च व्यवहारं कृषि तथा॥<br><br>3252: तस्माद् गोमिषु यत्नेन प्रीतिं कुर्याद् विचक्षणः। दयावानप्रमत्तश्च करान् सम्प्रणयन् मृदून्॥<br><br>3253: सर्वत्र क्षेमचरणं सुलभं नाम गोमिषु। न ह्यतः सदृशं किंचिद् वरमस्ति युधिष्ठिर। ॥<br><br>3254: युधिष्ठिर उवाच यदा राजा समर्थोऽपि कोशार्थी स्यान्महामते। कथं प्रवर्तेत तदा तन्मे ब्रूहि पितामह॥<br><br>3255: भीष्म उवाच यथादेशं यथाकालं यथाबुद्धि यथाबलम्। अनुशिष्यात् प्रजा राजा धर्मार्थी तद्धिते रतः॥<br><br>3256: यथा तासां च मन्येत श्रेय आत्मन एव च। तथा कर्माणि सर्वाणि राजा राष्ट्रेषु वर्तयेत्॥<br><br>3257: मधुदोहं दुहेद् राष्ट्र भ्रमरा इव पादपम्। वत्सापेक्षी दुहेच्चैव स्तनांश्च न विकुट्टयेत्॥<br><br>3258: जलौकावत् पिबेद् राष्ट्र मृदुनैव नराधिपः। व्याघ्रीव च हरेत् पुत्रान् संदशेन्न च पीडयेत्॥<br><br>3259: यथा शल्यकवानाखुः पदं धूनयते सदा। अतीक्ष्णेनाभ्युपायेन तथा राष्ट्र समापिबेत्॥<br><br>3260: अल्पेनाल्पेन देयेन वर्धमानं प्रदापयेत्। ततो भूयस्ततो भूयः क्रमवृद्धिं समाचरेत्॥<br><br>3261: दमयत्रिव दम्यानि शश्वद् भारं विवर्धयेत्। मृदुपूर्व प्रयत्नेन पाशानभ्यवहारयेत्॥<br><br>3262: सकृत्पाशावकीर्णास्ते न भविष्यन्ति दुर्दमाः। उचितेनैव भोक्तव्यास्ते भविष्यन्ति यत्नतः॥<br><br>3263: तस्मात् सर्वसमारम्भो दुर्लभः पुरुषं प्रति। यथामुख्यान सान्त्वयित्वा भोक्तव्य इतरो जनः॥<br><br>3264: ततस्तान् भेदयित्वा तु परस्परविवक्षितान्। भुजीत सान्त्वयंश्चैव यथासुखमयत्नतः॥<br><br>3265: न चास्था ने न चाकाले करांस्तेभ्यो निपातयेत्। आनुपूर्वेण सान्त्वेन यथाकालं यथाविधि॥<br><br>3266: उपायान् प्रब्रवीम्येतान् न मे माया विवक्षिता। अनुपायेन दमयन् प्रकोपयति वाजिनः॥<br><br>3267: पानागारनिवेशाच वेश्याः प्रापणिकास्तथा। कुशीलवाः सकितवा ये चान्ये केचिदीदृशाः॥<br><br>3268: नियम्याः सर्व एवैते ये राष्ट्रस्योपघातकाः। एते राष्ट्रेऽभितिष्ठन्तो बाधन्ते भद्रिकाः प्रजाः॥<br><br>3269: न केनचिद् याचितव्यः कश्चित्किञ्चिदनापदि। इति व्यवस्था भूतानां पुरस्तान्मनुना कृता॥<br><br>3270: सर्वे तथानुजीवेयुर्न कुर्युः कर्म चेदिह। सर्व एव इमे लोका न भवेयुरसंशयम्॥<br><br>3271: प्रभुर्नियमने राजा य एतान् न नियच्छति। भुक्कते स तस्य पापस्य चतुर्भागपिति श्रुतिः॥<br><br>3272: भोक्ता तस्य तु पापस्य सुकृतस्य यथा तथा। नियन्तव्याः सदा राज्ञा पापा ये स्युनराधिप॥<br><br>3273: कृतपापस्त्वसौ राजा य एतान् न नियच्छति। तथा कृतस्य धर्मस्र चतुर्भागमुपारनुते॥<br><br>3274: स्थानान्येतानि संयम्य प्रसंगो भूतिनाशनः। कामे प्रसक्तः पुरुषः किमकार्यं विवर्जयेत्॥<br><br>3275: मद्यमांसपरस्वानि तथा दारा धनानि च। आहरेद् रागवशगस्तथा शास्त्रं प्रदर्शयेत्॥<br><br>3276: आपद्येव त याचन्ते येषां नास्ति परिग्रहः। दातव्यं धर्मतस्तेभ्यस्त्वनुक्रोशाद् भयान तु॥<br><br>3277: मा ते राष्ट्रे याचनका भूवनमा चापि दस्यवः। एषां दातार एवैते नैते भूतस्य भावकाः॥<br><br>3278: ये भूतान्यनुगृह्णन्ति वर्धयन्ति च ये प्रजाः। ते ते राष्ट्रेषु वर्तन्त मा भूतानामभावकाः॥<br><br>3279: दण्ड्यास्ते च महाराज धनादानप्रयोजकाः। प्रयोगं कारयेयुस्तान् यथाबलिकरांस्तथा॥<br><br>3280: कृषिगोरक्ष्यवाणिज्यं यच्चान्यत् किंचिदीदृशम्। पुरुषैः कारयेत् कर्म बहुभिः कर्मभेदतः॥<br><br>3281: नरश्चेत्कृषिगोरक्ष्यवाणिज्यं चाप्यनुष्ठितः। संशयं लभते किंचित् तेन राजा विगीते॥<br><br>3282: धनिनः पूजयेन्नित्यं पानाच्छादनभोजनैः। वक्तव्य.शानुगृह्णीध्वं प्रजाः सह मयेति वै॥<br><br>3283: अङ्गमेतन्महद् राज्ये धनिनो नाम भारत। ककुदं सर्वभूतानां धनस्थो नात्र संशयः॥<br><br>3284: प्राज्ञः शूरो धनस्थश्च स्वामी धार्मिक एव च। तपस्वी सत्यवादी च बुद्धिमांश्चापि रक्षति॥<br><br>3285: तस्मात् सर्वेषु भूतेषु प्रीतिमान् भव पार्थिव सत्यमार्जवमक्रोधमानृशस्यं च पालय॥<br><br>3286: एवं दण्डं च कोशं च मित्रं भूमि च लप्स्यसि। सत्यार्जवपरो राजन् मित्रकोशबलान्वितः॥<br><br>3287: भीष्म उवाच वनस्पतीन् भक्ष्यफलान्न च्छिन्द्युर्विषये तव। ब्राह्मणानां मूलफलं धर्म्यमाहुर्मनीषिणः॥<br><br>3288: ब्राह्मणेभ्योऽतिरिक्तं च भुञ्जीरनितरे जनाः। न ब्राह्मणापराधेन हरेदन्यः कथंचन॥<br><br>3289: विप्रश्चेत् त्यागमातिष्ठेदात्मार्थे वृत्तिकर्शितः। परिकल्प्यास्य वृत्तिः स्यात् सदारस्य नराधिप॥<br><br>3290: स चेन्नोपनिवर्तेत वाच्यो ब्राह्मणसंसदि। कस्मिन्निदानी मर्यादामयं लोकः करिष्यति॥<br><br>3291: असंशयं निवर्तेत न चेद् वक्ष्यत्यतः परम्। पूर्वं परोक्षं कर्तव्यमेतत् कौन्तेय शाश्वतम्॥<br><br>3292: आहुरेतज्जना नित्यं न चैतच्छ्रद्दधाम्यहम्। निमन्त्र्यश्च भवेद् भोगैरवृत्त्या च तदाचरेत्॥<br><br>3293: कृषिगोरक्ष्यवाणिज्यं लोकानामिह जीवनम्। ऊर्ध्वं चैव त्रयी विद्या सा भूतान् भावयत्युत। ॥<br><br>3294: तस्यां प्रवर्तमानायां ये स्युस्तत्परिपन्थिनः। दस्यवस्तद्वधायेह ब्रह्मा क्षत्रमथावृजत्॥<br><br>3295: शत्रून् जय प्रजा रक्ष यजस्व ऋतुधिर्नृप। युध्यस्व समरे वीरो भूत्वा कौरवनन्दन॥<br><br>3296: संरक्ष्यान् पालयेद् राजा स राजा राजसत्तमः। ये केचित् तान् न रक्षन्ति तैरर्थो नास्ति कश्चन॥<br><br>3297: सदैव राज्ञा योद्धव्यं सर्वलोकाद् युधिष्ठिर। तस्माद्धेतोर्हि युञ्जीत मनुष्यानेव मानवः॥<br><br>3298: आन्तरेभ्यः परान् रक्षन् परेभ्यः पुनरान्तरान्। परान् परेभ्यः स्वान् स्वेभ्यः सर्वान् पालय नित्यदा॥<br><br>3299: आत्मानं सर्वतो रक्षन् राजन् रक्षस्व मेदिनीम्। आत्ममूलमिदं सर्वमाहुवै विदुषो जनाः॥<br><br>3300: किं छिद्रं को नु सङ्गो मे किं वास्त्यविनिपातितम्। कुतो मामाश्रयेद् दोष इंति नित्यं विचिन्तयेत्॥<br><br>3301: अतीतदिवसे वृत्तं प्रशंसन्ति न वा पुनः। गुप्तैश्चारैरनुमतैः पृथिवीमनुसारयेत्॥<br><br>3302: जानीयुर्यदि ते वृत्तं प्रशंसन्ति न वा पुनः। कच्चिद् रोचेज्जनपदे कच्चिद् राष्ट्रे च मे यशः॥<br><br>3303: धर्मज्ञानां धृतिमतां संग्रामेष्वपलायिनाम्। राष्ट्रे तु येऽनुजीवन्ति ये तु राज्ञोऽनुजीविनः॥<br><br>3304: अमात्यानां च सर्वेषां मध्यस्थानां च सर्वशः। ये च त्वाभिप्रशंसेयुर्निन्देयुरथवा पुनः॥<br><br>3305: सर्वान् सुपरिणीतांस्तान् कारयेथा युधिष्ठिर। एकान्तेन हि सर्वेषां न शक्यं तात रोचितुम्। मित्रामित्रमथो मध्यं सर्वभूतेषु भारत॥<br><br>3306: युधिष्ठिर उवाच तुल्यबाहुबलानां च तुल्यानां च गुणैरपि। कथं स्यादधिकः कश्चित् स च भुजीत मानवान्॥<br><br>3307: भीष्म उवाच यच्चरा ह्यचरानधुरंदष्ट्रान् दंष्ट्रिणस्तथा। आशीविषा इव क्रुद्धा भुजङ्गान् भुजगा इव॥<br><br>3308: एतेभ्यश्चाप्रमत्तः स्यात् सदा शत्रोर्युधिष्ठिर। भारुण्डसदृशा ह्येते निपतन्ति प्रमादतः॥<br><br>3309: कच्चित् ते वणिजो राष्ट्रे नोद्विजन्ति करार्दिताः। क्रीणन्तो बहुनाल्पेन कान्तारकृतविश्रमाः॥<br><br>3310: कच्चित् कृषिकरा राष्ट्रं न जहेत्यतिपीडिताः। ये वहन्ति धुरं राज्ञां ते भरन्तीतरानपि॥<br><br>3311: इतो दत्तेन जीवन्ति देवाः पितृगणास्तथा। मानुषोरगरक्षांसि वयांसि पशवस्तथा॥<br><br>3312: एषा ते राष्ट्रवृत्तिश्च राज्ञां गुप्तिश्च भारत। एतमेवार्थमाश्रित्य भूयो वक्ष्यामि पाण्डव॥<br><br>3313: भीष्म उवाच यानङ्गिराः क्षत्रधर्मानुतथ्यो ब्रह्मवित्तमः। मान्धात्रे यौवनाश्वाय प्रीतिमानभ्यभाषत॥<br><br>3314: स यथानुशशासैनमुतथ्यो ब्रह्मवित्तमः। तत् ते सर्वं प्रवक्ष्यामि निखिलेन युधिष्ठिर॥<br><br>3315: उतथ्य उवाच धर्माय राजा भवति न कामकरणाय तु। मान्धातरिति जानीहि राजा लोकस्य रक्षिता॥<br><br>3316: राजा चरति चेद् धर्मं देवत्वायैव कल्पते। स चेदधर्मं चरति नरकायैव गच्छति॥<br><br>3317: धर्मे तिष्ठन्ति भूतानि धर्मो राजनि तिष्ठति। तं राजा साधु यः शास्ति स राजा पृथिवीपतिः॥<br><br>3318: राजा परमधर्मात्मा लक्ष्मीवान् धर्म उच्यते। देवाश्च नहीं गच्छन्ति धर्मो नास्तीति चोच्यते॥<br><br>3319: स्वधर्मे वर्तमानानामर्थसिद्धिः प्रदृश्यते। तदेव मङ्गलं लोकः सर्वः समनुवर्तते॥<br><br>3320: उच्छिद्यते धर्मवृत्तमधर्मो वर्तते महान्। भयमाहुर्दिवारानं यदा पापो न वार्यते॥<br><br>3321: ममेदमिति नैवैतत् साधूनां तात धर्मतः। वै व्यवस्था भवति यदा पापो न वार्यते॥<br><br>3322: नैव भार्या न पशवो न क्षेत्रं न निवेशनम्। संदृश्येत मनुष्याणां यदा पापबलं भवेत्॥<br><br>3323: देवा: पूजां न जानन्ति न स्वधां पितरस्तदा। न पूज्यन्ते ह्यतिथयो यदा पापो न वार्यते॥<br><br>3324: न वेदानधिगच्छन्ति व्रतवन्तो द्विजातयः। न यज्ञांस्तन्वते विप्रा यदा पापो न वार्यते॥<br><br>3325: वृद्धानामिव सत्त्वानां मनो भवति विह्वलम्। मनुष्याणां महाराज यदा पापो न वार्यते॥<br><br>3326: उभौ लोकावभिप्रेक्ष्य राजानमृषयः स्वयम्। असृजन् सुमहद् भूतमयं धर्मो भविष्यति॥<br><br>3327: यस्मिन् धर्मो विराजेत तं राजानं प्रचक्षते। यस्मिन् विलीयते धर्मस्तं देवा वृषलं विदुः॥<br><br>3328: वृषो हि भगवान् धर्मो यस्तस्य कुरुते ह्यलम्। वृषं तं विदुर्देवास्तस्माद्धर्मं विवर्धयेत्॥<br><br>3329: धर्मे वर्धति वर्धन्ति सर्वभूतानि सर्वदा। तस्मिन् ह्रसति ह्रीयन्ते तस्माद् धर्मं न लोपयेत्॥<br><br>3330: धनात् स्त्रवति धर्मो हि धारणाद् वेति निश्चयः। अकार्याणां मनुष्येन्द्र स सीमान्तकरः स्मृतः॥<br><br>3331: प्रभवार्थं हि भूतानां धर्मः सृष्टः स्वयम्भुवा। तस्मात् प्रवर्तयेद् धर्म प्रजानुग्रहकारणात्॥<br><br>3332: तस्माद्धि राजशार्दूल धर्मः श्रेष्ठतरः स्मृतः। स राजा यः प्रजाः शास्ति साधुकृत् पुरुषर्षभ॥<br><br>3333: कामक्रोधावनादृत्य धर्ममेवानुपालय। धर्मः श्रेयस्करतमो राज्ञां भरतसत्तम॥<br><br>3334: धर्मस्य ब्राह्मणो योनिस्तस्मात् पूजयेत् सदा। ब्राह्मणानां च मान्धातः कुर्यात् कामानमत्सरी॥<br><br>3335: तेषां ह्यकामकरणाद् राज्ञः संजायते भयम्। मित्राणि न च वर्धन्ते तथामित्रीभवन्त्यपि॥<br><br>3336: ब्राह्मणानां सदासूयाद् बाल्याद् वैरोचनो बलिः। अथास्माच्छीरपाक्रामद् यास्मिन्नासीत् प्रतापिनी॥<br><br>3337: ततस्तस्मादपाक्रम्य सागच्छत् पाकशासनम्। अथ सोऽन्वतपत् पश्चाच्छ्रियं दृष्ट्वा पुरन्दरे॥<br><br>3338: एतत् फलमसूयाया अभिमानस्य वा विभो। तस्माद् बुध्यस्व मान्धातर्मा त्वां जह्यात् प्रतापिनी॥<br><br>3339: दर्पो नाम श्रियः पुत्रो जज्ञेऽधर्मादिति श्रुतिः। तेन देवासुरा राजन् नीता: सुबहवो व्ययम्॥<br><br>3340: राजर्षयश्च बहवस्तथा बुध्यस्व पार्थिव। राजा भवति तं जित्वा दासस्तेन पराजितः॥<br><br>3341: स यथा दर्पसहितमधर्मं नानुसेवते। तथा वर्तस्व मान्धातश्चिरं चेत् स्थातुमिच्छसि॥<br><br>3342: मत्तात्प्रमत्तात् पौगण्डादुन्मत्ताच्च विशेषतः। तदभ्यासादुपावर्त संहितानां च सेवनात्॥<br><br>3343: निगृहीतादमात्याच्च स्त्रीभ्यश्चैव विशेषतः। पर्वताद् विषमाद् दुर्गाद्धस्तिनोऽश्वात् सरीसृपात्॥<br><br>3344: एतेभ्यो नित्ययत्तः स्यान्नक्तंचर्यां च वर्जयेत्। अत्यागं चाभिमानं च दम्भं क्रोधं च वर्जयेत्॥<br><br>3345: अविज्ञातासु च स्त्रीषु क्लीबासु स्वैरिणीषु च। परभार्यासु कन्यासु नाचरेन्मैथुनं नृपः॥<br><br>3346: कुलेषु पापरक्षांसि जायन्ते वर्णसंकरात्। अपुमांसोऽङ्गहीनाश्च स्थूलजिह्वा विचेतसः॥<br><br>3347: एते चान्ये च जायन्ते यदा राजा प्रमाद्यति। तस्माद् राज्ञा विशेषेण वर्तितव्यं प्रजाहिते॥<br><br>3348: क्षत्रियस्य प्रमत्तस्य दोषः संजायते महान्। अधर्माः सम्प्रवर्धन्ते प्रजासंकरकारकाः॥<br><br>3349: अशीते विद्यते शीतं शीते शीतं न विद्यते। अवृष्टिरतिवृष्टिश्च व्याधिश्चाप्याविशेत् प्रजाः॥<br><br>3350: नक्षत्राण्युपतिष्ठन्ति ग्रहा घोरास्तथागते। उत्पाताश्चात्र दृश्यन्ते बहवो राजनाशनाः॥<br><br>3351: अरक्षितात्मा यो राजा प्रजाश्चापि न रक्षति। प्रजाश्च तस्य क्षीयन्ते ततः सोऽनुविनश्यति॥<br><br>3352: द्वावाददाते ह्येकस्य द्वयोः सुबहवोऽपरे। कुमार्यः सम्प्रलुप्यन्ते तदाहुपदूषणम्॥<br><br>3353: ममेदमिति नैकस्य मनुष्येष्ववतिष्ठति। त्यक्त्वा धर्मं यदा राजा प्रमादमनुतिष्ठति॥<br><br>3354: उतथ्य उवाच कालवीं च पर्जन्यो धर्मचारी च पार्थिवः। सम्पद् यदेषा भवति सा बिभति सुखं प्रजाः॥<br><br>3355: यो न जानाति हर्तुं वा वस्त्राणां रजको मलम्। रक्तानां वा शोधयितुं यथा नास्ति तथैव सः॥<br><br>3356: एवमेतद् द्विजेन्द्राणां क्षत्रियाणां विशां तथा। शूद्रश्चतुर्थो वर्णानां नानाकर्मस्ववस्थितः॥<br><br>3357: कर्म शूद्रे कृषिवैश्ये दण्डनीतिश्च राजनि। ब्रह्मचर्यं तपो मन्त्राः सत्यं चापि द्विजातिषु॥<br><br>3358: तेषां यः क्षत्रियो वेद वस्त्राणामिव शोधनम्। शीलदोषान् विनिर्हर्तुं स पिता स प्रजापतिः॥<br><br>3359: कृतं त्रेता द्वापरं च कलिश्च भरतर्षभ। राजवृत्तानि सर्वाणि राजैव युगमुच्यते॥<br><br>3360: चातुर्वण्र्यं तथा वेदाश्चातुराश्रम्यमेव च। सर्वं प्रमुह्यते ह्येतद् यदा राजा प्रमाद्यति॥<br><br>3361: अग्नित्रेता त्रयी विद्या यज्ञाश्च सहदक्षिणाः। सर्व एव प्रमाद्यन्ति यदा राजा प्रमाद्यति॥<br><br>3362: राजैव कर्ता भूतानां राजैव च विनाशकः। धर्मात्मा यः स कर्ता स्यादधर्मात्मा विनाशकः॥<br><br>3363: राज्ञो भार्याश्च पुत्राश्च बान्धवाः सुहृदस्तथा। समेत्य सर्वे शोचन्ति यदा राजा प्रमाद्यति॥<br><br>3364: हस्तिनोऽश्वाश्च गावचाप्युष्ट्राश्वतरगर्दभाः। अधर्मभूते नृपतौ सर्वे सीदन्ति जन्तवः॥<br><br>3365: दुर्बलार्थं वलं सृष्टं धात्रा मान्धातरुच्यते। अबलं तु महद्भूतं यस्मिन् सर्वं प्रतिष्ठितम्॥<br><br>3366: यच्च भूतं सम्भजते ये च भूतास्तदन्वयाः। अधर्मस्थे हि नृपतौ सर्वे शोचन्ति पार्थिव॥<br><br>3367: दुर्बलस्य च यच्चक्षुर्मुनेराशीविषस्य च। अविषह्यतमं मन्ये मा स्म दुर्बलमासदः॥<br><br>3368: दुर्बलांस्तात बुध्येथा नित्यमेवाविमानितान्। मा त्वां दुर्बलचढूंषि प्रदहेयुः सबान्धवम्॥<br><br>3369: न हि दुर्बलदग्धस्य कुले किंचित् प्ररोहति। आमूलं निर्दहन्त्येव मा स्म दुर्बलमासदः॥<br><br>3370: अबलं वै बलाच्छ्रेयो यच्चातिबलवबलम्। बलस्याबलदग्धस्य न किंचिदवशिष्यते॥<br><br>3371: विमानितो हतः क्रुश्स्त्रातारं चेन विन्दति। अमानुषकृतस्तत्र दण्डो हन्ति नराधिपम्॥<br><br>3372: मा स्म तात रणे स्थित्वा भुञ्जीथा दुर्बलं जनम्। मा त्वां दुर्बलचक्षूषि दहन्त्वग्निरिवाश्रयम्॥<br><br>3373: यानि मिथ्याभिशस्तानां पतन्त्यश्रूणि रोदताम्। तानि पुत्रान् पशून् नन्ति तेषां मिथ्याभिशंसनात्॥<br><br>3374: यदि नात्मनि पुत्रेषु न चेत् पौत्रेषु नप्तृषु। न हि पापं कृतं कर्म सद्यः फलति गौरिव॥<br><br>3375: यत्राबलो वध्यमानस्त्रातारं नाधिगच्छति। महान् दैवकृतस्तत्र दण्डः पतति दारुणः॥<br><br>3376: युक्ता यदा जानपदा भिक्षन्ते ब्राह्मणा इव। अभीक्ष्णं भिक्षुरूपेण राजानं मन्ति तादृशाः॥<br><br>3377: राज्ञो यदा जनपदे बहवो राजपूरुषाः। अनयेनोपवर्तन्ते तद् राज्ञः किल्बिषं महत्॥<br><br>3378: यदा युक्त्या नयेदर्थान् कामादर्थवशेन वा। कृपणं याचमानानां तद् राज्ञो वैशसं महत्॥<br><br>3379: महान् वृक्षो जायते वर्धते च तं चैव भूतानि समाश्रयन्ति। यदा वृक्षश्छिद्यते दह्यते च तदाश्रया अनिकेता भवन्ति॥<br><br>3380: यदा राष्ट्रे धर्ममयं चरन्ति संस्कारं वा राजगुणं ब्रुवाणा:। तैरेवाधर्मश्चरितो धर्ममोहात् तूर्णं जह्यात् सुकृतं दुष्कृतं च॥<br><br>3381: यत्र पापा ज्ञायमानाश्चरन्ति सतां कलिविन्दते तत्र राज्ञः। स्तदा राज्यं वर्धते भूमिपस्य॥<br><br>3382: यश्चामात्यान् मानयित्वा यथार्थ मन्त्रे च युद्धे च नृपो नियुङ्ग्यात्। विवर्धते तस्य राष्ट्र नृपस्य भुक्के महीं चाप्यखिलां चिराय॥<br><br>3383: यच्चापि सुकृतं कर्म वाचं चैव सुभाषिताम्। समीक्ष्य पूजयन् राजा धर्मं प्राप्नोत्यनुत्तमम्॥<br><br>3384: संविभज्य यदा भुक्के नामात्यानवमन्यते। निहन्ति बलिनं दृप्तं स राज्ञो धर्म उच्यते॥<br><br>3385: त्रायते हि यदा सर्वं वाचा कायेन कर्मणा। पुत्रस्यापि न मृष्येच्च स राज्ञो धर्म उच्यते॥<br><br>3386: संविभज्य यदा भुक्के नृपतिर्दुर्बलान् नरान्। तदा भवन्ति बलिनः स राज्ञो धर्म उच्यते॥<br><br>3387: यदा रक्षति राष्ट्राणि यदा दस्यूनपोहति। यदा जयति संग्रामे स राज्ञो धर्म उच्यते॥<br><br>3388: पापमाचरतो यत्र कर्मणा व्याहृतेन वा। प्रियस्यापि न मृष्येत स राज्ञो धर्म उच्यते॥<br><br>3389: यदा शारणिकान् राजा पुत्रवत् परिरक्षति। भिनत्ति च न मर्यादां स राज्ञो धर्म उच्यते॥<br><br>3390: यदाऽऽप्तदक्षिणैर्यज्ञैर्यजते श्रद्धयान्वितः। कामद्वेषावनादृत्य स राज्ञो धर्म उच्यते॥<br><br>3391: कृपणानाथवृद्धानां यदाश्रु परिमार्जति। हर्ष संजनयन् नृणां स राज्ञो धर्म उच्यते॥<br><br>3392: विवर्धयति मित्राणि तथारीश्चापि कर्षति। सम्पूजयति साधूंश्च स राज्ञो धर्म उच्यते॥<br><br>3393: सत्यं पालयति प्रीत्या नित्यं भूमिं प्रयच्छति। पूजयेदतिथीन् भृत्यान् स राज्ञो धर्म उच्यते॥<br><br>3394: निग्रहानुग्रहौ चोभौ यत्र स्यातां प्रतिष्ठितौ। अस्मिन् लोके परे चैव राजा स प्राप्नुते फलम्॥<br><br>3395: यमो राजा धार्मिकाणां मान्धातः परमेश्वरः। संयच्छन् भवति प्राणानसंयच्छंस्तु पातुकः॥<br><br>3396: ऋत्विक्पुरोहिताचार्यान् सत्कृत्यानवमन्य च। यदा सम्यक् प्रगृह्णाति स राज्ञो धर्म उच्यते॥<br><br>3397: यमो यच्छति भूतानि सर्वाण्येवाविशेषतः। तथा राज्ञानुकर्तव्यं यन्तव्या विधिवत् प्रजाः॥<br><br>3398: सहस्राक्षेण राजा हि सर्वथैवोपमीयते। स पश्यति च यं धर्म स धर्मः पुरुषर्षभ॥<br><br>3399: अप्रमादेन शिक्षेथाः क्षमां बुद्धिं धृति मतिम्। भूतानां चैव जिज्ञासा साध्वसाधु च सर्वदा॥<br><br>3400: संग्रहः सर्वभूतानां दानं च मधुरं वचः। पौरजानपदाचैव गोप्तव्यास्ते यथासुखम्॥<br><br>3401: न जात्वदक्षो नृपतिः प्रजाः शक्नोति रक्षितुम्। भारो हि सुमहांस्तात राज्यं नाम सुदुष्करम्॥<br><br>3402: तद्दण्डविन्नृपः प्राज्ञः शूरः शक्नोति रक्षितुम्। न हि शक्यमदण्डेन क्लीबेनाबुद्धिनापि वा॥<br><br>3403: अभिरूपैः कुले जातैर्दक्षैर्भक्तैर्बहुश्रुतैः। सर्वा बुद्धीः परीक्षेपास्तापसाश्रमिणामपि॥<br><br>3404: अतस्त्वं सर्वभूतानां धर्मं वेत्स्यसि वै परम्। स्वदेशे परदेशे वा न ते धर्मो विनक्षयति॥<br><br>3405: तस्मादर्थाच्च कामाच्च धर्म एवोत्तरो भवेत्। अस्मिल्लोके परे चैव धर्मात्मा सुखमेधते॥<br><br>3406: त्यजन्ति दारान् पुत्रांश्च मनुष्याः परिपूजिताः। संग्रहश्चैव भूतानां दानं च मधुरा च वाक्॥<br><br>3407: अप्रमादश्च शौचं च राज्ञो भूतिकरं महत्। एतेभ्यश्चैव मान्धातः सततं मा प्रमादिथाः॥<br><br>3408: अप्रमत्तो भवेद् राजा छिद्रदर्शी परात्मनोः। नास्यच्छिद्रं परः पश्येच्छिद्रेषु परमन्वियात्॥<br><br>3409: एतद् वृत्तं वासवस्य यमस्य वरुणस्य च। राजर्षीणां च सर्वेषां तत् त्वमप्यनुपालय॥<br><br>3410: तत् कुरुष्व महाराज वृत्तं राजर्षिसेवितम्। आतिष्ठ दिव्यं पन्थानमह्नाय पुरुषर्षभ॥<br><br>3411: धर्मवृत्तं हि राजानं प्रेत्य चेह च भारत। देवर्षिपितृगन्धर्वाः कीर्तयन्ति महौजसः॥<br><br>3412: भीष्म उवाच स एवमुक्तो मान्धाता तेनोतथ्येन भारत। कृतवानविशङ्कश्च एकः प्राप च मेदिनीम्॥<br><br>3413: भवानपि तथा सम्यङ्मान्धातेव महीपते। धर्म कृत्वा महीं रक्ष स्वर्गे स्थानमवाप्स्यसि॥<br><br>3414: युधिष्ठिर उवाच कथं धर्मे स्थातुमिच्छन् राजा वर्तेत धार्षिकः। पृच्छामि त्वं कुरुश्रेष्ठ तन्मे ब्रूहि पितामह॥<br><br>3415: भीष्म उवाच अत्राप्युदाहरन्तीममितिहासं पुरातनम्। गीतं दृष्टार्थतत्त्वेन वामदेवेन धीमता॥<br><br>3416: राजा वसुमना नाम ज्ञानवान् धृतिमाशुचिः। महर्षि परिपप्रच्छ वामदेवं तपस्विनम्॥<br><br>3417: येन वृत्तेन वै तिष्ठन् न हीयेयं स्वधर्मतः॥<br><br>3418: तमब्रवीद् वामदेवस्तेजस्वी तपतां वरः। हेमवर्णं सुखासीनं ययातिमिव नाहुषम्॥<br><br>3419: वासुदेव उवाच धर्ममेवानुवर्तस्व न धर्माद् विद्यते परम्। धर्मे स्थिता हि राजानो जयन्ति पृथिवीमिमाम्॥<br><br>3420: अर्थसिद्धेः परं धर्मं मन्यते यो महीपतिः। वृद्ध्यां च कुरुते बुद्धिं स धर्मेण विराजते॥<br><br>3421: अधर्मदर्शी यो राजा बलादेव प्रवर्तते। क्षिप्रमेवापयातोऽस्मादुभौ प्रथममध्यमौ॥<br><br>3422: असत्पापिष्ठसचिवो वध्यो लोकस्य धर्महा। सहैव परिवारेण क्षिप्रमेवावसीदति॥<br><br>3423: अर्थानामननुष्ठाता कामचारी विकत्यनः। अपि सर्वां महीं लब्ध्वा क्षिप्रमेव विनश्यति॥<br><br>3424: अथाददानः कल्याणमनसूयुर्जितेन्द्रियः। वर्धते मतिमान् राजा स्त्रोतोभिरिव सागरः॥<br><br>3425: न पूर्णोऽस्मीति मन्येत धर्मतः कामतोऽर्थतः। बुद्धितो मित्रतश्चापि सततं वसुधाधिपः॥<br><br>3426: एतेष्वेव हि सर्वेषु लोकयात्रा प्रतिष्ठिता। एतानि शृण्वल्लभते यशः कीर्ति श्रियं प्रजाः॥<br><br>3427: एवं यो धर्मसंरम्भी धर्मार्थपरिचिन्तकः। अर्थान् समीक्ष्य भजते स ध्रुवं महदश्नुते॥<br><br>3428: अदाता ह्यनतिस्नेहो दण्डेनावर्तयन् प्रजाः। साहसप्रकृती राजा क्षिप्रमेव विनश्यति॥<br><br>3429: अथ पापकृतं बुद्ध्या न च पश्यत्यबुद्धिमान्। अकीर्त्याभिसमायुक्तो भूयो नरकमश्नुते॥<br><br>3430: अथ मानयितुर्दाम्नः श्लक्ष्णस्य वशवर्तिनः। व्यसनं स्वमिवोत्पन्नं विजिघांसन्ति मानवाः॥<br><br>3431: यस्य नास्ति गुरुर्धर्मे न चान्यानपि पृच्छति। सुखतन्त्रोऽर्थलाभेषु न चिरं सुखमश्नुते॥<br><br>3432: गुरुप्रधानो धर्मेषु स्वयमर्थानवेक्षिता। धर्मप्रधानो लाभेषु स चिरं सुखमश्नुते॥<br><br>3433: वामदेव उवाच यत्राधर्मं प्रणयते दुर्बले बलवत्तरः। तां वृत्तिमुपजीवन्ति ये भवन्ति तदन्वयाः॥<br><br>3434: राजानमनुवर्तन्ते तं पापाभिप्रवर्तकम्। अविनीतमनुष्यं तत् क्षिप्रं राष्ट्र विनश्यति॥<br><br>3435: यद् वृत्तमुपजीवन्ति प्रकृतिस्थस्य मानवाः। तदेव विषमस्थस्य स्वजनोऽपि न मृष्यते॥<br><br>3436: साहसप्रकृतिर्यत्र किंचिदुल्बणमाचरेत्। अशास्त्रलक्षणो राजा क्षिप्रमेव विनश्यति॥<br><br>3437: योऽत्यन्ताचरितां वृत्तिं क्षत्रियो नानुवर्तते। जितानामजितानां च क्षत्रधर्मादपैति सः॥<br><br>3438: द्विषन्त कृतकल्याणं गृहीत्वा नृपतिं रणे। यो न मानयते द्वेषात् क्षत्रधर्मादपैति सः॥<br><br>3439: शक्तः स्यात् सुसुखो राजा कुर्यात् करणमापदि। प्रियो भवति भूतानां न च विभ्रश्यते श्रियः॥<br><br>3440: अप्रियं यस्य कुर्वीत भूयस्तस्य प्रियं चरेत्। नचिरेण प्रियः स स्याद् योऽप्रियः प्रियमाचरेत्॥<br><br>3441: मृषावादं परिहरेत् कुर्यात् प्रियमयाचितः। न कामान च संरम्भान्न द्वेषाद् धर्ममुत्सृजेत्॥<br><br>3442: नापत्रपेत प्रश्नेषु नाविभाव्यां गिरं सृजेत्। न त्वरेत न चासूयेत् तथा संगृह्यते परः॥<br><br>3443: प्रिये नातिभृशं हृष्येदप्रिये न च संज्वरेत्। न तप्येदर्थकृच्छ्रेषु प्रजाहितमनुस्मरन्॥<br><br>3444: यः प्रियं कुरुते नित्यं गुणतो वसुधाधिपः। तस्य कर्माणि सिद्ध्यन्ति न च संत्यज्यते श्रिया॥<br><br>3445: निवृत्तं प्रतिकूलेषु वर्तमानमनुप्रिये। भक्तं भजेत नृपतिः सदैव सुसमाहितः॥<br><br>3446: अप्रकीर्णेन्द्रियग्राममत्यन्तानुगतं शुचिम्। शक्तं चैवानुरक्तं च युज्यान्महति कर्मणि॥<br><br>3447: एवमेतैर्गुणैर्युक्तो योऽनुरज्यति भूमिपम्। भर्तुरर्थेष्वप्रमत्तं नियुज्यादर्थकर्मणि॥<br><br>3448: मूढमैन्द्रियकं लुब्धमनार्यचरितं शठम्। अनतीतोपधं हिस्त्रं दुर्बुद्धिमबहुश्रुतम्॥<br><br>3449: त्यक्तोदात्तं माद्यरतं यतस्त्रीमृगयापरम्। कार्ये महति युञ्जानो हीयते नृपतिः श्रिया॥<br><br>3450: रक्षितात्मा च यो राजा रक्ष्यान् यश्चानुरक्षति। प्रजाश्च तस्य वर्धन्ते ध्रुवं च महदश्नुते॥<br><br>3451: ये केचिद् भूमिपतयः सर्वांस्तानन्ववेक्षयेत्। सुहृद्भिरनभिख्यातैस्तेन राजातिरिच्यते॥<br><br>3452: अपकृत्य बलस्थस्य दूरस्थोऽस्मीति नाश्वसेत्। श्येनाभिपतनैरेते निपतन्ति प्रमाद्यतः॥<br><br>3453: दृढमूलस्त्वदुष्टात्मा विदित्वा बलमात्मनः। अबलानभियुञ्जीत न तु ये बलवत्तराः॥<br><br>3454: विक्रमेण महीं लब्ध्वा प्रजा धर्मेण पालयेत्। आहवे निधनं कुर्याद् राजा धर्मपरायणः॥<br><br>3455: मरणान्तमिदं सर्वं नेह किञ्चिदनामयम्। तस्माद् धर्मे स्थितो राजा प्रजा धर्मेण पालयेत्॥<br><br>3456: रक्षाधिकरणं युद्धं तथा धर्मानुशासनम्। मन्त्रचिन्ता सुखं काले पञ्चभिर्वर्धते मही॥<br><br>3457: एतानि यस्य गुप्तानि स राजा राजसत्तमः। सततं वर्तमानोऽत्र राजा धत्ते महीमिमाम्॥<br><br>3458: नैतान्येकेन शक्यानि सातत्येनानुवीक्षितुम्। तेषु सर्वं प्रतिष्ठाप्य राजा भुक्के चिरं महीम्॥<br><br>3459: दातारं संविभक्तारं मार्दवोपगतं शुचिम्। असंत्यक्तमनुष्यं च तं जनाः कुर्वते नृपम्॥<br><br>3460: यस्तु निःश्रेयसं श्रुत्वा ज्ञानं तत् प्रतिपद्यते। आत्मनो मतमुत्सृज्य तं लोकोऽनुविधीयते॥<br><br>3461: योऽर्थकामस्य वचनं प्रातिकूल्यान मृष्यते। शृणोति प्रतिकूलानि सर्वदा विमना इव॥<br><br>3462: अग्राम्यचरितां वृत्तिं यो न सेवेत नित्यदा। जितानामजितानां च क्षत्रधर्मादपैति सः॥<br><br>3463: निगृहीतादमात्याच्च स्त्रीभ्यश्चैव विशेषतः। पर्वताद् विषमाद् दुर्गाद्धस्तिनोऽश्वात् सरीसृपात्। एतेभ्यो नित्ययुक्तः सन् रक्षेदात्मानमेव तु॥<br><br>3464: मुख्यानमात्यान् यो हित्वा निहीनान् कुरुते प्रियान्। स वै व्यसनमासाद्य गाधमार्तो न विन्दति॥<br><br>3465: यः कल्याणगुणाज्ञातीन् प्रद्वेषान्नो बुभूषति। अदृढात्मा दृढक्रोधः स मृत्योर्वसतेऽन्तिके॥<br><br>3466: अथ यो गुणसम्पन्नान् हृदयस्याप्रियानपि। प्रियेण कुरुते वश्यांश्चिरं यशसि तिष्ठति॥<br><br>3467: नाकाले प्रणयेदर्थान्नाप्रिये जातु संज्वरेत्। प्रिये नातिभृशं तुष्येद् युज्येतारोग्यकर्मणि। ॥<br><br>3468: के वानुरक्ताः राजानः के भयात् समुपाश्रिताः। मध्यस्थदोषाः के चैषामिति नित्यं विचिन्तयेत्॥<br><br>3469: न जातु बलवान् भूत्वा दुर्बले विश्वसेत् क्वचित्। भारुण्डसदृशा ह्येते निपतन्ति प्रमाद्यतः॥<br><br>3470: अपि सर्वगुणैर्युक्तं भर्तारं प्रियवादिनम्। अभिद्रुह्यति पापात्मा न तस्माद् विश्वसेज्जनात्॥<br><br>3471: एवं राजोपनिषदं ययातिः स्माह नाहुषः। मनुष्यविषये युक्तो हन्ति शत्रूननुत्तमान्॥<br><br>3472: युधिष्ठिर उवाच अयुद्धेनैव विजयं वर्धयेद् वसुधाधिपः। जघन्यमाहुर्विजयं युद्धेन च नराधिप॥<br><br>3473: न चाप्यलब्धं लिप्सेत मूले नातिदृढे सति। न हि दुर्बलमूलस्य राज्ञो लाभो विधीयते॥<br><br>3474: यस्य स्फीतो जनपदः सम्पन्नः प्रियराजकः। संतुष्टपुष्टसचिवो दृढमूलः स पार्थिवः॥<br><br>3475: यस्य योधाः सुसंतुष्टाः सान्त्विताः सूपधास्थिताः। अल्पेनापि स दण्डेन महीं जयति पार्थिवः॥<br><br>3476: पौरजानपदा यस्य भूतेषु च दयालवः। सधना धान्यवन्तश्च दृढमूलः स पार्थिवः॥<br><br>3477: प्रतापकालमधिकं यदा मन्येत चात्मनः। तदा लिप्सेत मेधावी परभूमिधनान्युत॥<br><br>3478: भोगेषूदयमानस्य भूतेषु च दयावतः। वर्धते त्वरमाणस्य विषयो रक्षितात्मनः॥<br><br>3479: तक्षेदात्मानमेवं स वनं परशुना यथा। यः सम्यग् वर्तमानेषु स्वेषु मिथ्या प्रवर्तते॥<br><br>3480: नैव द्विषन्तो हीयन्ते राज्ञो नित्यमनिघ्नतः। क्रोधं निहन्तुं यो वेद तस्य द्वेष्टा न विद्यते॥<br><br>3481: यदार्यजनविद्विष्टं कर्म तन्नाचरेद् बुधः। यत् कल्याणमभिध्यायेत् तत्रात्मानं नियोजयेत्॥<br><br>3482: नैनमन्येऽवजानन्ति नात्मना परितप्यते। कृत्यशेषेण यो राजा सुखान्यनुबुभूषति॥<br><br>3483: इदं वृत्तं मनुष्येषु वर्तते यो महीपतिः। उभौ लोकौ विनिर्जित्य विजये सम्प्रतिष्ठते॥<br><br>3484: भीष्म उवाच इत्युक्तो वामदेवेन सर्वं तत् कृतवान् नृपः। तथा कुर्वंस्त्वमप्येतौ लोको जेता न संशयः॥<br><br>3485: भीष्म उवाच इत्युक्तो वामदेवेन सर्वं तत् कृतवान् नृपः। तथा कुर्वंस्त्वमप्येतौ लोको जेता न संशयः॥<br><br>3486: युधिष्ठिर उवाच अथ यो विजिगीषेत क्षत्रियः क्षत्रियं युधि। कस्तस्य विजये धर्मो ह्येतं पृष्टो वदस्व मे॥<br><br>3487: भीष्म उवाच ससहायोऽसहायो वा राष्ट्रमागम्य भूमिपः। ब्रूयादहं वो राजेति रक्षिष्यामि च वः सदा॥<br><br>3488: मम धर्मबलिं दत्त किं वा मां प्रतिपत्स्यथ। ते चेत् तमागतं तत्र वृणुयुः कुशलं भवेत्॥<br><br>3489: ते चेदक्षत्रियाः सन्तो विरुध्येरन् कथंचन। सर्वोपायैर्नियन्तव्या विकर्मस्था नराधिप॥<br><br>3490: अशस्त्रं क्षत्रियं मत्वा शस्त्रं गृह्णाद् यथापरः। त्राणायाप्यसमर्थं तं मन्यमानमतीव च॥<br><br>3491: युधिष्ठिर उवाच अथ यः क्षत्रियो राजा क्षत्रियं प्रत्युपाव्रजेत्। कथं सम्प्रति योद्धव्यस्तन्मे ब्रूहि पितामह॥<br><br>3492: भीष्म उवाच नैवासन्नद्धकवचो योद्धव्यः क्षत्रियो रणे। एक एकेन वाच्यश्च विसृजेति क्षिपामि च॥<br><br>3493: स चेत् सन्नद्ध आगच्छेत् सन्नद्धव्यं ततो भवेत्। स चेत् ससैन्य आगच्छेत् ससैन्यस्तमथाह्वयेत्॥<br><br>3494: स चेन्निकृत्या युद्ध्येत निकृत्या प्रतियोधयेत्। अथ चेद् धर्मतो युद्ध्येद् धर्मेणैव निवारयेत्॥<br><br>3495: नाश्वेन रथिनं यायादुदियाद् रथिनं रथी। व्यसने न प्रहर्तव्यं न भीताय जिताय च॥<br><br>3496: इषुर्लिप्तो न कर्णी स्यादसतामेतदायुधम्। यथार्थमेव योद्धव्यं न क्रुद्ध्येत जिघांसतः॥<br><br>3497: साधूनां तु मिथो भेदात् साधुश्चेद व्यसनी भवेत्। निष्प्राणो नाभिहन्तव्यो नानपत्यः कथंचन॥<br><br>3498: भग्नशस्त्रो विपन्नश्च कृत्तज्यो हतवाहनः। चिकित्स्यः स्यात् स्वविषये प्राप्यो वा स्वगृहे भवेत्। । निव्रणश्च स मोक्तव्य एष धर्मः सनातनः। तस्माद् धर्मेण योद्धव्यमिति स्वायम्भुवोऽब्रवीत्॥<br><br>3499: सत्सु नित्यः सतां धर्मस्तमास्थाय न नाशयेत्। यो वै जयत्यधर्मेण क्षत्रियो धर्मसंगरः॥<br><br>3500: आत्मानमात्मना हन्ति पापो निकृतिजीवनः। कर्म चैतदसाधूनापसाधून् साधुना जयेत्॥<br><br>3501: धर्मेण निधनं श्रेयो न जयः पापकर्मणा। नाधर्मश्चरितो राजन् सद्यः फलति गौरिव॥<br><br>3502: मूलानि च प्रशाखाश्च दहन् समधिगच्छति। पापेन कर्मणा वित्तं लब्वा पापः प्रहृष्यति॥<br><br>3503: स वर्धमानः स्तेयेन पापः पापे प्रसज्जति। न धर्मोऽस्तीति मन्वानः शुचीनवहसन्निव॥<br><br>3504: अश्रद्दधानश्च भवेद् विनाशमुपगच्छति। सम्बद्धो वारुणैः पाशैरमर्त्य इव मन्यते॥<br><br>3505: महादृतिरिवाध्मातः सुकृते नैव वर्तते। ततः समूलो ह्रियते नदी कूलादिव द्रुमः॥<br><br>3506: अथैनमभिनिन्दन्ति भिन्नं कुम्भमिवाश्मनि। तस्माद् धर्मेण विजयं कोशं लिप्सेत भूमिपः॥<br><br>3507: भीष्म उवाच नाधर्मेण महीं जेतुं लिप्सत जगतीपतिः। अधर्मविजयं लब्ध्वा को नु मन्येत भूमिप:॥<br><br>3508: अधर्मयुक्तो विजयो ह्यध्रुवोऽस्व→ एव च। सादयत्येष राजानं महीं च भरतर्षभ॥<br><br>3509: विशीर्णकवचं चैव तवास्मीति च वादिनम्। कृताञ्जलिं न्यस्तशस्त्रं गृहीत्वा न हि हिंसयेत्॥<br><br>3510: बलेन विजितो यश्च न तं युध्येत भूमिपः। संवत्सरं विप्रणयेत् तस्माज्जातः पुनर्भवेत्॥<br><br>3511: नार्वाक्संवत्सरात् कन्या प्रष्टव्या विक्रमाता। एवमेव धनं सर्वं यच्चान्यत्सहसाऽऽहृतम्॥<br><br>3512: न तु वध्यधनं तिष्ठेत् पिबेयुर्ब्राह्मणाः पयः। युजीरन्नप्यनडुहः क्षन्तव्यं वा तदा भवेत्॥<br><br>3513: राज्ञा राजैव योद्धव्यस्तथा धर्मो विधीयते। नान्यो राजानमभ्यस्येदराजन्यः कथञ्चन॥<br><br>3514: अनीकयोः संहतयोर्यदीयाद् ब्राह्मणोऽन्तरा। शान्तिमिच्छन्नुभयतो न योद्धव्यं तदा भवेत्॥<br><br>3515: मर्यादां शाश्वती भिन्द्याद् ब्राह्मणं योऽभिलङ्घयेत्। अथ चेल्लङ्घयेदेव मर्यादां क्षत्रियब्रुवः॥<br><br>3516: असंख्येयस्तदूर्ध्वं स्यादनादेयश्च संसदि। यस्तु धर्मविलोपेन मर्यादाभेदनेन च॥<br><br>3517: तां वृत्तिं नानुवर्तेत विजीगीषुर्महीपतिः। धर्मलब्धाद्धि विजयाल्लाभः कोऽभ्यधिको भवेत्॥<br><br>3518: सहसानार्यभूतानि क्षिप्रमेव प्रसादयेत्। सान्त्वेन भोगदानेन स राज्ञां परमो नयः॥<br><br>3519: भुज्यमाना ह्ययोगेन स्वराष्ट्रादभितापिताः। अमित्रास्तमुपासीरन् व्यसनौघप्रतीक्षिणः॥<br><br>3520: अमित्रोपग्रहं चास्य ते कुर्यः क्षिप्रमापदि। संतुष्टाः सर्वतो राजन् राजव्यसनकाक्षिणः॥<br><br>3521: नामित्रो विनिकर्तव्यो नातिच्छेद्यः कथञ्चन। जीवितं ह्यष्यतिच्छिन्नः संत्यजेच्च कदाचन॥<br><br>3522: अल्पेनापि च संयुक्तस्युष्यत्येव नराधिपः। शुद्धं जीवितमेवापि तादृशो बहु मन्यते॥<br><br>3523: यस्य स्फीतो जनपदः सम्पन्नः प्रियराजकः। संतुष्टभृत्यसचिवो दृढमूलः स पार्थिवः॥<br><br>3524: ऋत्विक्पुरोहिताचार्या ये चान्ये श्रुतसत्तमाः। पूजार्हाः पूजिता यस्य स वै लोकविदुच्यते॥<br><br>3525: एतेनैव च वृत्तेन महीं प्राप सुरोत्तमः। अनेन चेन्द्रविषयं विजिगीषन्ति पार्थिवाः॥<br><br>3526: भूमिवर्जं धनं राजा जित्वा राजन् महाहवे। अपि चान्नौषधीः शश्वदाजहार प्रतर्दनः॥<br><br>3527: अग्निहोत्राग्निशेषं च हविर्भोजनमेव च। आजहार दिवोदासस्ततो विप्रकृतोऽभवत्॥<br><br>3528: सराजकानि राष्ट्राणि नाभागो दक्षिणां ददौ। अन्यत्र श्रोत्रियस्वाच्च तापसार्थाच्च भारत॥<br><br>3529: उच्चावचानि वित्तानि धर्मज्ञानां युधिष्ठिर। आसन् राज्ञां पुराणानां सर्वं तन्मम रोचते॥<br><br>3530: सर्वविद्यातिरेकेण जयमिच्छेन्महीपतिः। न मायया न दम्भेन य इच्छेद् भूतिमात्मनः॥<br><br>3531: युधिष्ठिर उवाच क्षत्रधर्माद्धि पापीयान्न धर्मोऽस्ति नराधिप। अपयानेन युद्धेन राजा हन्ति महाजनम्॥<br><br>3532: अथ स्म कर्मणा केन लोकान् जयति पार्थिवः। विद्वन् जिज्ञासमानाय प्रबूहि भरतर्षभ॥<br><br>3533: भीष्म उवाच निग्रहेण च पापानां साधूनां संग्रहेण च। यज्ञैर्दानैश्च राजानो भवन्ति शुचयोऽमलाः॥<br><br>3534: उपरुन्धन्ति राजानो भूतानि विजयार्थिनः। त एव विजयं प्राप्य वर्धयन्ति पुनः प्रजाः॥<br><br>3535: अपविध्यन्ति पापानि दानयज्ञतपोबलैः। अनुग्रहाय भूतानां पुण्यमेषां विवर्धते॥<br><br>3536: यथैव क्षेत्रनिर्याता निर्यातं क्षेत्रमेव च। हिनस्ति धान्यं कक्षं च न च धान्यं विनश्यति॥<br><br>3537: एवं शस्त्राणि मुञ्चन्तो प्रन्ति वध्याननेकथा। तस्यैषां निष्कृतिः कृत्स्ना भूतानां भावनं पुनः॥<br><br>3538: यो भूतानि धनाक्रान्त्या वधात् क्लेशाच्च रक्षति। दस्युभ्यः प्राणदानात् स धनदः सुखदो विराट्॥<br><br>3539: स सर्वयज्ञैरीजानो राजाथाभयदक्षिणैः। अनुभूयेह भद्राणि प्राप्नोतीन्द्रसलोकताम्॥<br><br>3540: ब्राह्मणार्थे समुत्पन्ने योऽरिभिः सृत्य युध्यति। आत्मानं यूपमुत्सृज्य स यज्ञोऽनन्तदक्षिणः॥<br><br>3541: अभीतो विकिरशत्रून् प्रतिगृह्य शरांस्तथा। न तस्मात्रिदशा:श्रेयो भुवि पश्यन्ति किञ्चन॥<br><br>3542: तस्य शस्त्राणि यावन्ति त्वचं भिन्दन्ति संयुगे। तावतः सोऽश्नुते लोकान् सर्वकामदुहोऽक्षयान्॥<br><br>3543: यदस्य रुधिरं गात्रादाहये सम्प्रवर्तते। सह तेनैव रक्तेन सर्वपापैः प्रमुच्यते॥<br><br>3544: यानि दुःखानि सहते क्षत्रियो युधि तापितः। तेन तेन तपो भूय इति धर्मविदो विदुः॥<br><br>3545: पृष्ठतो भीरवः संख्ये वर्तन्तेऽधर्मपूरुषाः। शूराच्छरणमिच्छन्तः पर्जन्यादिव जीवनम्॥<br><br>3546: यदि शूरस्तथा क्षेमं प्रतिरक्षेद् यथाभये। प्रतिरूपं जनं कुर्यान्न चेत् तद्वर्तते तथा॥<br><br>3547: यदि ते कृतमाज्ञाय नमस्कुर्युः सदैवतम्। युक्तं न्याय्यं च कुर्युस्ते न च तद् वर्तते तथा॥<br><br>3548: पुरुषाणां समानानां दृश्यते महदन्तरम्। संग्रामेऽनीकवेलायामुत्क्रुष्टेऽभिपतन्त्युत॥<br><br>3549: पतत्यभिमुखः शूरः परान् भीरुः पलायते। आस्थाय स्वय॑मध्वानं सहायान् विषमे त्यजेत्॥<br><br>3550: मा स्म तांस्तादृशांस्तात जनिष्ठाः पुरुषाधमान्। ये सहायान् रणे हित्वा स्वस्तिमन्तो गृहान् ययुः॥<br><br>3551: अस्वस्ति तेभ्यः कुर्वन्ति देवा इन्द्रपुरोगमाः। त्यागेन यः सहायानां स्वान् प्राणांस्त्रातुमिच्छति। ॥<br><br>3552: तं हन्युः काष्ठलोष्ठैर्वा दहेयुर्वा कटाग्निना। पशुवन्मारयेयुर्वा क्षत्रिया ये स्युरीदृशाः॥<br><br>3553: अधर्मः क्षत्रियस्यैष यच्छय्यामरणं भवेत्। विसृजश्लेष्ममूत्राणि कृपणं परिदेवयन्॥<br><br>3554: अविक्षतेन देहेन प्रलयं योऽधिगच्छति। क्षत्रियो नास्य तत् कर्म प्रशंसन्ति पुराविदः॥<br><br>3555: न गृहे मरणं तात क्षत्रियाणां प्रशस्यते। शौटीराणामशौटीर्यमधर्म कृपणं च तत्॥<br><br>3556: इदं दुःखं महत् कष्टं पापीय इति नष्टनन्। प्रतिध्वस्तमुखः पूतिरमात्याननुशोचयन्॥<br><br>3557: अरोगाणां स्पृहयते मुहुर्मृत्युमपीच्छति। वीरो दृप्तोऽभिमानी च नेदृशं मृत्युमर्हति॥<br><br>3558: रणेषु कदनं कृत्वा ज्ञातिभिः परिवारितः। तीक्ष्णैः शस्त्रैरभिक्लिष्टः क्षत्रियो मृत्युमर्हति॥<br><br>3559: शूरो हि काममन्युभ्यामाविष्टो युद्ध्यते भृशम्। हन्यमानानि गात्राणि परैर्नैवावबुध्यते॥<br><br>3560: स संख्ये निधनं प्राप्य प्रशस्तं लोकपूजितम्। स्वधर्मं विपुलं प्राप्य शक्रस्येति सलोकताम्॥<br><br>3561: सर्वोपायै रणमुखमातिष्ठंस्त्यक्तजीवितः। प्राप्नोतीन्द्रस्य सालोक्यं शूरः पृष्ठमदर्शयन्॥<br><br>3562: यत्र यत्र हतः शूरः शत्रुभिः परिवारितः। अक्षयाँल्लभते लोकान् यदि दैन्यं न सेवते॥<br><br>3563: युधिष्ठिर उवाच के लोका युध्यमानानां शूराणामनिवर्तिनाम्। भवन्ति निधनं प्राप्य तन्मे ब्रूहि पितामह॥<br><br>3564: भीष्म उवाच अत्राप्युदाहरन्तीममितिहासं पुरातनम्। अम्बरीषस्य संवादमिन्द्रस्य च युधिष्ठिर॥<br><br>3565: अम्बरीषो हि नाभागिः स्वर्गं गत्वा सुदुर्लभम्। ददर्श सुरलोकस्थं शक्रेण सचिवं सह॥<br><br>3566: सर्वतेजोमयं दिव्यं विमानवरमास्थितम्। उपर्युपरि गच्छन्तं स्वं वै सेनापतिं प्रभुम्॥<br><br>3567: स दृष्ट्वोपरि गच्छन्तं सेनापतिमुदारधीः। ऋद्धिं दृष्ट्वा सुदेवस्य विस्मितः प्राह वासवम्॥<br><br>3568: अम्बरीष उवाच सागरान्तां महीं कृत्स्नामनुशास्य यथाविधि। चातुर्वण्र्ये यथाशास्त्रं प्रवृत्तौ धर्मकाम्यया॥<br><br>3569: ब्रह्मचर्येण घोरेण गुर्वाचारेण सेवया। वेदानधीत्य धर्मेण राजशास्त्रं च केवलम्॥<br><br>3570: अतिथीनन्नपानेन पितृ॑श्च स्वधया तथा। ऋषीन् स्वाध्यायदीक्षाभिर्देवान् यज्ञैरनुत्तमैः॥<br><br>3571: क्षत्रधर्मे स्थितो भूत्वा यथाशास्त्रं यथाविधि। उदीक्षमाणः पृतनां जयामि युधि वासव॥<br><br>3572: देवराज सुदेवोऽयं मम सेनापतिः पुरा। आसीद् योधः प्रशान्तात्मा सोऽयं कस्मादतीव माम्। । अनेन क्रतुभिर्मुख्यैर्नेष्टं नापि द्विजातयः। तर्पिता विधिवच्छक सोऽयं कस्मादतीव माम्॥<br><br>3573: इन्द्र उवाच एतस्य विततस्तात सुदेवस्य बभूव ह। संग्रामयज्ञः सुमहान् यश्चान्यो युद्ध्यते नरः॥<br><br>3574: संनद्धो दीक्षितः सर्वो योधः प्राप्त चमूमुखम्। युद्धयज्ञाधिकारस्थो भवतीति विनिश्चयः॥<br><br>3575: अम्बरीष उवाच कानि यज्ञे हवींष्यस्मिन् किमाज्यं का च दक्षिणा। ऋत्विजश्चात्र के प्रोक्तास्तन्मे ब्रूहि शतक्रतो॥<br><br>3576: इन्द्र उवाच इत्विजः कुञ्जरास्तत्र वाजिनोऽध्वर्यवस्तथा! हवींषि परमांसानि रुधिरं त्वाज्यमुच्यते॥<br><br>3577: शृगालगृध्रकाकोला: सदस्यास्तत्र पत्रिणः। आज्यशेषं पिबन्त्येते हविः प्रा श्नन्ति चाध्वरे॥<br><br>3578: प्रासतोमरसंघाताः खड्गशक्तिपरश्वधाः। ज्वलन्तो निशिताः पीताः स्त्रुचस्तस्याथ सत्रिणः॥<br><br>3579: चापवेगायतस्तीक्ष्णः परकायावभेदनः। ऋजुः सुनिशितः पीतः सायकश्च स्रुवो महान्॥<br><br>3580: द्वीपीचर्मावनद्धश्च नागदन्तकृतत्सरुः। हस्तिहस्तहरः खड्गः सूयो भवेत् तस्य संयुगे॥<br><br>3581: ज्वलितैर्निशितैः प्रासशक्त्यृष्टिसपरश्वधैः। शैक्यायसमयैस्तीक्ष्णैरभिघातो भवेद् वसु॥<br><br>3582: संख्यासमयविस्तीर्णमभिजातोद्भवं बहु। आवेगाद् यच्च रुधिरं संग्रामे स्रवते भुवि॥<br><br>3583: सास्य पूर्णाहुति)मे समृद्धा सर्वकामधुक्। छिन्धि भिन्धीति यः शब्दः श्रुयते वाहिनीमुखे॥<br><br>3584: सामानि सामगास्तस्य गायन्ति यमसादने। परेषां वाहिनीमुखम्॥<br><br>3585: कुञ्जराणां हयानां च वर्मिणां च समुच्चयः। हविर्धानं तु तस्याहुः अग्निः श्येनचितो नाम स च यज्ञे विधीयते॥<br><br>3586: उत्तिष्ठते कबन्धोऽत्र सहस्र निहते तु यः। स यूपस्तस्य शूरस्य खादिरोऽशस्त्रिरुच्यते॥<br><br>3587: इडोपहूताः क्रोशन्ति कुञ्जरास्त्वंकुशेरिताः। व्याघुश्तलनादेव वषट्कारेण पार्थिव॥<br><br>3588: उद्गाता तत्र सग्रामे त्रिसामा दुन्दुभिर्नृप। ब्रह्मस्व ह्रियमाणे तु त्यक्त्वा युद्धे प्रियां तनुम्॥<br><br>3589: आत्मानं यूपमुत्सृज्य स यज्ञोऽनन्तदक्षिणः। भर्तुरर्थे च यः शूरो विक्रमेद् वाहिनीमुखे॥<br><br>3590: न भयाद् विनिवर्तेत तस्य लोका यथा मम। नीलचर्मावृतैः खड्नैर्बाहुभिः परिघोपमैः॥<br><br>3591: यस्य वेदिरुपस्तीर्णा तस्य लोका यथा मम। यस्तु नापेक्षते कंचित् सहायं विजये स्थितः॥<br><br>3592: विगाह्य वाहिनीमध्यं तस्य लोका यथा मम। यस्य शोणितसंघाता भेरीमण्डूककच्छपा। ॥<br><br>3593: वीरास्थिशर्करा दुर्गा मांसशोणितकर्दमा। असिचर्मप्लवा घोरा केशशैवलशाद्वला॥<br><br>3594: अश्वनागरथैश्चैव संच्छिन्नैः कृतसंक्रमा। पताकाध्वजवानीरा हतवारणवाहिनी॥<br><br>3595: शोणितोदा सुसम्पूर्णा दुस्तरा पारगैर्नरैः। हतनागमहानका परलोकवहाशिवा॥<br><br>3596: ऋश्खिड्गमहानौका गृध्रकङ्कबलप्लवा। पुरुषादानुचरिता भीरूणां कश्मलावहा॥<br><br>3597: नदी योधस्य संग्रामे तदस्यावभृथं स्मृतम्। वेदिर्यस्य त्वमित्राणां शिरोभ्यश्च प्रकीर्यते॥<br><br>3598: अश्वस्कन्धैर्गजस्कन्धेस्तस्य लोका यथा मम। पत्नीशाला कृता यस्य परेषां वाहिनीमुखम्॥<br><br>3599: हविर्धानं स्ववाहिन्यास्तदस्याहुर्मनीषिणः। सदस्या दक्षिणा योधा आग्नीध्रश्चोत्तरां दिशम्॥<br><br>3600: शत्रुसेनाकलत्रस्य सर्वलोका न दूरतः। यदा तूभयतो व्यूहे भवत्याकाशमग्रतः॥<br><br>3601: सास्य वेदिस्तदा यज्ञैर्नित्यं वेदास्त्रयोऽग्नयः। यस्तु योधः परावृत्तः संत्रस्तो हन्यते परैः॥<br><br>3602: अप्रतिष्ठः स नरकं याति नास्त्यत्र संशयः। यस्य शोणितवेगेन वेदिः स्यात् सम्परिप्लुता॥<br><br>3603: केशमांसास्थिसम्पूर्णा स गच्छेत् परमां गतिम्। यस्तु सेनापतिं हत्वा तद्यानमधिरोहति॥<br><br>3604: स विष्णुविक्रमकामी बृहस्पतिसमः प्रभुः। नायकं तत्कुमारं वा यो वा स्याद् यत्र पूजितः॥<br><br>3605: जीवग्राहं प्रगृह्णाति तस्य लोका यथा मम। आहवे तु हतं शूरं न शोचेत कथंचन॥<br><br>3606: अशोच्यो हि हतः शूरः स्वर्गलोके महीयते। न ह्यनं नोदकं तस्य न स्नानं नाप्यशौचकम्॥<br><br>3607: हतस्य कर्तुमिच्छन्ति तस्य लोकाशृणुष्व मे। वराप्सरः सहस्राणि शूरमायोधने हतम्॥<br><br>3608: त्वरमाणाभिधावन्ति मम भर्ता भवेदिति। एतत् तपश्च पुण्यं च धर्मश्चैव सनातनः॥<br><br>3609: चत्वारश्चाश्रमास्तस्य यो युद्धमनुपालयेत्। वृद्धबालौ न हन्तव्यौ न च स्त्री नैव पृष्ठतः॥<br><br>3610: तृणपूर्णमुखश्चैव तवास्मीति च यो वदेत्। जम्भं वृत्रं बलं पाकं शतमायं विरोचनम्॥<br><br>3611: दुर्वार्यं चैव नमुचिं नैकमायं च शम्बरम्। विप्रचित्तिं च दैतेयं दनोः पुत्रांश्च सर्वशः। प्रह्लादं च निहत्याजौ ततो देवाधिपोऽभवम्॥<br><br>3612: भीष्म उवाच इत्येतच्छक्रवचनं निशम्य प्रतिगृह्य च। योधानामात्मनः सिद्धिमम्बरीषोऽभिपन्नवान्॥<br><br>3613: भीष्म उवाच अत्राप्युदाहरन्तीममितिहासं पुरातनम्। प्रतर्दनो मैथिलश्च संग्रामं यत्र चक्रतुः॥<br><br>3614: यज्ञोपवीती संग्रामे जनको मैथिलो यथा। योधानुद्धर्षयामास तन्निबोध युधिष्ठिर॥<br><br>3615: जनको मैथिलो राजा महात्मा सर्वतत्त्ववित्। योधान् स्वान् दर्शयामास स्वर्ग नरकमेव च॥<br><br>3616: अभीरूणामिमे लोका भास्वन्तो हन्त पश्यत। पूर्णा गन्धर्वकन्याभिः सर्वकामदुहोऽक्षयाः॥<br><br>3617: इमे पलायमानानां नरकाः प्रत्युपस्थिताः। अकीर्तिः शाश्वती चैव यतितव्यमनन्तरम्॥<br><br>3618: तान् दृष्ट्वारीन् विजयत भूत्वा संत्यागबुद्धयः। नरकस्याप्रतिष्ठस्य मा भूत वशवर्तिनः॥<br><br>3619: त्यागमूलं हि शूराणां स्वर्गद्वारमनुत्तमम्। अजयन्त रणे शत्रून् हर्षयन्तो नरेश्वरम्। तस्मादात्मवता नित्यं स्थातव्यं रणमूर्धनि॥<br><br>3620: इत्युक्तास्ते नृपतिना योधाः परपुरंजय॥<br><br>3621: गजानां रथिनो मध्ये रथानामनु सादिनः। सादिनामन्तरे स्थाप्यं पादातमपि दंशितम्॥<br><br>3622: य एवं व्यूहते राजा स नित्यं जयति द्विषः। तस्मादेवं विधातव्यं नित्यमेव युधिष्ठिर॥<br><br>3623: सर्वे स्वर्गतिमिच्छन्ति सुयुद्धेनातिमन्यवः। क्षोभयेयुरनीकानि सागरं मकरा यथा। ॥<br><br>3624: हर्षयेयुर्विषण्णांश्च व्यवस्थाप्य परस्परम्। जितां च भूमि रक्षेत भग्नान् नात्यनुसारयेत्॥<br><br>3625: पुनरावर्तमानानां निराशानां च जीविते। वेगः सुदुःसहो राजस्तस्मान्नात्यनुसारयेत्॥<br><br>3626: न हि प्रहर्तुमिच्छन्ति शूराः प्रद्रवतो भृशम्। तस्मात् पलायमानानां कुर्यान्नात्यनुसारणम्॥<br><br>3627: चराणामचरा ह्यन्नमदंष्ट्रा दंष्ट्रिणामपि। आपः पिपासतामन्नमन्नं शूरस्य कातराः॥<br><br>3628: समानपृष्ठोदरपाणिपादाः पराभवं भीरवो वै व्रजन्ति। अतो भयार्ताः प्रणिपत्य भूयः कृत्वाञ्जलीनुपतिष्ठन्ति शूरान्॥<br><br>3629: शूरवाहुषु लोकोऽयं लम्बते पुत्रवत् सदा। तस्मात् सर्वास्ववस्थासु शूरः सम्मानमर्हति॥<br><br>3630: न हि शौर्यात् परं किंचित् त्रिषु लोकेषु विद्यते। शूरः सर्वं पालयति सर्वं शूरे प्रतिष्ठितम्॥<br><br>3631: न हि शौर्यात् परं किंचित् त्रिषु लोकेषु विद्यते। शूरः सर्वं पालयति सर्वं शूरे प्रतिष्ठितम्॥<br><br>3632: युधिष्ठिर उवाच यथा जयार्थिनः सेनां नयन्ति भरतर्षभ। ईषद्धर्मं प्रपीड्यापि तन्मे ब्रूहि पितामह॥<br><br>3633: भीष्म उवाच सतयेन हि स्थितो धर्म उपपत्त्या तथा परे। साध्वाचारतया केचित् तथैवौपयिकादपि॥<br><br>3634: उपायधर्मान् वक्ष्यामि सिद्धार्थानर्थधर्मयोः। निर्मर्यादा दस्यवस्तु भवन्ति परिपन्थिनः॥<br><br>3635: तेषां प्रतिविघातार्थं प्रवक्ष्याम्यथ नैगमम्। कार्याणां सर्वसिद्ध्यर्थं तानुपायान् निबोध मे॥<br><br>3636: उभे प्रज्ञे वेदितव्ये ऋज्वी वक्रा च भारत। जानन् वक्रां न सेवेत प्रतिबाधेत चागताम्॥<br><br>3637: अमित्रा एव राजानं भेदेनोपचरन्त्युत। तां राजा निकृति जानन् यथामित्रान् प्रबाधते॥<br><br>3638: गजानां पार्थ वर्माणि गोवृषाजगराणि च। शल्यकण्टकलोहानि तनुत्रचमराणि च॥<br><br>3639: सितपीतानि शस्त्राणि संनाहाः पीतलोहिताः। नानारञ्जनरक्ताः स्युः पताका: केतवश्च ह॥<br><br>3640: ऋश्यस्तोमराः खड्गा निशिताश्च परश्वधाः। फलकान्यथ चर्माणि प्रतिकल्प्यान्यनेकशः॥<br><br>3641: अभिनीतानि शस्त्राणि योधाश्च कृतनिश्चयाः। चैत्र्यां वा मार्गशीर्थ्यां वा सेनायोगः प्रशस्यते॥<br><br>3642: पक्वसस्या हि पृथिवी भवत्यम्बुमती तदा। नैवातिशीतो नात्युष्ण: कालो भवति भारत॥<br><br>3643: तस्मात् तदा योजयेत परेषां व्यसनेऽथवा। एते हि योगाः सेनायाः प्रशस्ताः परवाधने॥<br><br>3644: जलवांस्तृणवान् मार्गः समो गम्यः प्रशस्यते। चारैः सुविदिताभ्यासः कुशलैर्वनगोचरैः॥<br><br>3645: न हरण्येन शक्येत गन्तुं मृगगणैरिव। तस्मात् सेनासु तानेव योजयन्ति जयार्थिनः॥<br><br>3646: अग्रतः पुरुषानीकं शक्तं चापि कुलोद्भवम्। आवासस्तोयवान् दुर्ग: पर्याकाशः प्रशस्यते॥<br><br>3647: परेषामुपसर्पाणां प्रतिषेधस्तथा भवेत्। आकाशात् तु वनाभ्याशं मन्यन्ते गुणवत्तरम्॥<br><br>3648: बहुभिर्गुणजातैश्च ये युद्धकुशला जनाः। उपन्यासो भवेत् तत्र बलानां नातिदूरतः॥<br><br>3649: उपन्यासावतरणं पदातीनां च गृहनम्। अथ शत्रुप्रतीघातमापदर्थं परायणम्॥<br><br>3650: सप्तर्षीन् पृष्ठतः कृत्वा युध्येयुरचला इव। अनेन विधिना शत्रून् जिगीषेतापि दुर्जयान्॥<br><br>3651: यतो वायुर्यतः सूर्यो यतः शुक्रस्ततो जयः। पूर्वं पूर्वं ज्याय एषां संनिपाते युधिष्ठिर॥<br><br>3652: अकर्दमामनुदकाममर्यादामलोष्टकाम्। अश्वभूमि प्रशंसन्ति ये युद्धकुशला जनाः॥<br><br>3653: अपङ्का गर्तरहिता रथभूमिः प्रशस्यते। नीचगुमा महाकक्षा सोदका हस्तियोधिनाम्॥<br><br>3654: बहुदुर्गा महाकक्षा वेणुवेत्रसमाकुला। पदातीनां क्षमा भूमिः पर्वतोपवनानि च॥<br><br>3655: पदातिबहुला सेना दृढा भवति भारत। रथाश्वबहुला सेना सुदिनेषु प्रशस्यते॥<br><br>3656: पदातिनागबहुला प्रावृट्काले प्रशस्यते। गुणानेतान् प्रसंख्याय देशकालौ प्रयोजयेत्॥<br><br>3657: एवं संचिन्त्य यो याति तिथिनक्षत्रपूजितः। विजयं लभते नित्यं सेना सम्यक् प्रयोजयन्। प्रसुप्तांस्तृषिताश्रान्तान् प्रकीर्णान् नाभिघातयेत्॥<br><br>3658: मोक्षे प्रयाणे चलने पानभोजनकालयोः। अतिक्षिप्तान् व्यतिक्षिप्तान् निहतान् प्रतनूकृतान्॥<br><br>3659: सुविश्रब्धान् कृतारम्भानुपन्यासान् प्रतापितान्। बहिश्चरानुपन्यासान् कृतवेश्मानुसारिणः॥<br><br>3660: पारम्पर्यागते द्वारे ये केचिदनुवर्तिनः। परिचर्यावतो द्वारे ये च केचन वर्गिणः॥<br><br>3661: अनीकं ये विभिन्दन्ति भिन्न संस्थापयन्ति च। समानाशनपानास्ते कार्याः द्विगुणवेतनाः॥<br><br>3662: दशाधिपतयः कार्याः शताधिपतयस्तथा। ततः सहस्राधिपतिं कुर्याच्छूरमतन्द्रितम्॥<br><br>3663: यथामुख्यान् संनिपात्य वक्तव्याः संशपामहे। विजयार्थं हि संग्रामे न त्यक्ष्यामः परस्परम्॥<br><br>3664: इहैव ते निवर्तन्तां ये च केचन भीरवः। ये घातयेयुः प्रवरं कुर्वाणास्तुमुलं प्रति॥<br><br>3665: न संनिपाते प्रदरं वधं वा कुर्युरीदृशाः। आत्मानं च स्वपक्षं च पालयन् हन्ति संयुगे॥<br><br>3666: अर्थनाशो वधोऽकीर्तिरयशच पलायने। अमनोज्ञासुखा वाचः पुरुषस्य पलायने॥<br><br>3667: प्रतिध्वस्तोष्ठदन्तस्य न्यस्तसर्वायुधस्य च। अमित्रैरवरुद्धस्य द्विषतामस्तु नः सदा॥<br><br>3668: मनुष्यापसदा ह्येते ये भवन्ति पराङ्मुखा। राशिवर्धनमात्रास्ते नैव ते प्रेत्य नो इह॥<br><br>3669: अमित्रा हृष्टमनसः प्रत्युद्यान्ति पलायिनम्। जयिनस्तु नरास्तात चन्दनैर्मण्डनेन च॥<br><br>3670: यस्य स्म संग्रामगता यशो वै मन्ति शत्रवः। तदसह्यतरं दुःखमहं मन्ये वधादपि॥<br><br>3671: जयं जानीत धर्मस्य मूलं सर्वसुखस्य च। या भीरूणां परा ग्लानिः शूरस्तामधिगच्छति॥<br><br>3672: ते वयं स्वर्गमिच्छन्तः संग्रामे त्यक्तजीविताः। जयन्तो वध्यमाना वा प्राप्नुयाम च सद्गतिम्॥<br><br>3673: एवं संशप्तशपथाः समभित्यक्तजीविताः। अमित्रवाहिनीं वीराः प्रतिगाहन्त्यभीरवः॥<br><br>3674: अग्रतः पुरुषानीकमसिचर्मवतां भवेत्। पृष्ठतः शकटानीकं कलत्रं मध्यतस्तथा॥<br><br>3675: परेषां प्रतिघातार्थं पदातीनां च बृंहणम्। अपि तस्मिन् पुरे वृद्धा भवेयुर्ये पुरोगमाः॥<br><br>3676: ये पुरस्तादभिमताः सत्त्ववन्तो मनस्विनः। ते पूर्वमभिवर्तेरंश्चैतानेवेतरे जनाः॥<br><br>3677: अपि चोद्धर्षणं कार्य भीरूणामपि यलतः। स्कन्धदर्शनमात्रात्तु तिष्ठेयुर्वा समीपतः॥<br><br>3678: संहतान् योधयेदल्पान् कामं विस्तारयेद् बहून्। सूचीमुखमनीकं स्यादल्पानां बहुभिः सह॥<br><br>3679: सम्प्रयुक्ते निकृष्टे वा सत्यं वा यदि वानृतम्। प्रगृह्य बाहून् क्रोशते भग्ना भग्नाः परे इति॥<br><br>3680: आगतं मे मित्रबलं प्रहरध्वमभीतवत्। सत्त्ववन्तोऽभिधावेयुः कुर्वन्तो भैरवान् रवान्॥<br><br>3681: क्ष्वेडा: किलकिलाशब्दाः क्रकचा गोविषाणिकाः। भेरीमृदङ्गपणवान नादयेयुः पुरश्चरान्॥<br><br>3682: युधिष्ठिर उवाच किंशीला: किंसमाचाराः कथंरूपाश्च भारत। किंसन्नाहाः कथंशस्त्रा जनाः स्युः संगरे क्षमाः॥<br><br>3683: भीष्म उवाच यथाऽऽचरितमेवात्र शस्त्रं पत्रं विधीयते। आचाराद् वीरपुरुषस्तथा कर्मसु वर्तते॥<br><br>3684: गान्धाराः सिन्धुसौवीरा नखर प्रासयोधिनः। अभीरवः सुबलिनस्तद्वलं सर्वपारगम्॥<br><br>3685: सर्वशस्त्रेषु कुशलाः सत्त्ववन्तो ह्यशीनराः। प्राच्या मातङ्गयुद्धेषु कुशलाः कूटयोधिनः॥<br><br>3686: तथा यवनकाम्बोजा मथुरामभितश्च ये। एते नियुद्धकुशला दाक्षिणात्यासिपाणयः॥<br><br>3687: सर्वत्र शूरा जायन्ते महासत्त्वा महाबलाः। प्राय एव समुद्दिष्टा लक्षणानि तु मे शृणु॥<br><br>3688: सिंहशार्दूलवाड्नेत्राः सिंहशार्दूलगामिनः। पारावतकुलिङ्क्षाक्षाः सर्वे शूराः प्रमाथिनः॥<br><br>3689: मृगस्वरा द्वीपिनेत्रा ऋषभाक्षास्तरस्विनः। प्रमादिनश्च मन्दाश्च क्रोधनाः किङ्किणीस्वनाः॥<br><br>3690: मेघस्वनाः क्रोधमुखाः केचित् करभसंनिभाः। जिह्मनासाग्रजिह्वाश्च दूरगा दूरपातिनः॥<br><br>3691: शीघ्राश्चपलवृत्ताश्च ते भवन्ति दुरासदाः॥<br><br>3692: गोधानिमीलिताः केचिन्मृदुप्रकृतयस्तथा। तरङ्गगतिनि?षास्ते नरा: पारयिष्णवः॥<br><br>3693: सुसंहताः सुतनवो व्यूढोरस्काः सुसंस्थिताः। प्रवादितेषु कुप्यन्ति हृष्यन्ति कलहेषु च॥<br><br>3694: गम्भीराक्षा निःसृताक्षाः पिङ्गाक्षा भृकुटीमुखाः। नकुलाक्षास्तथा चैव सर्वे शूरास्तनुत्यजः॥<br><br>3695: जिह्माक्षाः प्रललाटाश्च निर्मांसहनवोऽपि च। वज्रबाहङ्गुलीचक्राः कृशा धमनिसंतताः॥<br><br>3696: प्रविशन्ति च वेगेन साम्पराये छुपस्थिते। वारणा इव सम्मत्तास्ते भवन्ति दुरासदाः॥<br><br>3697: दीप्तस्फुटितकेशान्ता: स्थूलपार्श्वहनूमुखाः। उन्नतांसाः पृथुग्रीवा विकटाः स्थूलपिण्डिकाः॥<br><br>3698: उद्धता इव सुग्रीवा विनताविहगा इव। । पिण्डशीर्षातिवक्त्राश्च वृषदंशमुखास्तथा॥<br><br>3699: उग्रस्वरा मन्युमन्तो युद्धेष्वारावसरिणः। अधर्मज्ञावलिप्ताश्च घोरा रौद्रप्रदर्शनाः॥<br><br>3700: त्यक्तात्मानः सर्व एते अन्त्यजा ह्यनिवर्तिनः। पुरस्कार्याः सदा सैन्ये हन्यन्ते मन्ति चापि ये॥<br><br>3701: अधार्मिका भिन्नवृत्ताः सान्त्वेनैषां पराभवः। एवमेव प्रकुप्यन्ति राज्ञोऽप्येते ह्यभीक्ष्णशः॥<br><br>3702: युधिष्ठिर उवाच जयित्र्याः कानि रूपाणि भवन्ति भरतर्षभ। पृतनायाः प्रशस्तानि तानि चेच्छामि वेदितुम्॥<br><br>3703: भीष्म उवाच जयित्र्या यानि रूपाणि भवन्ति भरतर्षभ। पृतनाया:प्रशस्तानि तानि वक्ष्यामि सर्वशः॥<br><br>3704: दैवे पूर्वं प्रकुपिते मानुषे कालचोदिते। तद्विद्वांसोऽनुपश्यन्ति ज्ञानदिव्येन चक्षुषा॥<br><br>3705: प्रायश्चित्तविधिं चात्र जपहोमांश्च तद्विदः। मङ्गलानि च कुर्वन्ति शमयन्त्यहितानि च॥<br><br>3706: उदीर्णमनसो योधा वाहनानि च भारत। यस्यां भवन्ति सेनायां ध्रुवं तस्यां परो जयः॥<br><br>3707: अन्वेतान् वायवो यान्ति तथैवेन्द्रधनूंषि च। अनुप्लवन्तो मेघाश्च तथाऽऽदित्यस्य रश्मयः॥<br><br>3708: गोमायवश्चानुकूला बलगृध्राश्च सर्वशः। अर्हयेयुर्यदा सेनां तदा सिद्धिरनुत्तमा। । ७। प्रसन्नभाः पावकचोर्ध्वरश्मिः प्रदक्षिणावर्तशिखो विधूमः। पुण्या गन्धाश्चाहुतीनां भवन्ति जयस्यैतद् भाविनो रूपमाहुः॥<br><br>3709: गम्भीरशब्दाश्च महास्वनाश्च शङ्खाश्च भेर्यश्च नदन्ति यत्र। युयुत्सवश्चाप्रतीपा भवन्ति जयस्यैतद् भाविनो रूपमाहुः॥<br><br>3710: इष्टा मृगाः पृष्ठतो वामतश्च सम्प्रस्थितानां च गमिष्यतां चा जिघांसतां दक्षिणाः सिद्धिमार्छ ये त्वग्रतस्ते प्रतिषेधन्ति॥<br><br>3711: माङ्गल्यशब्दाशकुना वदन्ति हंसाः क्रौञ्चा: शतपत्राश्च चाषा:। हृष्टा योधाः सत्त्ववन्तो भवन्ति जयस्यैतद् भाविनो रूपमाहुः॥<br><br>3712: शस्त्रैर्यन्त्रैः कवचैः केतुभिश्च सुभानुभिर्मुखवणैश्च यूनाम्। भ्राजिष्मती दुष्प्रतिवीक्षणीया येषां चमूस्तेऽभिभवन्ति शत्रून्॥<br><br>3713: शुश्रूषवश्चानभिमानिनश्च परस्परं सौहृदमास्थिताश्च। येषां योधाः शौचमनुष्ठिताश्च जयस्यैतद् भाविनो रूपमाहुः॥<br><br>3714: शब्दाः स्पर्शास्तथा गन्धा विचरन्ति मनः प्रियाः। धैर्यं चाविशते योधान् विजयस्य मुखं च तत्॥<br><br>3715: इष्टो वामः प्रविष्टस्य दक्षिणः प्रविविक्षतः। पश्चात्संसाधयत्यर्थं पुरस्ताच्च निषेधति॥<br><br>3716: सम्भृत्य महतीं सेनां चतुरङ्गां युधिष्ठिर। साम्नैव वर्तयेः पूर्वं प्रयतेथास्ततो युधि॥<br><br>3717: जघन्य एष विजयो यद् युद्धं नाम भारत। यादृच्छिकोयुधि जयो दैवो वेति विचारणम्॥<br><br>3718: अपामिव महावेगस्त्रस्ता इव महामृगाः। दुनिवार्यतमा चैव प्रभग्ना महती चमूः॥<br><br>3719: भग्ना इत्येव भज्यन्ते विद्वांसोऽपि न कारणम्। उदारसारा महती रुरुसंघोपमा चमूः॥<br><br>3720: परस्परज्ञाः संहृष्टास्त्यक्तप्राणाः सुनिश्चिताः। अपि पञ्चाशतं शूरा निघ्नन्ति परवाहिनीम्॥<br><br>3721: अपि वा पञ्च षट् सप्त संहताः कृतनिश्चयाः। कुलीनाः पूजिताः सम्यग् विजयन्तीह शात्रवान्॥<br><br>3722: संनियातो न मन्तव्यः शक्ये सति कथंचन। सान्त्वभेदप्रदानानां युद्धमुत्तरमुच्यते॥<br><br>3723: संदर्शेनैव सेनाया भयं भीरून् प्रबाधते। वज्रादिव प्रज्वलितादियं क्व नु पतिष्यति॥<br><br>3724: अभिप्रयातां समितिं ज्ञात्वा ये प्रतियान्त्यथ। तेषां स्यन्दन्ति गात्राणि योधानां विजयस्य च। ॥<br><br>3725: विषयो व्यथते राजन् सर्वः सस्थाणुजङ्गमः। अस्य प्रतापतप्तानां मज्जा सीदति देहिनाम्॥<br><br>3726: तेषां सान्त्वं क्रूरमिश्रं प्रणेतव्यं पुनः पुनः। सम्पीड्यमाना हि पर्योगमायान्ति सर्वतः॥<br><br>3727: आन्तराणां च भेदार्थं चरानभ्यवचारयेत्। यश्च तस्मात् परो राजा तेन सन्धिः प्रशस्यते॥<br><br>3728: न हि तस्यान्यथा पीडा शक्या कर्तुं तथाविधा। यथा सार्धममित्रेण सर्वतः प्रतिबाधनम्॥<br><br>3729: क्षमा वै साधुमायाति न ह्यसाधूक्षमा सदा। क्षमायाश्चाक्षमायाश्च पार्थ विद्धि प्रयोजनम्॥<br><br>3730: विजित्य क्षममाणस्य यशो राज्ञो विवर्धते। महापराधे हाप्यस्मिन् विश्वसन्त्यपि शत्रवः॥<br><br>3731: मन्यते कर्षयित्वा तु क्षमा साध्वीति शम्बरः। असंतप्तं तु यद् दारु प्रत्येति प्रकृति पुनः॥<br><br>3732: नैतत् प्रशंसन्त्याचार्या न च साधुनिदर्शनम्। अक्रोधेनाविनाशेन नियन्तव्याः स्वपुत्रवत्॥<br><br>3733: द्वेष्यो भवति भूतानामुग्रो राजा युधिष्ठिर। मृदुमप्यवमन्यन्ते तस्मादुभयमाचरेत्॥<br><br>3734: प्रहरिष्यन् ब्रूयात् प्रहरन्नापि भारत। प्रहत्य च कृपायीत शोचन्निव रुदनिवा॥<br><br>3735: न मे प्रियं यनिहताः संग्रामे मामकैनरैः। न च कुर्वन्ति मे वाक्यमुच्यमानाः पुनः पुनः॥<br><br>3736: अहो जीवितमाकाक्षेन्नेदृशो वधमर्हति! सुदुर्लभाः सुपुरुषाः संग्रामेष्वपलायिनः॥<br><br>3737: कृतं ममाप्रियं तेन येनायं निहतो मधे। इति वाचा वदन् हन्तुन् पूजयेत रहोगतः॥<br><br>3738: हन्तृणामाहतानां च यत् कुर्युरपराधिनः। क्रोशेद् बाहुं प्रगृह्यापि चिकीर्षन् जनसंग्रहम्॥<br><br>3739: एवं सर्वास्ववस्थासु सान्त्वपूर्वं समाचरेत्। प्रियो भवति भूतानां धर्मज्ञो वीतभीनृपः॥<br><br>3740: विश्वासं चात्र गच्छन्ति सर्वभूतानि भारत। विश्वस्तः शक्यते भोक्तुं यथाकाममुपस्थितः॥<br><br>3741: तस्माद् विश्वासयेद् राजा सर्वभूतान्यमायया। सर्वतः परिरक्षेच्च यो महीं भोक्तुमिच्छति॥<br><br>3742: युधिष्ठिर उवाच कथं मृदौ कथं तीक्ष्णे महापक्षे च पार्थिव। आदौ वर्तेत नृपतिस्तन्मे ब्रूहि पितामह॥<br><br>3743: भीष्म उवाच अत्राप्युदाहरन्तीममितिहासं पुरातनम्। बृहस्पतेश्च संवादमिन्द्रस्य च युधिष्ठिर॥<br><br>3744: बृहस्पति देवपतिरभिवाद्य कृताञ्जलिः। उपसंगम्य पप्रच्छ वासवः परवीरहा। ॥<br><br>3745: इन्द्र उवाच अहितेषु कथं ब्रह्मन् प्रवर्तेयमतन्द्रितः। असमुच्छिद्य चैवैतान् नियच्छेयमुपायतः॥<br><br>3746: सेनयोर्व्यतिषङ्गेण जयः साधारणो भवेत्। किंकुर्वाणं न मां जह्याज्ज्वलिता श्रीः प्रतापिनी॥<br><br>3747: ततो धर्मार्थकामानां कुशलः प्रतिभानवान्। राजधर्मविधानज्ञः प्रत्युवाच पुरंदरम्॥<br><br>3748: बृहस्पतिरुवाच न जातु कलहेनेच्छेन्नियन्तुमपकारिणः। बालैरासेवितं ह्येतद् यदम! यदक्षमा॥<br><br>3749: न शत्रुर्विवृतः कार्यो वधमस्याभिकाङ्गता। क्रोधं भयं च हर्षं च नियम्य स्वयमात्मनि॥<br><br>3750: अमित्रमुपसेवेत विश्वस्तवदविश्वसन्। प्रियमेव वदेन्नित्यं नाप्रियं किंचिदाचरेत्॥<br><br>3751: विरमेच्छुष्कवैरेभ्यः कण्ठायासांश्च वर्जयेत्। यथा वैतंसिको युक्तो द्विजानां सदृशस्वनः॥<br><br>3752: तान् द्विजान् कुरुते वश्यांस्तथा युक्तो महीपतिः। वशं चोपनयेच्छन् निहन्याच्च पुरंदर॥<br><br>3753: न नित्यं परिभूयारीन् सुखं स्वपिति वासव। जागर्येव हि दुष्टात्मा संकरेऽग्निरिवोत्थितः॥<br><br>3754: न संनिपातः कर्तव्यः सामान्ये विजये सति। विश्वास्यैवोपसन्नार्थो वशे कृत्वा रिपुः प्रभो॥<br><br>3755: सम्प्रधार्य सहामात्यैर्मन्त्रविद्भिर्महात्मभिः। उपेक्ष्यमाणोऽवज्ञातो हृदयेनापराजितः॥<br><br>3756: अथास्य प्रहरेत् काले किंचिद्विचलिते पदे। दण्डं च दूषयेदस्य पुरुषैराप्तकारिभिः॥<br><br>3757: आदिमध्यावसानज्ञः प्रच्छन्नं च विधारयेत्। बलानि दूषयेदस्य जानन्नेव प्रमाणतः॥<br><br>3758: भेदेनोपप्रदानेन संसृजेदौषधैस्तथा। न त्वेवं खलु संसर्गं रोचयेदरिभिः सह॥<br><br>3759: दीर्घकालमपीक्षेत निहन्यादेव शात्रवान्। कालाकाङ्क्षीहि क्षपयेद् यथा विश्रम्भमाप्नुयुः॥<br><br>3760: न सद्योऽरीन् विहन्याच्च द्रष्टव्यो विजयो ध्रुवः। न शल्यं वा घटयति न वाचा कुरुते व्रणम्॥<br><br>3761: प्राप्ते न प्रहरेत् काले न च संवर्तते पुनः। हन्तुकामस्य देवेन्द्र पुरुषस्य रिपून् प्रति॥<br><br>3762: यो हि कालो व्यतिक्रामेत् पुरुषं कालकाक्षिणम्। दुर्लभः स पुनस्तेन कालः कर्मचिकीर्षुणा॥<br><br>3763: ओजश्च जनयेदेव संगृह्णन् साधुसम्मतम्। अकाले साधयेन्मित्रं न च प्राप्ते प्रपीडयेत्॥<br><br>3764: विहाय कामं क्रोधं च तथाहंकारमेव च। युक्तो विवरमन्विच्छेदहितानां पुनः पुनः॥<br><br>3765: मार्दवं दण्ड आलस्यं प्रमादश्च सुरोत्तम। मायाः सुविहिताः शक्र सादयन्त्यविचक्षणम्॥<br><br>3766: निहत्यैतानि चत्वारि मायां प्रति विधाय च। ततः शक्नोति शत्रूणां प्रहर्तुमविचारयन्॥<br><br>3767: यदैवैकेन शक्येत गुह्यं कर्तुं तदाचरेत्। यच्छन्ति सचिवा गुह्यं मिथो विश्रावयन्त्यपि॥<br><br>3768: अशक्यमिति कृत्वा वा ततोऽन्यैः संविदं चरेत्। ब्रह्मदण्डमदृष्टेषु दृष्टेषु चतुरङ्गिणीम्॥<br><br>3769: भेदं च प्रथमं युज्यात् तूष्णीं दण्डं तथैव च। काले प्रयोजयेद् राजा तस्मिंस्तस्मिंस्तदा तदा॥<br><br>3770: प्रणिपातं च गच्छेत काले शत्रोर्बलीयसः। युक्तोऽस्य वधमन्विच्छेदप्रमत्तः प्रमाद्यतः॥<br><br>3771: प्रणिपातेन दानेन वाचा मधुरया ब्रूवन्। अमित्रमपि सेवेत न च जातु विशङ्कयेत्। । स्थानानि शङ्कितानां च नित्यमेव विवर्जयेत्। न च तेष्वाश्वसेद् राजा जाग्रतीह निराकृताः॥<br><br>3772: न ह्यतो दुष्करं कर्म किंचिदस्ति सुरोत्तमा यथा विविधवृत्तानामैश्वर्यममराधिप। ॥<br><br>3773: तथा विविधवृत्तानामपि सम्भव उच्यते। यतते योगमास्थाय मित्रामित्रं विचारयेत्॥<br><br>3774: मृदुमप्यवमन्यन्ते तीक्ष्णादुद्विजते जनः मा तीक्ष्णो मा मृदुर्भूस्त्वं तीक्ष्णो भव मृदुर्भव॥<br><br>3775: यथा वप्रे वेगवति सर्वतः सम्प्लुतोदके। नित्यं विवरणाद् बाधस्तथा राज्यं प्रमाद्यतः॥<br><br>3776: न बहूनभियुञ्जीत यौगपद्येन शात्रवान्। साम्ना दानेन भेदेन दण्डेन च पुरंदर॥<br><br>3777: एकैकमेषां निष्पिष्य शिष्टेषु निपुणं चरेत्। न तु शक्तोऽपि मेधावी सर्वानेवारभेन्नृपः॥<br><br>3778: यदास्यान्महती सेना हयनागरथाकुला। पदातियन्त्रबहुला अनुरक्ता षडगिनी॥<br><br>3779: यदा बहुविधां वृद्धिं मन्येत प्रतिलोमतः। तदा विवृत्य प्रहरेद् दस्यूनामविचारयन्॥<br><br>3780: न सामदण्डोपनिषत् प्रशस्यते न मार्दवं शत्रुषु यात्रिकं सदा। न सस्यघातो न च संकरक्रिया न चापि भूयः प्रकृतेर्विचारणा॥<br><br>3781: मायाविभेदानुपसर्जनानि तथैव पापं न यशःप्रयोगात्। आप्तैर्मनुष्यरूपचारयेत पुरेषु राष्ट्रेषु च सम्प्रयुक्तान्॥<br><br>3782: पुरापि चैषामनुसृत्य भूमिपाः पुरेषु भोगानखिलान् जयन्ति। पुरेषु नीति विहितां यथाविधि प्रयोजयन्तो बलवृत्रसूदन॥<br><br>3783: प्रदाय गूढानि वसूनी राजन् प्रच्छिद्य भोगानवधाय च स्वान्। दुष्टान् स्वदोषैरिति कीर्तयित्वा पुरेषु राष्ट्रेषु च योजयन्ति॥<br><br>3784: तथैव चान्यैरपि शास्त्रवेदिभिः स्वलंकृतैः शास्त्रविधानदृष्टिभिः। सुशिक्षितैर्भाष्यकथाविशारदैः परेषु कृत्यामुपधारयेच्च॥<br><br>3785: इन्द्र उवाच कानि लिङ्गानि दुष्टस्य भवन्ति द्विजसत्तम। कथं दुष्टं विजानीयामेतत् पृष्टो वदस्व मे॥<br><br>3786: बृहस्पतिरुवाच परोक्षमगुणानाह सद्गुणानभ्यसूयते। परैर्वा कीर्त्यमानेषु तूष्णीमास्ते पराङ्मुखः॥<br><br>3787: तूष्णीम्भावेऽपि विज्ञेयं न चेद्भवति कारणम्। निःश्वासं चोष्ठसंदंशं शिरसश्च प्रकम्पनम्॥<br><br>3788: करोत्यभीक्ष्णं संसृष्टमसंसृष्टश्च भाषते। अदृष्टितो न कुरुते दृशे नैवाभिभाषते॥<br><br>3789: पृथगेत्य समश्नाति नेदमद्य यथाविधि। आसने शयने याने भावा लक्ष्या विशेषतः॥<br><br>3790: आर्तिराते प्रिये प्रीतिरेतावन्मित्रलक्षणम्। विपरीतं तु बोद्धव्यमरिलक्षणमेव तत्॥<br><br>3791: एतान्येव यथोक्तानि बुध्येथास्त्रिदशाधिप। पुरुषाणां प्रदुष्टानां स्वभावो बलवत्तरः॥<br><br>3792: इति दुष्टस्य विज्ञानमुक्तं ते सुरसत्तम। निशम्य शास्त्रतत्त्वार्थं यथावदमरेश्वर॥<br><br>3793: भीष्म उवाच स तद्वचः शत्रुनिबर्हणे रत स्तथा चकारावितथं बृहस्पतेः। चचार काले विजयाय चारिहा वशं च शत्रूननयत् पुरंदरः॥<br><br>3794: युधिष्ठिर उवाच धार्मिकोऽर्थानसम्प्राप्य राजामात्यैः प्रबाधितः। च्युतः कोशाच्च दण्डाच्च सुखमिच्छन् कथं चरेत्॥<br><br>3795: भीष्म उवाच अत्रायं क्षेमदर्शीय इतिहासोऽनुगीयते। तत् तेऽहं सम्प्रवक्ष्यामि तन्निबोध युधिष्ठिर। ॥<br><br>3796: क्षेमदर्शी नृपसुतो यत्र क्षीणबलः पुरा। मुनि कालकवृक्षीयमाजगामेति नः श्रुतम्। तं पप्रच्छानुसंगृह्य कृच्छ्रामापदमास्थितः॥<br><br>3797: राजोवाच अर्थेषु भागी पुरुष ईहमानः पुनः पुनः। अलब्ध्वा मद्विधो राज्यं ब्रह्मन् किं कर्तुमर्हति॥<br><br>3798: अन्यत्र मरणाद् दैन्यादन्यत्र परसंश्रयात्। क्षुद्रादन्यत्र चाचारात् तन्ममाचक्ष्व सत्तम॥<br><br>3799: व्याधिना चाभिपन्नस्य मानसेनेतरेण वा। धर्मज्ञश्च कृतज्ञश्च त्वद्विधः शरणं भवेत्॥<br><br>3800: निर्विद्यति नरः कामानिर्विद्य सुखमेधते। त्यक्त्वा प्रीतिं च शोकं च लब्ध्वा बुद्धिमयं वसु॥<br><br>3801: सुखपाश्रयं येषामनुशोचामि तानहम्। मम ह्यर्थाः सुबहवो नष्टाः स्वप्न इवागताः॥<br><br>3802: दुष्करं बत कुर्वन्ति महतोऽस्त्यिजन्ति ये। वयं त्वेतान् परित्यक्तुमसतोऽपि न शक्नुमः॥<br><br>3803: इमामवस्थां सम्प्राप्तं दीनमार्तं श्रिया च्युतम्। यदन्यत् सुखमस्तीह तद् ब्रह्मन्ननुशाधि माम्॥<br><br>3804: कौसल्येनैवमुक्तस्तु राजपुत्रेण धीमता। मुनिः कालकवृक्षीयः प्रत्युवाच महाद्युतिः॥<br><br>3805: मुनिरुवाच पुरस्तादेव ते बुद्धिरियं कार्या विजानता। अनित्यं सर्वमेवैतदहं च मम चास्ति यत्॥<br><br>3806: यत् किंचिन्मन्यसेऽस्तीति सर्वं नास्तीति विद्धि तत्। एवं न व्यथते प्राज्ञः कृच्छ्रामप्यापदं गतः॥<br><br>3807: यद्धि भूतं भविष्यं च सर्वं तन्न भविष्यति। एवं विदितवेद्यस्त्वमधर्मेभ्यः प्रमोक्ष्यसे॥<br><br>3808: यच्च पूर्वं समाहारे यच्च पूर्वं परे परे। सर्वं तन्नास्ति ते चैव तज्ज्ञात्वा कोऽनुसंज्वरेत्॥<br><br>3809: भूत्वा च न भवत्येतदभूत्वा च भविष्यति। शोके न ह्यस्ति सामर्थ्यं शोकं कुर्यात् कथंचन॥<br><br>3810: क्व नु तेऽद्य पिता राजन् क्व नु तेऽद्य पितामहः। न त्वं पश्यसि तानद्य न त्वां पश्यन्ति तेऽपि च॥<br><br>3811: आत्मनोऽध्रुवतां पश्यंस्तांस्त्वं किमनुशोचसि। बुद्ध्या चैवानुबुद्ध्यस्व ध्रुवं हि न भविष्यसि॥<br><br>3812: अहं च त्वं च नृपते सुहृदः शत्रवश्च ते। अवश्यं न भविष्यामः सर्वं च न भविष्यति॥<br><br>3813: ये तु विंशतिवर्षा वै त्रिंशद्वर्षाश्च मानवाः। अर्वागेव हि ते सर्वे मरिष्यन्ति शरच्छतात्॥<br><br>3814: अपि चेन्महतो वित्तान्न प्रमुच्येत पूरुषः। नैतन्ममेति तन्मत्वा कुर्वीत प्रियमात्मनः॥<br><br>3815: अनागतं यन्न ममेति विद्यादतिक्रान्तं यन्न ममेति विद्यात्। दिष्टं बलीय इति मन्यमार्ना स्ते पण्डितास्तत्सतां स्थानमाहुः॥<br><br>3816: अनाढ्याश्चापि जीवन्ति राज्यं चाप्यनुशासति। बुद्धिपौरुषसम्पन्नास्त्वया तुल्याधिका जनाः॥<br><br>3817: न च त्वमिव शोचन्ति तस्मात् त्वमपि मा शुचः। किं न त्वं तैनरैः श्रेयांस्तुल्यो वा बुद्धिपौरुषैः॥<br><br>3818: राजोवाच यादृच्छिकं सर्वमासीत् तद् राज्यमिति चिन्तये। ह्रियते सर्वमेवेदं कालेन महता द्विज॥<br><br>3819: तस्यैव ह्रियमाणस्य स्त्रोतसेव तपोधन। फलमेतत् प्रपश्यामि यथालब्धेन वर्तयन्॥<br><br>3820: मुनिरुवाच अनागतमतीतं च याथातथ्यविनिश्चयात्। नानुशोचेत कौसल्य सर्वार्थेषु तथा भव॥<br><br>3821: अवाप्यान् कामयन्नर्थान् नानवाप्यान् कदाचन प्रत्युत्पन्नाननुभवनं मा शुचस्त्वमनागतान्॥<br><br>3822: यथालब्धोपपन्नाथस्तथा कौसल्य रंस्यसे। कच्चिच्छुद्धस्वभावेन श्रिया हीनो न शोचसि॥<br><br>3823: पुरस्ताद् भूतपूर्वत्वाद्धीनभाग्यो हि दुर्मतिः। धातारं गर्हते नित्यं लब्धार्थश्च न मृष्यते॥<br><br>3824: अनर्हानपि चैवान्यान्मन्यते श्रीमतो जनान्। एतस्मात् कारणादेतद् दुःखं भूयोऽनुवर्तते॥<br><br>3825: ईर्ष्याभिमानसम्पत्रा राजन् पुरुषमानिनः। कच्चित् त्वं न तथा राजन् मत्सरी कोसलाधिप। ॥<br><br>3826: सहस्व श्रियमन्येषां यद्यपि त्वयि नास्ति सा। अन्यत्रापि सती लक्ष्मी कुशला भुञ्जते सदा॥<br><br>3827: श्रियं च पुत्रपौत्रं च मनुष्या धर्मचारिणः। योगधर्मविदो धीराः स्वयमेव त्यजन्त्युत॥<br><br>3828: बहुसंकुसुकं दृष्ट्वा विधित्सासाधनेन च। तथान्ये संत्यजन्त्येव मत्वा परमदुर्लभम्॥<br><br>3829: त्त्वं पुनः प्राज्ञरूप: सन् कृपणं परितप्यसे। अकाम्यान् कामयानोऽर्थान् पराधीनानुपद्रवान्॥<br><br>3830: तां बुद्धिमुपजिज्ञासुस्त्क्मेवैतान् परित्यज। अनर्थाश्चार्थरूपेण ह्यश्चानर्थरूपिणः॥<br><br>3831: अर्थायैव हि केषांचिद् धननाशो भवत्युत। आनन्त्यं तत्सुखं मत्वा श्रियमन्यः परीप्सति॥<br><br>3832: रममाणः श्रिया कश्चिन्नान्यच्छ्रेयोऽभिमन्यते। तथा तस्येहमानस्य समारम्भो विनश्यति॥<br><br>3833: कृच्छाल्लब्धमभिप्रेतं यदि कौसल्य नश्यति। तदा निर्विद्यते सोऽर्थात् परिभग्नक्रमो नरः॥<br><br>3834: धर्ममेकेऽभिपद्यन्ते कल्याणाभिजना नराः। परत्र सुखमिच्छन्तो निर्विद्येयुश्च लौकिकात्॥<br><br>3835: जीवितं संत्यजन्त्येके धनलोभपरा जनाः। न जीवितार्थं मन्यन्ते पुरुषा हि धनादृते॥<br><br>3836: पश्य तेषां कृपणतां पश्य तेषामबुद्धिताम्। अध्रुवे जीविते मोहादर्थदृष्टिमुपाश्रिताः॥<br><br>3837: संचये च विनाशान्ते मरणान्ते च जीवित। संयोगे च वियोगान्ते को नु विप्रणयेन्मनः॥<br><br>3838: धनं वा पुरुषो राजन् पुरुषं वा पुनर्धनम्। अवश्यं प्रजहात्येव तद् विद्वान् कोऽनुसंज्वरेत्॥<br><br>3839: अन्येषामपि नश्यन्ति सुहृदश्च धनानि च। पश्य वुद्ध्या मनुष्याणां राजन्नापदमात्मनः॥<br><br>3840: नियच्छ यच्छ संयच्छ इन्द्रियाणि मनो गिरम्। प्रतिषेद्धा न चाप्येषु दुर्बलेष्वहितेष्वपि॥<br><br>3841: प्राप्तिसृष्टेषु भावेषु व्यपकृष्टेष्वसम्भवे। प्रज्ञानतृप्तो विक्रान्तस्त्वद्विधो नानुशोचति॥<br><br>3842: अल्पमिच्छन्नचपलो मृदुर्दान्तः सुनिश्चितः। ब्रह्मचर्योपपन्नश्च त्वद्विधो नैव शोचति॥<br><br>3843: न त्वेव जाल्मी कापाली वृत्तिमेषितुमर्हसि। नृशंसवृत्तिं पापिष्ठां दुष्टां कापुरुषोचिताम्॥<br><br>3844: अपि मूलफलाजीवो रमस्वैको महावने। वाग्यतः संगृहीतात्मा सर्वभूतदयान्वितः॥<br><br>3845: सदृशं पण्डितस्यैतदीषादन्तेन दन्तिना। यदेको रमतेऽरण्येष्वारण्ये नैव तुष्यति॥<br><br>3846: महाह्रदः संक्षुभित आत्मनैव प्रसीदति। एतदेवंगतस्याहं सुखं पश्यामि जीवितुम्॥<br><br>3847: असम्भवे श्रियो राजन् हीनस्य सचिवादिभिः। दैवे प्रतिनिविष्टे च किं श्रेयो मन्यते भवान्॥<br><br>3848: मुनिरुवाच अथ चेत् पौरुषं किंचित् क्षत्रियात्मनि पश्यसि। ब्रवीमि तां तु ते नीति राज्यस्य प्रतिपत्तये। । । । तां चेच्छक्नोषि निर्मातुं कर्म चैव करिष्यसि। शृणु सर्वमशेषेण यत् त्वां वक्ष्यामि तत्त्वतः॥<br><br>3849: आचरिष्यसि चेत् कर्म महतोऽर्थानवाप्स्यसि। राज्यं राज्यस्य मन्त्रं वा महतीं वा पुनः श्रियम्॥<br><br>3850: अथैतद् रोचते राजन् पुनर्वृहि ब्रवीमि ते। राजोवाच ब्रवीतु भगवान्नीतिमुपपन्नोऽस्म्यहं प्रभो॥<br><br>3851: अमोघोऽयं भवत्वद्य त्वया सह समागमः। मुनिरुवाच हित्वा दम्भं च कामं च क्रोधं हर्ष भयं तथा॥<br><br>3852: अप्यमित्राणि सेवस्व प्रणिपत्य कृताञ्जलिः। तमुत्तमेन शौचेन कर्मणा चाभिधारय॥<br><br>3853: दातुमर्हति ते वित्तं वैदेहः सत्यसंगरः। प्रमाणं सर्वभूतेषु प्रग्रहं च भविष्यसि॥<br><br>3854: ततः सहायान् सोत्साहान् ल्लप्स्यसेऽव्यसनाशुचीन्। वर्तमानः स्वशास्त्रेण संयतात्मा जितेन्द्रियः॥<br><br>3855: अभ्युद्धरति चात्मानं प्रसादयति च प्रजाः। तेनैवत्व धृतिमता श्रीमता चाभिसत्कृतः॥<br><br>3856: प्रमाणं सर्वभूतेषु गत्वा च ग्रहणं महत्। ततः सुहृद्बलं लब्ध्वा मन्त्रयित्वा सुमन्त्रिभिः॥<br><br>3857: आन्तरैर्भेदयित्वारीन् बिल्वं बिल्वेन भेदय। परैर्वा संविदं कृत्वा बलमप्यस्य घातय॥<br><br>3858: अलभ्या ये शुभा भावाः स्त्रियश्चाच्छादनानि च। शय्यासनानि यानानि महार्हाणि गृहाणि च॥<br><br>3859: पक्षिणो मृगजातानि रसगन्धः फलानि च। तेष्वेव सज्जयेथास्त्वं यथा नश्यत्वयं परः॥<br><br>3860: यद्येवं प्रतिषेद्धव्यो यापेक्षणमर्हति। न जातु विवृतः कार्यः शत्रुः सुनयमिच्छता॥<br><br>3861: रमस्व परमामित्रे विषये प्राज्ञसम्मतः। भजस्व श्वेतकाकीयैर्मित्रधर्ममनर्थकैः॥<br><br>3862: आरम्भांश्चास्य महतो दुश्चरांश्च प्रयोजय। नदीवच्च विरोधांश्च बलवद्भिर्विरुध्यताम्॥<br><br>3863: उद्यानानि महार्हाणि शयनान्यासनानि च। प्रतिभोगसुखेनैव कोशमस्य विरेचय॥<br><br>3864: यज्ञदाने प्रशाध्यस्मै ब्राह्मणाननुवर्ण्य तान्। ते त्वां प्रतिकरिष्यन्ति तं भोक्ष्यन्ति वृका इव॥<br><br>3865: असंशयं पुण्यशीलः प्राप्नोति परमां गतिम्। त्रिविष्टपे पुण्यतमं स्थानं प्राप्नोति मानवः॥<br><br>3866: कोशक्षये त्वमित्राणां वशं कौसल्य गच्छति। उभयत्र प्रयुक्तस्य धर्मेणाधर्म एव च। ॥<br><br>3867: फलार्थमूलं व्युच्छिद्येत् तेन नन्दन्ति शत्रवः। न चास्मै मानुषं कर्म दैवमस्योपवर्णय॥<br><br>3868: असंशयं दैवपरः क्षिप्रमेव विनश्यति। याजयैनं विश्वजिता सर्वस्वेन वियुज्य तम्॥<br><br>3869: ततो गच्छसि सिद्धार्थः पीड्यमानं महाजनम्। योगधर्ममिदं पुण्यं कंचिदस्योपवर्णयेत्॥<br><br>3870: अपि त्यागं बुभूषेत कच्चिद् गच्छेदनामयम्। सिद्धेनौषधियोगेन सर्वशत्रुविनाशिना। नागानश्वान् मनुष्यांश्च कृतकैरुपघातयेत्॥<br><br>3871: एते चान्ये च बहवो दम्भयोगाः सुचिन्तिताः। शक्या विषहता कर्तुं पुरुषेण कृतात्मना॥<br><br>3872: राजोवाच न निकृत्या न दम्भेन ब्रह्मन्निच्छामि जीवितुम्। नाधर्मयुक्तानिच्छेयमर्थान् सुमहतोऽप्यहम्॥<br><br>3873: पुरस्तादेव भगवन् मयैतदपवर्जितम्। येन मां नाभिशङ्केत येन कृत्स्नं हितं भवेत्॥<br><br>3874: आनृशंस्येन धर्मेण लोके ह्यस्मिन् जिजीविषुः। नाहमेतदलं कर्तुं नैतत् त्वय्युपपद्यते॥<br><br>3875: मुनिरुवाच उपपन्नस्त्वमेतेन यथा क्षत्रिय भाषसे। प्रकृत्या ह्युपपन्नोऽसि बुद्ध्या वा बहुदर्शनः॥<br><br>3876: उभयोरेव वामर्थे यतिष्ये तव तस्य च। संश्लेषं वा करिष्यामि शाश्वतं पनपायिनम्॥<br><br>3877: त्वादृशं कि कुले जातमनृशंसं बहुश्रुतम्। अमात्यं को न कुर्वीत राज्यप्रणयकोविदम्॥<br><br>3878: यस्त्वं प्रच्यावितो राज्याद् व्यसनं चोत्तमं गतः। आनृशंस्येन वृत्तेन क्षत्रियेच्छसि जीवितुम्॥<br><br>3879: आगन्ता मद्गहं तात वैदेहः सत्यसंगरः। अथाहं तं नियोक्ष्यामि तत् करिष्यत्यसंशयम्॥<br><br>3880: तत आहूय वैदेहं मुनिर्वचनमब्रवीत्। अयं राजकुले जातो विदिताभ्यन्तरो मम॥<br><br>3881: आदर्श इव शुद्धात्मा शारदश्चन्द्रमा यथा। नास्मिन् पश्यामि वृजिनं सर्वतो मे परीक्षितः॥<br><br>3882: तेन ते संधिरेवास्तु विश्वसास्मिन् यथा मयि। न राज्यमनमात्येन शक्यं शास्तुमपि त्र्यहम्॥<br><br>3883: अमात्यः शूर एव स्याद् बुद्धिसम्पन्न एव वा। ताभ्यां चैवोभयं राजन् पश्य राज्यप्रयोजनम्॥<br><br>3884: धर्मात्मनां क्व चिल्लोके नान्यास्ति गतिरीदृशी। महात्मा राजपुत्रोऽयं सतां मार्गमनुष्ठितः॥<br><br>3885: सुसंगृहीतस्त्वेवैष त्वया धर्मपुरोगमः। संसेव्यमानः शत्रूस्ते गृह्णीयान्महतो गणान्॥<br><br>3886: यद्ययं प्रतियुद्ध्येत् त्वां स्वकर्म क्षत्रियस्य तत्। जिगीषमाणस्त्वां युद्धे पितृपैतामहे पदे॥<br><br>3887: त्वं चापि प्रतियुद्ध्येथा विजिगीषुव्रते स्थितः। अयुध्वैव नियोगान्मे वशे कुरु हिते स्थितः॥<br><br>3888: स त्वं धर्ममवेक्षस्व हित्वा लोभमसाम्प्रतम्। न च कामान्न च द्रोहात् स्वधर्मं हातुमर्हसि॥<br><br>3889: नैव नित्यं जयस्तात नैव नित्वं पराजयः। तस्माद् भोजयतिव्यश्च भोक्तव्यश्च परो जनः॥<br><br>3890: आत्मन्यपि च संदृश्यावुभौ जयपराजयौ। निःशेषकारिणां तात निःशेषकरणाद् भयम्॥<br><br>3891: इत्युक्तः प्रत्युवाचेदं वचनं ब्राह्मणर्षभम्। प्रतिपूज्याभिसत्कृत्य पूजार्हमनुमान्य च॥<br><br>3892: यथा ब्रूयान्महाप्राज्ञो यथा ब्रूयान्महाश्रुतः। श्रेयस्कामो यथा ब्रूयादुभयोरेव तत् क्षमम्॥<br><br>3893: यद् यद् वचनमुक्तोऽस्मि करिष्यामि च तत् तथा। एतद्धि परमं श्रेयो न मेऽत्रास्ति विचारणा॥<br><br>3894: ततः कौसल्यमाहूय मैथिलो वाक्यमब्रवीत्। धर्मतो नीतितश्चैव लोकश्च विजितो मया॥<br><br>3895: अहं त्वया चात्मगुणैर्जितः पार्थिवसत्तम। आत्मानमनवज्ञाय जितवद् वर्ततां भवान्॥<br><br>3896: नावमन्यामि ते बुद्धिं नावमन्ये च पौरुषम्। नावमन्ये जयामिति जितवद् वर्ततां भवान्। ॥<br><br>3897: यथावत् पूजितो राजन् गृहं गन्तासि मे भृशम्। ततः सम्पूज्य तौ विप्रं विश्वस्तौ जग्मतुर्ग्रहान्॥<br><br>3898: वैदेहस्त्वथ कौसल्यं प्रवेश्य गृहमञ्जसा। पाद्यार्घ्यमधुपर्केस्तं पूजाहँ प्रत्यपूजयत्॥<br><br>3899: ददौ दुहितरं चास्मै रत्नानि विविधानि च। एष राज्ञां परो धर्मोऽनित्यौ जयपराजयौ॥<br><br>3900: युधिष्ठिर उवाच ब्राह्मणक्षत्रियविशां शूद्राणां च परंतप। धर्मवृत्तं च वित्तं च वृत्त्युपायाः फलानि च॥<br><br>3901: राज्ञां वित्तं च कोशं च कोशसंचयनं जयः। अमात्यगुणवृत्तिश्च प्रकृतीनां च वर्धनम्॥<br><br>3902: पाड्गुण्यगुणकल्पश्च सेनावृत्तिस्तथैव च। परिज्ञानं च दुष्टस्य लक्षणं च सतामपि॥<br><br>3903: समहीनाधिकानां च यथावल्लक्षणं च यत्। मध्यमस्य च तुष्ट्यर्थं यथा स्थेयं विवर्धता॥<br><br>3904: क्षीणग्रहणवृत्तिश्च यथाधर्मं प्रकीर्तितम्। लघुना देशरूपेण ग्रन्थयोगेन भारत॥<br><br>3905: विजिगीषोस्तथा वृत्तमुक्तं चैव तथैव ते। गणानां वृत्तिमिच्छामि श्रोतुं मतिमतां वर॥<br><br>3906: यथा गणाः प्रवर्धन्ते न भिद्यन्ते च भारत। अरींश्च विजिगीषन्ते सुहृदः प्राप्नुवन्ति च। ॥<br><br>3907: भेदमूलो विनाशो हि गणानामुपलक्षये। मन्त्रसंवरणं दुःखं बहूनामिति मे मतिः॥<br><br>3908: एतदिच्छाम्यहं श्रोतुं निखिलेन परंतप। यथा च ते न भिद्येरंस्तच्च मे वद पार्थिव॥<br><br>3909: भीष्म उवाच गणानां च कुलानां च राज्ञां भरतसत्तम। वैरसंदीपनावेतौ लोभामर्षी नराधिप। ॥<br><br>3910: लोभमेको हि वृणुते ततोऽमर्षमनन्तरम्। तौ क्षयव्ययसंयुक्तावन्योन्यं च विनाशिनौ॥<br><br>3911: चारमन्त्रबलादानैः सामदानविभेदनैः। क्षयव्ययभयोपायैः प्रकर्षन्तीतरेतरम्॥<br><br>3912: तत्रादानेन भिद्यन्ते गणाः संघातवृत्तयः। भिन्ना विमनसः सर्वे गच्छन्त्यरिवशं भयात्॥<br><br>3913: भेदे गणा विनेशुर्हि भिन्नास्तु सुजयाः परैः। तस्मात् संघातयोगेन प्रयतेरन् गणा: सदा॥<br><br>3914: अर्थाश्चैवाधिगम्यन्ते संघातबलपौरुषैः। बाह्याश्च मैत्री कुर्वन्ति तेषु संघातवृत्तिषु॥<br><br>3915: ज्ञानवृद्धाः प्रशंसन्ति शुश्रूषन्तः परस्परम्। विनिवृत्ताभि संधानाः संखमेधन्ति सर्वशः॥<br><br>3916: धर्मिष्ठान् व्यवहारांश्च स्थापयन्तश्च शास्त्रतः। यथावत् प्रतिपश्यन्तो विवर्धन्ते गणोत्तमाः॥<br><br>3917: पुत्रान् भ्रातृन् निगृह्णन्तो विनयन्तश्च तान् सदा। विनीतांश्च प्रगृह्णन्तो विवर्धन्ते गणोत्तमाः॥<br><br>3918: चारमन्त्रविधानेषु कोशसंनिचयेषु च। नित्ययुक्ता महाबाहो वर्धन्ते सर्वतो गणाः॥<br><br>3919: प्राज्ञाशूरान् महोत्साहान् कर्मसु स्थिरपौरुषान्। मानयन्तः सदा युक्ता विवर्धन्ते गणा नृप॥<br><br>3920: द्रव्यवन्तश्च शूराश्च शस्त्रज्ञाः शास्त्रपारगाः। कृच्छ्रास्वापत्सु सम्मूढान् गणाः संतारयन्ति ते॥<br><br>3921: क्रोधो भेदो भयं दण्डः कर्षणं निग्रहो वधः। नयत्यरिवशं सद्यो गणान् भरतसत्तम॥<br><br>3922: तस्मान्मानयितव्यास्ते गणमुख्याः प्रधानतः । लोकयात्रा समायत्ता भूयसी तेषु पार्थिव॥<br><br>3923: मन्त्रगुप्तिः प्रधानेषु चारश्चामित्रकर्षण। न गणाः कृत्स्नशो मन्त्रं श्रोतुमर्हन्ति भारत॥<br><br>3924: गणमुख्यैस्तु सम्भूय कार्यं गणहितं मिथः! पृथग्गणस्य भिन्नस्य विततस्य ततोऽन्यथा॥<br><br>3925: अर्थाः प्रत्यवसीदन्ति तथाना भवन्ति च। तेषामन्योन्यभिन्नानां स्वशक्तिमनुतिष्ठताम्॥<br><br>3926: निग्रहः पण्डितैः कार्यः क्षिप्रमेव प्रधानतः। कुलेषु कलहा जाताः कुलवृद्धैरुपेक्षिताः॥<br><br>3927: गोत्रस्य नाशं कुर्वन्ति गणभेदस्य कारकम्। आभ्यन्तरं भयं रक्ष्यमसारं बाह्यतो भयम्॥<br><br>3928: आभ्यन्तरं भयं राजन् सद्यो मूलानि कृन्तति। अकस्मात् क्रोधमोहाभ्यां लोभाद् वापि स्वभावजात्। । अन्योन्यं नाभिभाषन्ते तत्पराभवलक्षणम्। जात्या च सदृशाः सर्वे कुलेन सदृशास्तथा॥<br><br>3929: न चोद्योगेन बुद्ध्या वा रूपद्रव्येण वा पुनः। तस्मात् संघातमेबाहुर्गणानां शरणं महत्॥<br><br>3930: युधिष्ठिर उवाच महानयं धर्मपथो बहुशाखश्च भारत। किंस्विदेवेह धर्माणामनुष्ठेयतमं मतम्॥<br><br>3931: किं कार्यं सर्वधर्माणां गरीयो भवतो मतम्। यथाहं परमं धर्ममिह च प्रेत्य चाप्नुयाम्॥<br><br>3932: भीष्म उवाच मातापित्रोर्गुरूणां च पूजा बहुमता मम। इह युक्तो नरो लोकान् यशश्च महदश्नुते॥<br><br>3933: यच्च तेऽभ्यनुजानीयुः कर्म तात सुपूजिताः। धर्माधर्मविरुद्धं वा तत् कर्तव्यं युधिष्ठिर॥<br><br>3934: न च तैरभ्यनुज्ञातो धर्ममन्यं समाचरेत्। यं च तेऽभ्यनुजानीयुः स धर्म इति निश्चयः॥<br><br>3935: एत एव त्रयो लोका एत एवाश्रमास्त्रयः। एत एव त्रयो वेदा एत एव त्रयोऽग्नयः॥<br><br>3936: पिता वै गार्हपत्योऽग्निर्दक्षिणः स्मृतः। गुरुराहवनीयस्तु साग्नित्रेता गरीयसी॥<br><br>3937: त्रिष्वप्रमाद्यन्नेतेषु त्रील्लोकांश्च विजेष्यसि। पितृवृत्त्या त्विमं लोकं मातृवृत्त्या तथा परम्॥<br><br>3938: ब्रह्मलोकं गुरोर्वृत्त्या नियमेन तरिष्यसि। सम्यगेतेषु वर्तस्व त्रिषु लोकेषु भारत॥<br><br>3939: यशः प्राप्स्यसि भद्रं ते धर्मं च सुमहत्फलम्। नैतानतिशयेज्जातु नात्यश्नीयान्न दूषयेत्॥<br><br>3940: नित्यं परिचरेच्चैव तद् वै सुकृतमुत्तमम्। कीर्तिं पुण्यं यशो लोकान् प्राप्स्यसे राजसत्तम॥<br><br>3941: सर्वे तस्यादृता लोका यस्यैते त्रय आदृताः। अनादृतास्तु यस्यैते सर्वास्तस्याफलाः क्रियाः॥<br><br>3942: न चायं न परो लोकस्तस्य चैव परंतप। अमानिता नित्यमेव यस्यैते गुरवस्त्रयः॥<br><br>3943: न चास्मिन्नपरे लोके यशस्तस्य प्रकाशते। न चान्यदपि कल्याणं परत्र समुदाहृतम्॥<br><br>3944: तेभ्य एव हि यत् सर्वं कृत्वा च विसृजाम्यहम्। तदासीन्मे शतगुणं सहस्रगुणमेव च॥<br><br>3945: तस्मान्मे सम्प्रकाशन्ते त्रयो लोका युधिष्ठिर। दशैव तु सदाऽऽचार्यः श्रोत्रियानतिरिच्यते॥<br><br>3946: दशाचार्यानुपाध्याय उपाध्यायान् पिता दश। पितॄन् दश तु मातैका सर्वा वा पृथिवीमपि॥<br><br>3947: गुरुत्वेनाभिभवति नास्ति मातृसमो गुरुः। गुरुर्गरीयान् पितृतो मातृतश्चेति मे मतिः॥<br><br>3948: उभौ हि मातापितरौ जन्मन्येवोपयुज्यतः। शरीरमेव सृजतः पिता माता च भारत॥<br><br>3949: आचार्यशिष्टा या जातिः सा दिव्या साजरामरा। अवध्या हि सदा माता पिता चाप्यपकारिणौ॥<br><br>3950: न संदुष्यति तत् कृत्वा न च ते दूषयन्ति तम्। धर्माय यतमानानां विदुर्देवा महर्षिभिः॥<br><br>3951: यश्चावृणोत्यवितथेन कर्मणा ऋतं ब्रुवन्ननृतं सम्प्रयच्छन्। तं वै मन्येत पितरं मातरं च तस्मै न दुह्येत् कृतमस्य जानन्। ॥<br><br>3952: विद्यां श्रुत्वा ये गुरुं नाद्रियन्ते प्रत्यासन्ना मनसा कर्मणा वा। तेषां पापं भ्रूणहत्याविशिष्टं नान्यस्तेभ्यः पापकृदस्ति लोके। यथैव ते गुरुभिर्भावनीर्या स्तथा तेषां गुरवोऽभ्यर्चनीयाः॥<br><br>3953: तस्मात् पूजयतिव्याश्च संविभज्याश्च यत्नतः। गुरवोऽर्चयितव्याश्च पुराणं धर्मभिच्छता॥<br><br>3954: येन प्रीणाति पितरं तेन प्रीतः प्रजापतिः। प्रीणाति मातरं येन पृथिवी तेन पूजिता॥<br><br>3955: येन प्रीणात्युपाध्यायं तेन स्याद् ब्रह्म पूजितम्॥<br><br>3956: मातृतः पितृतश्चैव तस्मात् पूज्यतमो गुरुः॥<br><br>3957: ऋषयश्च हि देवाश्च प्रीयन्ते पितृभिः सह। पूज्यमानेषु गुरुषु तस्मात् पूज्यतमो गुरुः॥<br><br>3958: केनचिन्न च वृत्तेन ह्यववज्ञेयो गुरुर्भवेत्। न च माता न च पिता मन्यते यादृशो गुरुः॥<br><br>3959: न तेऽवमानमर्हन्ति न तेषां दूषयेत् कृतम्। गुरूणामेव सत्कारं विदुर्देवा महर्षिभिः॥<br><br>3960: उपाध्यायं पितरं मातरं च येऽभिद्रुह्यन्ते मनसा कर्मणा वा। तेषां पापं भ्रूणहत्याविशिष्टं तस्मान्नान्यः पापकृदस्ति लोके॥<br><br>3961: भृतो वृद्धो यो न बिभर्ति पुत्रः स्वयोनिजः पितरं मातरं च। तद् वै पापं भ्रूणहत्याविशिष्टं तस्मान्नान्य पापकृदस्ति लोके। ॥<br><br>3962: मित्रद्रुहः कृतघ्नस्य स्त्रीघ्नस्य गुरुघातिनः। चतुर्णां वयमेतेषां निष्कृतिं नानुशुश्रुम॥<br><br>3963: एतत्सर्वमनिर्देशेनैवमुक्तं यत्कर्तव्यं पुरुषेणेह लोके। एतच्छ्रेयो नान्यदस्माद्विशिष्टं सर्वान् धर्माननुसृत्यैतदुक्तम्॥<br><br>3964: युधिष्ठिर उवाच कथं धर्मे स्थातुमिच्छन् नरो वर्तेत भारत। विद्वन् जिज्ञासमानाय प्रब्रूहि भरतर्षभ॥<br><br>3965: सत्यं चेवानृतं चोभे लोकानावृत्य तिष्ठतः। दयोः किमाचरेद् राजन् पुरुषो धर्मनिश्चितः॥<br><br>3966: किंस्वित् सत्यं किमनृतं किंस्विद् धर्म्य सनातनम्। कस्मिन्काले वदेत्सत्यं कस्मिन्कालेऽनृतं वदेत्॥<br><br>3967: भीष्म उवाच सत्यस्य वचनं साधु न सत्याद् विद्यते परम्। तु लोकेषु दुर्ज्ञानं तत् प्रवक्ष्यामि भारत॥<br><br>3968: भवेत् सत्यं न वक्तव्यं वक्तव्यमनृतं भवेत्। यत्रानृतं भवेत् सत्यं सत्यं वाप्यनृतं भवेत्॥<br><br>3969: तादृशो बध्यते बालो यत्र सत्यमनिष्ठितम्। सत्यानृते विनिश्चित्य ततो भवति धर्मवित्॥<br><br>3970: अप्यनार्योऽकृतप्रज्ञः पुरुषोऽप्यतिदारुणः। सुमहत् प्राप्नुयात् पुण्यं बलाकोऽन्धवधादिव॥<br><br>3971: किमाश्चर्यं च यन्मूढो धर्मकामोऽप्यधर्मवित्। सुमहत् प्राप्नुयात् पुण्यं गङ्गायामिव कौशिकः॥<br><br>3972: तादृशोऽयमनुप्रश्नो यत्र धर्मः सुदुर्लभः। दुष्करः प्रतिसंख्यातुं तत् केनात्र व्यवस्यति॥<br><br>3973: प्रभवार्थाय भूतानां धर्मप्रवचनं कृतम्। यः स्यात् प्रभवसंयुक्तः स धर्म इति निश्चयः॥<br><br>3974: धारणाद् धर्ममित्याहुर्धर्मेण विधृताः प्रजाः। यः स्याद् धारणसंयुक्तः स धर्म इति निश्चयः॥<br><br>3975: अहिंसाय भूतानां धर्मप्रवचनं कृतम्। यः स्यादहिंसासम्पृक्तः स धर्म इति निश्चयः॥<br><br>3976: श्रुतिधर्म इति ह्येके नेत्याहुरपरे जनाः। न च तत्प्रत्यसूयामो न हि सर्वं विधीयते॥<br><br>3977: येऽन्यायेन जिहीर्षन्तो धनमिच्छन्ति कस्यचित्। तेभ्यस्तु न तदाख्येयं स धर्म इति निश्चयः॥<br><br>3978: अकूजनेन चेन्मोक्षो नावकूजेत् कथंचन। अवश्यं कूजितव्ये वा शङ्करन् वाप्यकूजनात्॥<br><br>3979: श्रेयस्तत्रानृतं वक्तुं सत्यादिति विचारितम्। यः पापैः सह सम्बन्धान्मुच्यते शपथादपि॥<br><br>3980: न तेभ्योऽपि धनं देयं शक्ये सति कथंचन। पापेभ्यो हि धनं दत्तं दातारमपि पीडयेत्॥<br><br>3981: स्वशरीरोपरोधेन धनमादातुमिच्छतः। सत्यसम्प्रतिपत्त्यर्थं यद् ब्रूयुः साक्षिणः क्वचित्॥<br><br>3982: अनुक्त्वा तत्र तद्वाच्यं सर्वे तेऽनृतवादिनः। प्राणात्यये विवाहे च वक्तव्यमनृतं भवेत्॥<br><br>3983: अर्थस्य रक्षणार्थाय परेषां धर्मकारणात्। परेषां सिद्धिमाकाङ्क्षन् नीचः स्याद् धर्मभिक्षुकः॥<br><br>3984: प्रतिश्रुत्य प्रदातव्यः स्वकार्यस्तु बलात्कृतः। यः कश्चिद् धर्मसमयात् प्रच्युतो धर्मसाधनः॥<br><br>3985: दण्डनैव स हन्तव्यस्तं पन्थानं समाश्रितः। च्युतः सदैव धर्मेभ्योऽमानवं धर्ममास्थितः॥<br><br>3986: शठः स्वधर्ममुत्सृज्य तमिच्छेदुपजीवितुम्। सर्वोपायैर्निहन्तव्यः पापो निकृतिजीवनः॥<br><br>3987: धनमित्येव पापानां सर्वेषामिह निश्चयः। अविषह्या ह्यसम्भोज्या निकृत्या पतनं गताः॥<br><br>3988: च्युता देवमनुष्येभ्यो यथा प्रेतास्तथैव ते। निर्यज्ञास्तपसा हीना मा स्म तैः सह सङ्गमः॥<br><br>3989: धननाशाद् दुःखतरं जीविताद् विप्रयोजनम्। अयं ते रोचतां धर्म इति वाच्यः प्रयत्नतः॥<br><br>3990: न कश्चिदस्ति पापानां धर्म इत्येष निश्चयः। तथागतं च यो हन्यान्नासौ पापेन लिप्यते॥<br><br>3991: स्वकर्मणा हतं हन्ति हत एव स हन्यते। तेषु यः समयं कश्चित् कुर्वीत हतबुद्धिषु॥<br><br>3992: यथा काकाश्च गृध्राश्च तथैवोपधिजीविनः। अर्ध्वं देहविमोक्षात् ते भवन्त्येतासु योनिषु॥<br><br>3993: यस्मिन् यथा वर्तते यो मनुर्घ्य स्तस्मिंस्तथा वर्तितव्यं स धर्मः। मायाचारो मायया बाधितव्यः साध्वाचारः साधुना प्रत्युपेयः॥<br><br>3994: युधिष्ठिर उवाच क्लिश्यमानेषु भूतेषु तैस्तै वैस्ततस्ततः। दुर्गाण्यतितरेद् येन तन्मे ब्रूहि पितामह॥<br><br>3995: आश्रमेषु यथोक्तेषु यथोक्तं ये द्विजातयः। वर्तन्ते संयतात्मानो दुर्गाण्यतितरन्ति ते॥<br><br>3996: ये दम्भात्राचरन्ति स्म येषां वृत्तिश्च संयता। विषयांश्च निगृह्णन्ति दुर्गाव्यतितरन्ति ते॥<br><br>3997: प्रत्याहु!च्यमाना ये न हिंसन्ति च हिंसिताः। प्रयच्छन्ति न याचन्ते दुर्गाण्यतितरन्ति ते॥<br><br>3998: वासयन्त्यतिथीन् नित्यं नित्यं ये चानसूयकाः। नित्यं स्वाध्यायशीलाश्च दुर्गाण्यतितरन्ति ते॥<br><br>3999: मात्रापित्रोश्च ये वृत्तिं वर्तन्ते धर्मकोविदाः। वर्जयन्ति दिवा स्वजं दुर्गाण्यतितरन्ति ते॥<br><br>4000: ये वा पापं न कुर्वन्ति कर्मणा मनसा गिरा। निक्षिप्तदण्डा भूतेषु दुर्गाण्यतितरन्ति ते॥<br><br>4001: ये नलोभानयन्त्यर्थान् राजानो रजसान्विताः। विषयान् परिरक्षन्ति दुर्गाण्यतितरन्ति ते॥<br><br>4002: स्वेषु दारेषु वर्तन्ते न्यायवृत्तिमृतावृतौ। अग्निहोत्रपराः सन्तो दुर्गाण्यतितरन्ति ते॥<br><br>4003: आहवेषु च ये शूरास्त्यक्त्वा मरणजं भयम्। धर्मेण जयमिच्छन्ति दुर्गाण्यतितरन्ति ते॥<br><br>4004: ये वदन्तीह सत्यानि प्राणत्यागेऽप्युपस्थिते। प्रमाणभूता भूतानां दुर्गाण्यतितरन्ति ते॥<br><br>4005: कर्माण्यकुहकार्थानि येषां वाचश्च सूनृताः। येषामाश्च सम्बद्धा दुर्गाण्यतितरन्ति॥<br><br>4006: अनध्यायेषु ये विप्राः स्वाध्यायं नेह कुर्वते। तपोनिष्ठाः सुतपसो दुर्गाण्यतितरन्ति ते॥<br><br>4007: ये तपश्च तपस्यन्ति कौमारब्रह्मचारिणः। विद्यावेदव्रतस्नाता दुर्गाण्यतितरन्ति ते॥<br><br>4008: ये च संशान्तरजसः संशान्ततमसच ये। सत्त्वे स्थिता महात्मानो दुर्गाण्यतितरन्ति ते॥<br><br>4009: येषां न कश्चित् त्रसति न त्रसन्ति हि कस्यचित्। येषामात्मसमो लोको दुर्गाण्यतितरन्ति ते॥<br><br>4010: परश्रिया न तप्यन्ति ये सन्तः पुरुषर्षभाः। ग्राम्यादर्थानिवृत्ताश्च दुर्गाण्यतितरन्ति ते॥<br><br>4011: सर्वान् देवान् नमस्यन्ति सर्वधर्मांश्च शृण्वते। ये श्रद्दधानाः शान्ताश्च दुर्गाण्यतितरन्ति ते॥<br><br>4012: ये न मानित्वमिच्छन्ति मानयन्ति च ये परान्। मान्यमानान् नमस्यन्ति दुर्गाण्यतितरन्ति ते॥<br><br>4013: ये च श्राद्धानि कुर्वन्ति तिथ्यां तिथ्यां प्रजार्थिनः। सुविशुद्धेन मनसा दुर्गाण्यतितरन्ति ते॥<br><br>4014: ये क्रोधं संनियच्छन्ति क्रुद्धान् संशमयन्ति च। न च कुप्यन्ति भूतानां दुर्गाण्यतितरन्ति ते॥<br><br>4015: मधु मांसं च ये नित्यं वर्जयन्तीह मानवाः। जन्मप्रभृति मद्यं च दुर्गाण्यतितरन्ति ते॥<br><br>4016: यात्रार्थं भोजनं येषां संतानार्थं च मैथुनम्। वाक् सत्यवचनार्थाय दुर्गाण्यतितरन्ति ते॥<br><br>4017: ईश्वर सर्वभूतानां जगतः प्रभवाप्ययम्। भक्ता नारायणं देवं दुर्गाण्यतितरन्ति ते॥<br><br>4018: य एष पद्मरक्ताक्षः पीतवासा महाभुजः। सुहृद् भ्राता च मित्रं च सम्बन्धी च तथाच्युतः॥<br><br>4019: य इमान् सकलॉल्लोकांश्चर्मवत् परिवेश्येत्। इच्छन् प्रभुर चिन्त्यात्मा गोविन्दः पुरुषोत्तमः॥<br><br>4020: स्थितः प्रियहिते जिष्णोः स एष पुरुषोत्तमः। राजंस्तव च दुर्धर्षो वैकुण्ठः पुरुषर्षभ॥<br><br>4021: य एनं संश्रयन्तीह भक्ता नारायणं हरिम्। ते तरन्तीह दुर्गाणि न चात्रास्ति विचारणा॥<br><br>4022: दुर्गातितरणं ये च पठन्ति श्रावयन्ति च। कथयन्ति च विप्रेभ्यो दुर्गाण्यतितरन्ति ते॥<br><br>4023: इति कृत्यसमुद्देशः कीर्तितस्ते मयानघ। तरन्ते येन दुर्गाणि परत्रेह च मानवाः॥<br><br>4024: युधिष्ठिर उवाच असौम्याः सौम्यरूपेण सौम्याश्चासौम्यदर्शनाः। ईदृशान् पुरुषांस्तात कथं विद्यामहे वयम्॥<br><br>4025: भीष्म उवाच अत्राप्युदाहरन्तीममितिहासं पुरांतनम्। व्याघ्रगोमायुसंवादं तं निबोध युधिष्ठिर॥<br><br>4026: पुरिकायां पुरि पुरा श्रीमत्यां पौरिको नृपः। परहिंसारति: क्रूरो बभूव पुरुषाधमः॥<br><br>4027: स त्वायुषि परिक्षीणे जगामानीप्सितां गतिम्। गोमायुत्वं च सम्प्राप्तो दूषितः पूर्वकर्मणा॥<br><br>4028: संस्मृत्य पूर्वभूतिं च निर्वेदं परमं गतः। न भक्षयति मांसानि परैरुपहृतान्यपि॥<br><br>4029: अहिंस्रः सर्वभूतेषु सत्यवाक् सुदृढव्रतः। स चकार यथाकालमाहारं पतितैः फलैः॥<br><br>4030: श्मशाने तस्य चावासो गोमायोः सम्मतोऽभवत्। जन्मभूम्यनुरोधाच्च नान्यवासमरोचयत्॥<br><br>4031: तस्य शौचममृष्यन्तस्ते सर्वे सहजातयः। चालयन्ति स्म तां बुद्धिं वचनैः प्रश्रयोत्तरैः॥<br><br>4032: वसन् पितृवने रौद्रे शौचे वर्तितुमिच्छसि। इयं विप्रतिपत्तिस्ते यदा त्वं पिशिताशनः॥<br><br>4033: तत्समानो भवास्माभिर्भोज्यं दास्यामहे वयम्। भुक्षव शौचं परित्यज्य यद्धि भुक्तं सदास्तु ते॥<br><br>4034: इति तेषां वचः श्रुत्वा प्रत्युवाच समाहितः। मधुरैः प्रसृतैर्वार्यहेतुमद्भिरनिष्ठुरैः॥<br><br>4035: अप्रमाणा प्रसूतिर्मे शीलतः क्रियते कुलम्। प्रार्थयामि च तत्कर्म येन विस्तीर्यते यशः॥<br><br>4036: श्मशाने यदि मे वासः समाधिर्मे निशम्यताम्। आत्मा फलति कर्माणि नाश्रमो धर्मकारणम्॥<br><br>4037: आश्रमे यो द्विजं हन्याद् गां वा दद्यादनाश्रमे। किं तु तत्पातकं न स्यात् तद्वा दत्तं वृथा भवेत्॥<br><br>4038: भवन्तः स्वार्थलोभेन केवलं भक्षणे रताः। अनुबन्धे त्रयो दोषास्तान् न पश्यन्ति मोहिताः॥<br><br>4039: अप्रत्ययकृतां गामर्थापनयदूषिताम्। इह चामुत्र चानष्टां तस्माद् वृत्तिं न रोचये॥<br><br>4040: तं शुचिं पण्डितं मत्वा शार्दूलः ख्यातविक्रमः। कृत्वाऽऽत्मसदृशीं पूजां साचिव्येऽवरयत् स्वयम्। । शार्दूल उवाच सौम्य विज्ञातरूपस्त्वं गच्छ यात्रां मया सह। ब्रियन्तामीप्सिताभोगाः परिहार्याश्च पुष्कलाः॥<br><br>4041: तीक्ष्णा इति वयं ख्याता भवन्तं ज्ञापयामहे। मृदुपूर्वं हितं चैव श्रेयश्चाधिगमिष्यसि॥<br><br>4042: अथ सम्पूज्य तद् वाक्यं मृगेन्द्रस्य महात्मनः। गोमायुः संश्रितं वाक्यं बभाषे किंचिदानतः॥<br><br>4043: गोमायुरुवाच सदृशं मृगराजैतत् तव वाक्यं मदन्तरे। यत् सहायान् मृगयसे धर्मार्थकुशलाशुचीन्॥<br><br>4044: न शक्यं ह्यनमात्येन महत्त्वमनुशासितुम्। दुष्टामात्येन वा वीर शरीरपरिपन्थिना॥<br><br>4045: सहायाननुरक्तांश्च नयज्ञानुपसंहितान्। परस्परमसंसृष्टान् विजिगीषूनलोलुपान्॥<br><br>4046: अनतीतोपधान् प्राज्ञान् हिते युक्तान् मनस्विनः। पूजयेथा महाभाग यथाऽऽचार्यान् यथा पितृन्। ॥<br><br>4047: न त्वेव मम संतोषाद् रोचतेऽन्यन्मृगाधिप। न कामये सुखान् भोगानैश्वर्यं च तदाश्रयम्॥<br><br>4048: न योक्ष्यति हि मे शीलं तव भृत्यैः पुरातनैः। ते त्वां विभेदयिष्यन्ति दुःशीलाश्च मदन्तरे॥<br><br>4049: सश्रयः श्लाघनीयस्त्वमन्येषामपि भास्वताम्। कृतात्मा सुमहाभागः पापकेष्वष्यदारुणः॥<br><br>4050: दीर्घदर्शी महोत्साहः स्थूललक्ष्यो महाबलः। कृती चामोधकर्तासि भाग्यैश्च समलंकृतः॥<br><br>4051: किं तु स्वेनास्मि संतुष्टो दुःखवृत्तिरनुष्ठिता। सेवायां चापि नाभिज्ञः स्वच्छन्देन वनचरः॥<br><br>4052: राजोपक्रोशदोषाश्च सर्वे संश्रयवासिनाम्। व्रतचर्या तु नि:संगा निर्भया वनवासिनाम्॥<br><br>4053: नृपेणाहूयमानस्य यत् तिष्ठति भयं हृदि। न तत् तिष्ठति तुष्टानां वने मूलफलाशिनाम्॥<br><br>4054: पानीयं वा निरायासं स्वाइन्नं वा भयोत्तरम्। विचार्य खलु पश्यामि तत्सुखं यत्र निर्वृतिः॥<br><br>4055: अपराधैर्न तावन्तो भृत्याः शिष्टा नराधिपः। उपघातैर्यथा भृत्या दूषिता निधनं गताः॥<br><br>4056: यदि त्वेतन्मया कार्यं मृगेन्द्र यदि मन्यसे। समयं कृतमिच्छामि वर्तितव्यं यथा मयि॥<br><br>4057: मदीया माननीयास्ते श्रोतव्यं च हितं वचः। कल्पित्ता या च मे वृत्तिः सा भवेत् त्वयि सुस्थिरा। । न मन्त्रयेयमन्यैस्ते सचिवैः सह कर्हिचित्। नीतिमन्तः परीप्सन्तो वृथा ब्रूयुः परे मयि॥<br><br>4058: एक एकेन संगम्य रहो ब्रूयां हितं वचः। न च ते ज्ञातिकार्येषु प्रष्टव्योऽहं हिताहिते। ॥<br><br>4059: मया सम्मन्त्र्य पश्चाच्च न हिंस्याः सचिवास्त्वया। मदीयानां च कुपितो मा त्वं दण्डं निपातयेः॥<br><br>4060: एवमस्त्विति तेनासौ मृगेन्द्रेणाभिपूजितः। प्राप्तवान् मतिसाचिव्यं गोमायुर्व्याघ्रयोनितः॥<br><br>4061: तं तथा सुकृतं दृष्ट्वा पूज्यमान स्वकर्मसु। प्राद्विषन् कृतसंघाताः पूर्वभृत्या मुहुर्मुहुः॥<br><br>4062: मित्रबुद्ध्या च गोमायुं सान्त्वयित्वा प्रसाद्य च। दोषैस्तु समतां नेतुमैच्छन्नशुभबुद्धयः॥<br><br>4063: अन्यथा झुषिताः पूर्वं परद्रव्याभिहारिणः। अशक्ताः किञ्चिदादातुं द्रव्यं गोमायुयन्त्रिताः॥<br><br>4064: व्युत्थानं च विकाङ्क्षद्भिः कथाभिः प्रतिलोभ्यते। चैव बुद्धिरस्य विलोभ्यते॥<br><br>4065: न चापि स महाप्राज्ञस्तस्माद् धैर्याच्चचाल ह। अथास्य समयं कृत्वा विनाशाय तथा परे॥<br><br>4066: ईप्सितं तु मृगेन्द्रस्य मांसं यत् यत्र संस्कृतम्। अपनीय स्वयं तद्धि तैय॑स्तं तस्य वेश्मनि॥<br><br>4067: यदर्थं चाप्यपहृतं येन तच्चैव मन्त्रितम्। तस्य तद् विदितं सर्वं कारणार्थं च मर्षितम्॥<br><br>4068: समयोऽयं कृतस्तेन साचिव्यमुपगच्छता। नोपघातस्त्वया कार्यों राजन् मैत्रीमिहेच्छता॥<br><br>4069: भीष्म उवाच क्षुधितस्य मृगेन्द्रस्य भोक्तुमभ्युत्थितस्य च। भोजनायोपहर्तव्यं तन्मांसं नोपदृश्यते॥<br><br>4070: मृगराजेन चाज्ञप्तं दृश्यतां चोर इत्युत। कृतकैश्चापि तन्मांसं मृगेन्द्रायोपवर्णितम्॥<br><br>4071: सचिवेनापनीतं ते विदुषा प्राज्ञमानिना। सरोषस्त्वथ शार्दूलः श्रुत्वा गोमायुचापलम्॥<br><br>4072: बभूवामर्षितो राजा वधं चास्य व्यरोचयत्। छिद्रं तु तस्य तद् दृष्ट्वा प्रोचुस्ते पूर्वमन्त्रिणः॥<br><br>4073: सर्वेषामेव सोऽस्माकं वृत्तिभङ्गे प्रवर्तते। निश्चित्यैव पुनस्तस्य ते कर्माण्यपि वर्णयन्। ॥<br><br>4074: इदं तस्येदृशं कर्म किं तेन न कृतं भवेत्। श्रुतश्च स्वामिना पूर्वं यादृशो नैव तादृशः॥<br><br>4075: वाङ्मात्रेणैव धर्मिष्ठः स्वभावेन तु दारुणः। धर्मच्छद्या ह्ययं पापो वृथाचारपरिग्रहः॥<br><br>4076: कार्यार्थ भोजनार्थेषु व्रतेषु कृतवाश्रमम्। यदि विप्रत्ययो ह्येष तदिदं दर्शयाम ते॥<br><br>4077: तन्मांसं चैव गोमायोस्तैः क्षणादाशु ढौकितम्। मांसापनयनं ज्ञात्वा व्याघ्रः श्रुत्वा च तद्वचः॥<br><br>4078: आज्ञापयामास तदा गोमायुर्वध्यतामिति। शार्दूलस्य वचः श्रुत्वा शार्दूलजननी ततः॥<br><br>4079: मृगराजं हितैर्वाक्यैः सम्बोधयितुमागमत्। पुत्र नैतत् त्वया ग्राह्यं कपटारम्भसंयुतम्॥<br><br>4080: कर्मसंघर्षजैर्दोषैर्दुष्येताशुचिभिः शुचिः। नोच्छ्रितं सहते कश्चित् प्रक्रिया वैरकारिका॥<br><br>4081: शुचेरपि हि युक्तस्य दोष एव निपात्यते। मुनेरपि वनस्थस्य स्वानि कर्माणि कुर्वतः॥<br><br>4082: उत्पाद्यन्ते त्रयः पक्षा मित्रोदासीनशत्रवः। लुब्धानां शुचयो द्वेष्याः कातराणां तरस्विनः॥<br><br>4083: मूर्खाणां पण्डिता द्वेष्या दरिद्राणां महाधनाः। अधार्मिकाणां धर्मिष्ठा विरूपाणां सुरूपिणः॥<br><br>4084: बहवः पण्डिता मूर्खा लुब्धा मायो जीविनः। कुर्युर्दोषमदोषस्य बृहस्पतिमतेरपि॥<br><br>4085: शून्यात् तच्च गृहान्मांसं यद्यप्यपहृतं तव। नेच्छते दीयमानं च साधु तावद् विमृश्यताम्॥<br><br>4086: असभ्या: सभ्यसंकाशा: सभ्याश्चासभ्यदर्शनाः। दृश्यन्ते विविधा भावास्तेषु युक्तं परीक्षणम्॥<br><br>4087: तलवद् दृश्यते व्योम खद्योतो हव्यवाडिव। न चैवास्ति तलं व्योम्नि खद्योते न हुताशनः॥<br><br>4088: तस्मात् प्रत्यक्षदृष्टोऽपि युक्तो ह्यर्थः परीक्षितुम्। परीक्ष्य ज्ञापयत्रर्थान पश्चात् परितप्यते॥<br><br>4089: न दुष्करमिदं पुत्र यत् प्रभुर्घातयेत् परम्। श्लाघनीया यशस्या च लोके प्रभवतां क्षमा॥<br><br>4090: स्थापितोऽयं त्वया पुत्र सामन्तेष्वपि विश्रुतः। दुःखेनासाद्यते पात्रं धार्यतामेष ते सुहृत्॥<br><br>4091: दूषितं परदोषैर्हि गृहीते योऽन्यथा शुचिम्। स्वयं संदूषितामात्यः क्षिप्रमेव विनश्यति॥<br><br>4092: तस्मादप्यरिसंघाताद् गोमायोः कश्चिदागतः। धर्मात्मा तेन चाख्यातं यथैतत् कपटं कृतम्॥<br><br>4093: ततो विज्ञातचरित: सत्कृत्य स विमोक्षितः। परिष्वक्तश्च सस्नेहं मृगेन्द्रेण पुनः पुनः॥<br><br>4094: अनुज्ञाप्य मृगेन्द्रं तु गोमायुर्नीतिशास्त्रवित्। तेनामर्षेण संतप्तः प्रायमासितुमैच्छत॥<br><br>4095: शार्दूलस्तं तु गोमायुं स्नेहात् प्रोत्फुल्ललोचनः। अवारयत् स धर्मिष्ठ पूजया प्रतिपूजयन्॥<br><br>4096: तं स गोमायुरालोक्य स्नेहादागतसम्भ्रमम्। उवाच प्रणतो वाक्यं बाष्पगद्गदया गिरा॥<br><br>4097: पूजितोऽहं त्वया पूर्वं पश्चाच्चैव विमानितः। परेषामास्पदं नीतो वस्तुं नार्हाम्यहं त्वयि॥<br><br>4098: असंतुष्टाश्च युताः स्थानान्मानात् प्रत्यवरोपिताः। स्वयं चोपहृता भृत्या ये चाप्युपहिताः परैः॥<br><br>4099: परिक्षीणाश्च लुब्धाश्च क्रुद्धा भीताः प्रतारिताः। हतस्वा मानिनो ये च त्यक्तादाना महेप्सवः॥<br><br>4100: संतापिताश्च ये केचिद् व्यसनौघप्रतीक्षिणः। अन्तर्हिता: सोपहितास्ते सर्वे परसाधनाः॥<br><br>4101: अवमानेन युक्तस्य स्थानभ्रष्टस्य वा पुनः कथं यास्यसि विश्वासमहं तिष्ठामि वा कथम्॥<br><br>4102: समर्थ इति संगृह्य स्थापयित्वा परीक्षितः। कृतं च समय भित्त्वा त्वयाहमवमानितः॥<br><br>4103: प्रथमं यः समाख्यातः शीलवानिति संसदि। न वाच्यं तस्य वैगुण्यं प्रतिज्ञां परिरक्षता॥<br><br>4104: एवं चावमतस्येह विश्वास मे न यास्यसि। त्वयि चापेतविश्वासे ममोद्वेगो भविष्यति॥<br><br>4105: शंकितस्त्वमहं भीतः परच्छिद्रानुदर्शिनः। अस्निग्धाश्चैव दुस्तोषा: कर्म चैतद् बहुच्छलम्॥<br><br>4106: दुःखेन श्लिष्यते भिन्नं श्लिष्टं दुःखेन भिद्यते। भिन्ना श्लिष्टा तु या प्रीतिर्न सा स्नेहेन वर्तते॥<br><br>4107: कश्चिदेव हिते भर्तुर्दृश्यते न परात्मनोः। कार्यापेक्षा हि वर्तन्ते भावस्निग्धाः सुदुर्लभाः॥<br><br>4108: सुदु:खं पुरुषज्ञानं चित्तं ह्येषां चलाचलम्। समर्थो वाप्यशङ्को वा शतेष्वेकोऽधिगम्यते॥<br><br>4109: अकस्मात् प्रक्रिया नृणामकस्माच्चापकर्षणम्। शुभाशुभे महत्त्वं च प्रकर्तुं बुद्धिलाघवम्॥<br><br>4110: भीष्म उवाच एवंविधं सान्त्वमुक्त्वा धर्मकामार्थहेतुमत्। प्रसादयित्वा राजानं गोमायुर्वनमभ्यगात्॥<br><br>4111: अगृह्यानुनयं तस्य मृगेन्द्रस्य च बुद्धिमान्। गोमायुः प्रायमास्थाय त्यक्त्वा देहं दिवं ययौ॥<br><br>4112: युधिष्ठिर उवाच किं पार्थिवेन कर्तव्यं किं च कृत्वा सुखी भवेत्। एतदाचक्ष्व तत्त्वेन सर्वधर्मभृतां वर॥<br><br>4113: भीष्म उवाच हन्त तेऽहं प्रवक्ष्यामि शृणु कार्यकनिश्चयम्। यथा राज्ञेह कर्तव्यं यच्च कृत्वा सुखी भवेत्॥<br><br>4114: न चैवं वर्तितव्यं स्म यथेदमनुशुश्रुमा उष्ट्रस्य तु महद् वृत्तं तन्निबोध युधिष्ठिर॥<br><br>4115: जातिस्मरो महानुष्ट्रः प्राजापत्ये युगेऽभवत्। तपः सुमहदातिष्ठदरण्ये संशितव्रतः॥<br><br>4116: तपसस्तस्य चान्तेऽथ प्रीतिमानभवद् विभुः। वरेण च्छन्दयामास ततश्चैनं पितामहः॥<br><br>4117: उष्ट्र उवाच भगवंस्त्वत्प्रसादान्मे दीर्घा ग्रीवा भवेदियम्। योजनानां शतं साग्रं गच्छामि चरितुं विभो॥<br><br>4118: एवमस्त्विति चोक्तः स वरदेन महात्मना। प्रतिलभ्य वरं श्रेष्ठं ययावुष्टः स्वकं वनम्॥<br><br>4119: स चकार तदाऽऽलस्यं वरदानात् सुदुर्मतिः। न चैच्छच्चरितुं गन्तुं दुरात्मा कालमोहितः॥<br><br>4120: स कदाचित् प्रसायैव तां ग्रीवां शतयोजनाम्। चचाराश्रान्तहृदयो वातश्चागात् ततो महान्॥<br><br>4121: स गुहायां शिरो ग्रीवां निधाय पशुरात्मनः। आस्ते तु वर्षमभ्यागात् सुमहत् प्लावयज्जगत्॥<br><br>4122: अथ शीतपरीताङ्गो जम्बुकः क्षुच्छ्रमान्वितः। सदारस्तां गुहामाशु प्रविवेश जलार्दितः॥<br><br>4123: स दृष्ट्वा मांसजीवी तु सुभृशं क्षुच्छ्रमान्वितः। तु अभक्षयत् ततो ग्रीवामुष्ट्रस्य भरतर्षभ॥<br><br>4124: यदा त्वबुध्यतात्मानं भक्ष्यमाणं स वै पशुः। तदा संकोचने यत्नमकरोद् भृशदुःखितः॥<br><br>4125: यावदूर्ध्वमधश्चैव ग्रीवां संक्षिपते पशुः। तावत् तेन सदारेण जम्बुकेन स भक्षितः॥<br><br>4126: स हत्वा भक्षयित्वा च तमुष्ट्र जम्बुकस्तदा। विगते वातवर्षे निश्चक्राम गुहामुखात्॥<br><br>4127: एवं दुर्बुद्धिना प्राप्तमुष्ट्रेण निधनं तदा। आलस्यस्य क्रमात् पश्य महान्तं दोषमागतम्॥<br><br>4128: त्वमप्येवंविधं हित्वा योगेन नियतेन्द्रियः। वर्तस्व बुद्धिमूलं तु विजयं मनुरब्रवीत्॥<br><br>4129: बुद्धिश्रेष्ठानि कर्माणि बाहुमध्यानि भारत। तानि जवाजघन्यानि भारप्रत्यवराणि च॥<br><br>4130: राज्यं तिष्ठति दक्षस्य संगृहीतेन्द्रियस्य च। आर्तस्य बुद्धिमूलं हि विजयं मनुरब्रवीत्॥<br><br>4131: गुह्यं मन्त्रं श्रुतवतः सुसहायस्य चानघ। परीक्ष्यकारिणो ह्यास्तिष्ठन्तीह युधिष्ठिर। सहाययुक्तेन मही कृत्स्ना शक्या प्रशासितुम्॥<br><br>4132: इदं हि सद्भिः कथितं विधिज्ञैः पुरा महेन्द्रप्रतिमप्रभाव। मयापि चोक्तं तव शास्त्रदृष्ट्या यथैव बुद्ध्वा प्रचरस्व राजन्॥<br><br>4133: युधिष्ठिर उवाच राजा राज्यमनुप्राप्य दुर्लभं भरतर्षभ। अमित्रस्यातिवृद्धस्य कथं तिष्ठेदसाधनः॥<br><br>4134: भीष्म उवाच अत्राप्युदाहरन्तीममितिहासं पुरातनम्। सरितां चैव संवादं सागरस्य च भारत॥<br><br>4135: सुरारिनिलयः शश्वत्सागरः सरिताम्पतिः। पप्रच्छ सरितः सर्वाः संशयं जातमात्मनः॥<br><br>4136: सागर उवाच समूलशाखान् पश्यामि निहतान् कायिनो दुमान्। युष्माभिरिह पूर्णाभिर्नास्तत्र न वेतसम्॥<br><br>4137: अकायश्चाल्पसारश्च वेतसः कूलजश्च वः। अवज्ञया वा नानीतः किं च वा तेन वः कृतम्॥<br><br>4138: तदहं श्रोतुमिच्छामि सर्वासामेव वो मतम्। यथा चेमानि कूलानि हित्वा नायाति वेतसः॥<br><br>4139: तत्र प्राह नदी गङ्गा वाक्यमुत्तममर्थवत्। हेतुमद् ग्राहकं चैव सागरं सरिताम्पतिम्॥<br><br>4140: गङ्गोवाच तिष्ठन्त्येते यथास्थान नगा टेकनिकेतनाः। ते त्यजन्ति ततः स्थान प्रातिलोम्यान्न वेतसः॥<br><br>4141: वेतसो वेगमायातं दृष्ट्वा नमति नापरे। सरिद्वेगेऽव्यतिक्रान्ते स्थानमासाद्य तिष्ठति॥<br><br>4142: कालज्ञः समयज्ञश्च सदा वश्यश्च नोद्धतः। अनुलोमस्तथास्तब्धस्तेन नाभ्येति वेतसः॥<br><br>4143: मारुतोदकवेगेन ये नमन्त्युन्नमन्ति च। ओषध्यः पापदा गुल्मा न ते यान्ति पराभवम्॥<br><br>4144: भीष्म उवाच यो हि शत्रोविवृद्धस्य प्रभोर्बन्धविनाशने। पूर्वं न सहते वेगं क्षिप्रमेव विनश्यति॥<br><br>4145: सारासारं बलं वीर्यमात्मनो द्विषतश्च यः। जानन् विचरति प्राज्ञो न स याति पराभवम्॥<br><br>4146: एवमेव यदा विद्वान् मन्यतेऽतिबलं रिपुम्। संश्रयेद् वैतसी वृत्तिमेतत् प्रज्ञानलक्षणम्॥<br><br>4147: युधिष्ठिर उवाच विद्वान् मूर्खप्रगल्भेन मृदुतीक्ष्णेन भारत। आक्रुश्यमानः सदसि कथं कुर्यादरिंदम्॥<br><br>4148: भीष्म उवाच श्रूयतां पृथिवीपाल यथैषोऽर्थोऽनुगीयते। सदा सुचेताः सहते नरस्येहाल्पमेधसः। । :॥<br><br>4149: अरुष्यन् क्रुश्यमानस्य सुकृतं नाम विन्दति। दुष्कृतं चात्मनो मर्षी रुष्यत्येवापमाश् िवै॥<br><br>4150: टिट्टिभं तमुपेक्षेत वाशमानमिवातुरम्। लोकविद्वेषमापन्नो निष्फलं प्रतिपद्यते॥<br><br>4151: इति संश्लाघते नित्यं तेन पापेन कर्मणा। इदमुक्तो मया कश्चित् सम्मतो जनसंसदि॥<br><br>4152: स तत्र वीडितः शुष्को मृतकल्पोऽवतिष्ठते। श्लाघन श्लाघनीयेन कर्मणा निरपत्रपः॥<br><br>4153: उपेक्षितव्यो यत्नेन तादृशः पुरुषाधमः। यद् यद् ब्रूयादल्पमतिस्तत्तदस्य सहेद्बुधः॥<br><br>4154: प्राकृतो हि प्रशंसन् वा निन्दन वा किं करिष्यति। वने काक इवाबुद्धिर्वाशमानो निरर्थकम्॥<br><br>4155: यदि वाग्भिः प्रयोगः स्यात् प्रयोगे पापकर्मणः। वागेवार्थो भवेत् तस्य न ह्येवार्थो जिघांसत्तः॥<br><br>4156: निषेकं विपरीतं स आचष्टे वृत्तचेष्टया। मयूर इव कौपीनं नृत्यं संदर्शयन्निव॥<br><br>4157: यस्यावाच्यं न लोकेऽस्ति नाकार्यं चापि किंचन। वाचं तेन न संदध्याच्छुचिः संश्लिश्कर्मणा॥<br><br>4158: प्रत्यक्षं गुणवादी यः परोक्षे चापि निन्दकः। स मानवः श्ववल्लोके नष्टलोकपरावरः॥<br><br>4159: तादृग्जनशतस्यापि यद्ददाति जुहोति च। परोक्षेणापवादी यस्तं नाशयति तत्क्षणात्॥<br><br>4160: तस्मात् प्राज्ञो नरः सद्यस्तादृशं पापचेतसम्। वर्जयेत् साधुभिर्वयं सारमेयामिषं यथा। ॥<br><br>4161: परिवादं ब्रुवाणो हि दुरात्मा वै महाजने। प्रकाशयति दोषांस्तु सर्पः फणमिवोच्छ्रितम्॥<br><br>4162: तं स्वकर्माणि कुर्वाणं प्रतिकर्तुं य इच्छति। भस्मकूट इवाबुद्धिः खरो रजसि सज्जति॥<br><br>4163: मनुष्यशालावृकमप्रशान्तं जनापवादे सततं निविष्टम्। मातङ्गमुन्मत्तमिवोन्नदन्तं त्यजेत तं श्वानमिवातिरौद्रम्॥<br><br>4164: अधीरजुष्टे पथि वर्तमान दमादपेतं विनयाच्च पापम्। अरिव्रतं नित्यमभूतिकामं धिगस्तु तं पापमति मनुष्यम्॥<br><br>4165: प्रत्युच्यमानस्त्वभिभूय एर्भि र्निशाम्य मा भूस्त्वमथार्तरूपः। उच्चस्य नीचेन हि सम्प्रयोगं विगर्हयन्ति स्थिरबुद्धयो ये॥<br><br>4166: क्रुद्धो दशार्धेन हि ताडयेद् वा स पांसुभिर्वा विकिरेत् तुषैर्वा। विवृत्य दन्तांश्च विभीषयेद् वा सद्ध हि मूढे कुपिते नृशंसे॥<br><br>4167: विगर्हणां परमदुरात्मना कृतां सहेत यः संसदि दुर्जनान्नरः। पठेदिदं चापि निदर्शनं सदा न वाड्मयं स लभति किंचिदप्रियम्॥<br><br>4168: युधिष्ठिर उवाच पितामह महाप्राज्ञ संशयो मे महानयम्। संछेत्तव्यस्त्वया राजन् भवान् कुलकरो हि नः॥<br><br>4169: पुरुषाणामयं तात दुर्वृत्तानां दुरात्मनाम्। कथितो वाक्यसंचारस्ततो विज्ञापयामि ते॥<br><br>4170: यद्धितं राज्यतन्त्रस्य कुलस्य च सुखोदयम्। आयत्यां च तदात्वे च क्षेमवृद्धिकरं च यत्॥<br><br>4171: पुत्रपौत्राभिरामं च राष्ट्रवृद्धिकरं च यत्। अन्नपाने शरीरे च हितं यत्तद् ब्रवीहि मे॥<br><br>4172: अभिषिक्तो हि यो राजा राष्ट्रस्थो मित्रसंवृतः। ससुहृत्समुपेतो वा स कथं रजयेत् प्रजाः॥<br><br>4173: यो ह्यसत्प्रग्रहरतिः स्नेहरागबलात्कृतः। इन्द्रियाणामनीशत्वादसज्जनबुभूषकः॥<br><br>4174: तस्य भृत्या विगुणतां यान्ति सर्वे कुलोद्गताः। न च भृत्यफलैरथैः स राजा सम्प्रयुज्यते॥<br><br>4175: एतन्मे संशयस्यास्य राजधर्मान् सुदुर्विदान्। बृहस्पतिसमो बुद्ध्या भवान् शंसितुमर्हति॥<br><br>4176: शंसिता पुरुषव्याघ्र त्वन्नः कुलहिते रतः। क्षत्ता चैको महाप्राज्ञो यो नः शंसति सर्वदा॥<br><br>4177: त्वत्तः कुलहितं वाक्यं श्रुत्वा राज्यहितोदयम्। अमृतस्याव्ययस्येव तृप्तः स्वप्स्याम्यहं सुखम्॥<br><br>4178: कीदृशाः संनिकर्षस्था भृत्याः सर्वगुणान्विताः। कीदृशैः किं कुलीनैर्वा सह यात्रा विधीयते॥<br><br>4179: न ह्येको भृत्यरहितो राजा भवति रक्षिता। राज्यं चेदं जनः सर्वस्तत्कुलीनोऽभिकाङ्क्षति॥<br><br>4180: भीष्म उवाच न च प्रशास्तुं राज्यं हि शक्यमेकेन भारत। असहायवता तात नैवार्थाः केचिदप्युत॥<br><br>4181: लब्धुं लब्धा ह्यपि सदा रक्षितुं भरतर्षभ। यस्य भृत्यजन: सर्वो ज्ञानविज्ञानकोविदः॥<br><br>4182: हितैषी कुलजः स्निग्धः स राज्यफलमश्नुते॥<br><br>4183: मन्त्रिणो यस्य कुलजा असंहार्याः सहोषिताः। नृपतेर्मतिदाः सन्तः सम्बन्धज्ञानकोविदाः॥<br><br>4184: अनागतविधातार: कालज्ञानविशारदाः। अतिक्रान्तमशोचन्तः स राज्यफलम श्नुते॥<br><br>4185: समदुःखसुखा यस्य सहायाः प्रियकारिणः। अर्थचिन्तापराः सत्याः स राज्यफलमश्नुते॥<br><br>4186: जनपदः संनिकर्षगतः सदा। अक्षुद्रः सत्पथालम्बी स राजा राज्यभाग्भवेत्॥<br><br>4187: कोशाख्यपटलं यस्य कोशवृद्धिकरैर्नरैः। आप्तैस्तुष्टैश्च सततं चीयते स नृपोत्तमः॥<br><br>4188: कोष्ठागारमसंहावैराप्तैः संचयतत्परैः। पात्रभूतैरलुब्धैश्च पाल्यमानं गुणी भवेत्॥<br><br>4189: व्यवहारश्च नगरे यस्य कर्मफलोदयः। दृश्यते शंखलिखितः स धर्मफलभाङ् नृपः॥<br><br>4190: संगृहीतमनुष्यश्च यो राजा राजधर्मवित्। षड्वर्गं प्रतिगृह्णाति स धर्मफलमश्नुते॥<br><br>4191: भीष्म उवाच अत्राप्युदाहरन्तीममितिहासं पुरातनम्। निदर्शनं परं लोके सज्जनाचरिते सदा॥<br><br>4192: अस्यैवार्थस्य सदृशं यच्छ्रुतं मे तपोवने। जामदग्न्यस्य रामस्य यदुक्तमृषिसत्तमैः॥<br><br>4193: वने महति कस्मिंश्चिदमनुष्यनिषेविते। ऋषिर्मूलफलाहारो नियतो नियतेन्द्रियः॥<br><br>4194: दीक्षादमपरः शान्तः स्वाध्यायपरमः शुचिः। उपवासविशुद्धात्मा सततं सत्त्वमास्थितः॥<br><br>4195: तस्य संदृश्य सद्भावमुपविश्स्य धीमतः। सर्वे सत्त्वाः समीपस्था भवन्ति वनचारिणः॥<br><br>4196: सिंहव्याघ्रगणाः क्रूरा मत्ताश्चैव महागजाः। द्वीपिनः खङ्गभल्लूका ये चान्ये भीमदर्शनाः॥<br><br>4197: ते सुखप्रश्नदाः सर्वे भवन्ति क्षतजाशनाः। तस्यर्षे: शिष्यवच्चैव न्यग्भूताः प्रियकारिणः॥<br><br>4198: दत्त्वा च ते सुखप्रश्नं सर्वे यान्ति यथागतम्। ग्राम्यस्त्वेकः पशुस्तत्रनाजहात् स महामुनिम्॥<br><br>4199: भक्तोऽनुरक्तः सततमुपवासकृशोऽबलः। फलमूलोदकाहारः शान्तः शिष्टाकृतिर्यथा॥<br><br>4200: तस्यर्षेरुपविश्स्य पादमूले महामते। मनुष्यवद्गतो भावो स्नेहबद्धोऽभवद् भृशम्॥<br><br>4201: ततोऽभ्ययान्महावीर्यो द्वीपी क्षतजभोजनः। स्वार्थमत्यन्तसंतुष्टः क्रूरकाल इवान्तकः॥<br><br>4202: लेलिह्यमानस्तृषितः पुच्छास्फोटनतत्परः। व्यादितास्यः क्षुधाभुग्नः प्रार्थयानस्तदामिषम्॥<br><br>4203: दृष्ट्वा तं क्रूरमायान्तं जीवितार्थी नराधिप। प्रोवाच श्वा मुनिं तत्र तच्छृणुष्व विशाम्पते॥<br><br>4204: श्वशत्रुर्भगवन्नेष द्वीपी मां हन्तुमिच्छति। त्वत्प्रसादाद् भयं न स्यादस्मान्मम महामुने॥<br><br>4205: तथा कुरु महाबाहो सर्वज्ञस्त्वं न संशयः। स मुनिस्तस्य विज्ञाय भावज्ञो भयकारणम्। रुतज्ञः सर्वसत्त्वानां तमैश्वर्यसमन्वितः॥<br><br>4206: मुनिरुवाच न भयं द्वीपीनः कार्यं मृत्युतस्ते कथंचन। एष श्वरूपरहितो द्वीपी भवसि पुत्रक॥<br><br>4207: ततः श्वा द्वीपितां नीतो जाम्बूनदनिभाकृतिः। चित्राङ्गो विस्फुरदंष्ट्रो वने वसति निर्भयः॥<br><br>4208: तं दृष्ट्वा सम्मुखे द्वीपी आत्मनः सदृशं पशुम्। अविरुद्धस्ततस्तस्य क्षणेन समपद्यत॥<br><br>4209: ततोऽभ्ययान्महारौद्रो व्यादितास्यः क्षुधान्वितः। द्वीपीनं लेलिहद्वको व्याघ्रो रुधिरलालसः॥<br><br>4210: व्याघ्रं दृष्ट्वा क्षुधाभुग्नं दंष्ट्रिणं वनगोचरम्। द्वीपी जीवितरक्षार्थमृषिं शरणमेयिवान्॥<br><br>4211: संवासजं परं स्नेहमृषिणा कुर्वता तदा। स द्वीपी व्याघ्रतां नीतो रिपूणां बलवत्तरः॥<br><br>4212: ततो दृष्ट्वा स शार्दूलो नाहनत् तं विशाम्पते। स तु श्वा व्याघ्रतां प्राप्य बलवान् पिशिताशनः॥<br><br>4213: न मूलफलभोगेषु स्पृहामप्यकरोत् तदा। यथा मृगपतिर्नित्यं प्रकाइक्षति वनौकसः। तथैव स महाराज व्याघ्रः समभवत् तदा॥<br><br>4214: भीष्म उवाच व्याघ्रश्चोटजमूलस्थस्तृप्तः सुप्तो हतैर्मृगैः। नागश्चागात् तमुद् देशं मत्तो मेघ इवोद्धतः॥<br><br>4215: प्रभिन्नकरटः प्रांशुः पद्मी विततकुम्भकः। सुविषाणो महाकायो मेघगम्भीरनिःस्वनः॥<br><br>4216: तं दृष्ट्वा कुञ्जरं मत्तमायान्तं बलगर्वितम्। व्याघ्रो हस्तिभयात् त्रस्तस्तमृषि शरणं ययौ। ॥<br><br>4217: ततोऽनयत् कुञ्जरत्वं व्यानं तमृषिसत्तमः। महामेघनिभं दृष्ट्वा स भीतो ह्यभवद् गजः॥<br><br>4218: ततः कमलपण्डानि शल्लकीगहनानि च। व्यचरत् स मुदायुक्तः पद्मरेणुविभूषितः॥<br><br>4219: कदाचिद् भ्रममाणस्य हस्तिनः सम्मुखं तदा। ऋषे स्तस्योटजस्थस्य कालोऽगच्छन्निशानिशम्॥<br><br>4220: अथाजगाम तं देशं केसरी केसरारुणः। गिरिकन्दरजो भीमः सिंहो नागकुलान्तकः॥<br><br>4221: तं दृष्ट्वा सिंहमायान्तं नागः सिंहभयार्दितः। ऋषि शरणमापेदे वेपमानो भयातुरः॥<br><br>4222: स ततः सिंहतां नीतो नागेन्द्रो मुनिना तदा। वन्यं नागणयत् सिंहं तुल्यजातिसमन्वयात्॥<br><br>4223: दृष्ट्वा च सोऽभवत् सिंहो वन्यो भयसमन्वितः। स चाश्रमेऽवसत् सिंहस्तस्मिन्नेव महावने। ॥<br><br>4224: तद्भयात् पशवो नान्ये तपोवनसमीपतः। व्यदृश्यन्त तदा त्रस्ता जीविताकाक्षिणस्तथा॥<br><br>4225: कदाचित् कालयोगेन सर्वप्राणिविहिंसकः। बलवान् क्षतजाहारो नानासत्त्वभयंकरः॥<br><br>4226: अष्टपादूर्ध्वनयनः शरभो वनगोचरः। तं सिहं हन्तुमागच्छन्मुनेस्तस्य निवेशनम्॥<br><br>4227: तं मुनिः शरभं चक्र बलोत्कटमरिंदम। ततः स शरभो वन्यो मुनेः शरभमग्रतः॥<br><br>4228: दृष्ट्वा बलिनमत्युग्रं दुतं सम्प्राद्रवद् वनात्। स एवं शरभस्थाने संन्यस्तो मुनिना तदा॥<br><br>4229: मुनेः पार्श्वगतो नित्यं शरभः सुखमाप्तवान्। ततः शरभसंत्रस्ताः सर्वे मृगगणास्तदा। ॥<br><br>4230: दिशः सम्प्राद्रवन् राजन् भयाज्जीवितकाक्षिणः। शरभोऽन्प्यतिसंहष्टो नित्यं प्राणिवधे रतः॥<br><br>4231: फलमूलाशनं कर्तुं नैच्छत् स पिशिताशनः। ततो रुधिरतर्षेण बलिना शरभोऽन्वितः॥<br><br>4232: इयेष तं मुनि हन्तुमकृतज्ञःश्वयोनिजः। ततस्तेन तपःशक्त्या विदितो ज्ञानचक्षुषा॥<br><br>4233: विज्ञाय स महाप्राज्ञो मुनिः श्वानं तमुक्तवान्। श्वा त्वं द्वीपित्वमापन्नो द्वीपी व्याघ्रत्वमागतः॥<br><br>4234: व्याघ्रान्नागो मदपटुर्नागः सिंहत्वमागतः। सिंहस्त्वं बलमापन्नो भूयः शरभतां गतः॥<br><br>4235: मया स्नेहपरीतेन विसृष्टो न कुलान्वयः। यस्मादेवमपापं मां पाप हिंसितुमिच्छसि। तस्मात् स्वयोनिमापन्नः श्वैव त्वं हि भविष्यसि॥<br><br>4236: ततो मुनिजनद्वेष्टा दुष्टात्मा प्राकृतोऽबुधः। ऋषिणा शरभः शप्तस्तद्रूपं पुनराप्तवान्॥<br><br>4237: भीष्म उवाच स श्वाप्रकृतिमापन्नः परं दैन्यमुपागतः। ऋषिणा हुकृतः पापस्तपोवनबहिष्कृतः॥<br><br>4238: एवं राज्ञा मतिमता विदित्वा सत्यशौचताम्। आर्जवं प्रकृतिं सत्यं श्रुतं वृत्तं कुलं दमम्॥<br><br>4239: अनुक्रोशं बलं वीर्यं प्रभावं प्रश्रयं क्षमाम्। भृत्याये यत्र योग्याः स्युस्तत्र स्थाप्या: सुरक्षिताः॥<br><br>4240: नापरीक्ष्य महीपाल: सचिवं कर्तुमर्हति। अकुलीननराकीर्णो न राजा सुखमेधते॥<br><br>4241: कुलजः प्राकृतो राज्ञा स्वकुलीनतया सदा। न पापे कुरुते बुद्धि भिद्यमानोऽप्यनागसि॥<br><br>4242: अकुलीनस्तु पुरुषः प्राकृतः साधुसंश्रयात्। दुर्लभैश्वर्यतां प्राप्तो निन्दितः शत्रुतां व्रजेत्॥<br><br>4243: कुलीनं शिक्षितं प्राज्ञं ज्ञानविज्ञानपारगम्। सर्वशास्त्रार्थतत्त्वज्ञं सहिष्णुं देशजं तथा॥<br><br>4244: कृतज्ञं बलवन्तं च क्षान्तं दान्तं जितेन्द्रियम्। अलुब्धं लब्धसंतुष्टं स्वामिमित्रवुभूषकम्॥<br><br>4245: सचिवं देशकालज्ञं सत्त्वसंग्रहणे रतम्। सततं युक्तमनसं हितैषिणमदन्द्रितम्॥<br><br>4246: युक्तचारं स्वविषये संधिविग्रहकोविदम्। राज्ञस्त्रिवर्गवेत्तारं पौरजानपदप्रियम्॥<br><br>4247: खातकव्यूहतत्त्वज्ञं बलहर्षणकोविदम्। इङ्गित्ताकारतत्त्वज्ञं यात्राज्ञानविशारदम्॥<br><br>4248: हस्तिशिक्षासु तत्त्वज्ञमहंकारविवर्जितम्। प्रगल्भं दक्षिणं दान्तं बलिनं युक्तकारिणम्॥<br><br>4249: चौक्षं चौक्षजनाकीर्णं सुमुखं सुखदर्शनम्। नायकं नीतिकुशलं गुणचेशसमन्वितम्॥<br><br>4250: अस्तब्धं प्रश्रितं श्लक्ष्णं मृदुवादिनमेव च। धीरं शूरं महर्द्धिं च देशकालोपपादकम्॥<br><br>4251: सचिवं यः प्रकुरुते न चैनमवमन्यते। तस्य विस्तीर्यते राज्यं ज्योत्स्ना ग्रहपतेरिव॥<br><br>4252: एतैरेव गुणैर्युक्तो राजा शास्त्रविशारदः। एष्टव्यो धर्मपरमः प्रजापालनतत्परः॥<br><br>4253: शुश्रूषुः श्रुतवाश्रोता ऊहापोहविशारदः॥<br><br>4254: मेधावी धारणायुक्तो यथान्यायोपपादकः। दान्तः सदा प्रियाभाषी क्षमावांश्च विपर्यये॥<br><br>4255: दानाच्छेदे स्वयंकारी श्रद्धालुः सुखदर्शनः। आर्तहस्तप्रदो नित्यमाप्तामात्यो नये रतः॥<br><br>4256: नाहंवादी न निर्द्वन्द्वो न यत्किचनकारकः। कृते कर्मण्यमात्यानां कर्ता भृत्यजनप्रियः॥<br><br>4257: संगृहीतजनोऽस्तब्धः प्रसन्नवदनः सदा। सदा भृत्यजनापेक्षी न क्रोधी सुमहामनाः॥<br><br>4258: युक्तदण्डो न निर्दण्डो धर्मकार्यानुशासनः। चारनेत्रः प्रजावेक्षी धर्मार्थकुशलः सदा॥<br><br>4259: राजा गुणशताकीर्ण एष्टव्यस्तादृशो भवेत्। योधाश्चैव मनुष्येन्द्र सर्वे गुणगणैर्वृताः॥<br><br>4260: अन्वेष्टव्याः सुपुरुषाः सहाया राज्यधारणे। न विमानयितव्यास्ते राज्ञा वृद्धिमभीप्सता॥<br><br>4261: योधाः समरशौटीराः कृतज्ञाः शस्त्रकोविदाः। धर्मशास्त्रसमायुक्ताः पदातिजनसंवृताः॥<br><br>4262: अभया गजपृष्ठस्था रथचर्याविशारदाः। इष्वस्त्रकुशला यस्य तस्येयं नृपतेमही॥<br><br>4263: सर्वसंग्रहणे युक्तो नृपो भवति यः सदा। उत्थानशीलो मित्राढ्यः स राजा राजसत्तमः॥<br><br>4264: शक्या चाश्वसहस्रेण वीरारोहेण भारत। संगृहीतमनुष्येण कृत्स्ना जेतुं वसुन्धरा॥<br><br>4265: भीष्म उवाच एवं गुणयुतान् भृत्यान् स्वे स्वे स्थाने नराधिपः। नियोजयति कृत्येषु स राज्यफलमश्नुते॥<br><br>4266: न श्वा स्वं स्थानमुत्क्रम्य प्रमाणमभिसत्कृतः। आरोष्यः श्वा स्वकात्स्थानादुत्क्रम्यान्यत् प्रमाद्यति॥<br><br>4267: स्वजातिगुणसम्पन्नाः स्वेषु कर्मसु संस्थिताः। प्रकर्तव्या ह्यमात्यास्तु नास्थाने प्रक्रिया क्षमा। ॥<br><br>4268: अनुरूपाणि कर्माणि भृत्येभ्यो यः प्रयच्छति। स भृत्यगुणसम्पन्नो राजा फलमुपाश्नुते॥<br><br>4269: शरभः शरभस्थाने सिंहः सिंह इवोर्जितः। व्याघ्रो व्याघ्र इव स्थाप्यो द्वीपी द्वीपी यथा तथा॥<br><br>4270: कर्मस्विहानुरूपेषु न्यस्या भृत्या यथाविधि। प्रतिलोमं न भृत्यास्ते स्थाप्याः कर्मफलैषिणा॥<br><br>4271: यः प्रमाणमतिक्रम्य प्रतिलोमं नराधिपः। भृत्यान् स्थापयतेऽबुद्धिर्न स रञ्जयते प्रजाः॥<br><br>4272: न बालिशा न च क्षुद्रा नाप्राज्ञा नाजितेन्द्रियाः। नाकुलीना नराः सर्वे स्थाप्या गुणगणैषिणा॥<br><br>4273: साधवः कुलजाः शूरा ज्ञानवन्तोऽनसूयकाः। अक्षुद्राः शुचयो दक्षाः स्युनरा: पारिपार्श्वकाः॥<br><br>4274: न्यग्भूतास्तत्पराः शान्ताश्चौक्षाः प्रकृतिजैः शुभाः। स्वस्थानानपक्रुष्टा ये ते स्यू राज्ञा बहिश्चराः॥<br><br>4275: सिंहस्य सततं पार्वे सिंह एवानुगो भवेत्। असिंहः सिंहसहितः सिंहवल्लभते फलम्॥<br><br>4276: यस्य सिंहः श्रुभिः कीर्णः सिंहकर्मफले रतः। न स सिंहफलं भोक्तुं शक्तः श्वभिरुपासितः॥<br><br>4277: एवमेतन्मनुष्येन्द्र शूरैः प्राज्ञैर्बहुश्रुतैः। कुलीनैः सह शक्येत कृत्स्ना जेतुं वसुन्धरा॥<br><br>4278: नाविद्यो नानृजुः पार्श्वे नाप्राज्ञो नामहाधनः। संग्राह्यो वसुधापालै त्यो भृत्यवतां वर॥<br><br>4279: बाणवद्विसृता यान्ति स्वामिकार्यपरा नराः। ये भृत्याः पार्थिवहितास्तेषां सान्त्वं प्रयोजयेत्॥<br><br>4280: कोशश्च सततं रक्ष्यो यत्नमास्थाय राजभिः। कोशमूला हि राजानः कोशो वृद्धिकरो भवेत्॥<br><br>4281: कोष्ठागारं च ते नित्यं ज्ञफीतैर्धान्यैःसुसंवृतम्। सदास्तु सत्सु संन्यस्तं धनधान्यपरो भव॥<br><br>4282: नित्ययुक्ताश्च ते भृत्या भवन्तु रणकोविदाः। वाजिनां च प्रयोगेषु वैशारद्यमिहेष्यते॥<br><br>4283: ज्ञातिबन्धुजनावेक्षी मित्रसम्बन्धिसंवृतः। पौरकार्यहितान्वेषी भव कौरवनन्दन॥<br><br>4284: एषा ते नैष्ठिकी बुद्धिः प्रजास्वभिहिता मया। शुनो निदर्शनं तात किं भूयः श्रोतुमिच्छसि। ॥<br><br>4285: एषा ते नैष्ठिकी बुद्धिः प्रजास्वभिहिता मया। शुनो निदर्शनं तात किं भूयः श्रोतुमिच्छसि। ॥<br><br>4286: युधिष्ठिर उवाच राजवृत्तान्यनेकानि त्वया प्रोक्तानि भारत। पूर्वैः पूर्वनियुक्तानि राजधर्मार्थवेदिभिः॥<br><br>4287: १॥<br><br>4288: तदेव विस्तरेणोक्तः पूर्वदृष्टं सतां मतम्। प्रणेयं राजधर्माणां प्रब्रूहि भरतर्षभ॥<br><br>4289: भीष्म उवाच रक्षणं सर्वभूतानामिति क्षात्रं परं मतम्। तद् यथा रक्षणं कुर्यात् तथा शृणु महीपते॥<br><br>4290: यथा बर्हाणि चित्राणि बिभर्ति भुजगाशनः। तथा बहुविधं राजा रूपं कुर्वीत धर्मवित्॥<br><br>4291: तैक्ष्ण्यं जिह्मत्वमादाल्भ्यं सत्यमार्जवमेव च। मध्यस्थः सत्त्वमातिष्ठंस्तथा वै सुखमृच्छति॥<br><br>4292: यस्मिन्नर्थे हितं यत् स्यात् तद्वर्ण रूपमादिशेत्। बहुरूपस्य राज्ञो हि सूक्ष्मोऽप्यर्थो न सीदति॥<br><br>4293: नित्यं रक्षितमन्त्रः स्याद् यथा मूकः शरच्छिखी। श्लक्ष्णाक्षरतनुः श्रीमान् भवेच्छास्त्रविशारदः॥<br><br>4294: आपद्वारेषु युक्तः स्याज्जलप्रस्त्रवणेष्विव। शैलवर्षोदकानीव द्विजान् सिद्धान् समाश्रयेत्। अर्थकामः शिखां राजा कुर्याद्धर्मध्वजोपमाम्॥<br><br>4295: नित्यमुद्यतदण्डः स्यादाचरेदप्रमादतः। लोके चायव्ययौ दृष्ट्वा बृहवृक्षमिवास्त्रवत्॥<br><br>4296: जावान् स्यात् स्वयूथ्येषु भौमानि चरणैः क्षिपेत्। जातपक्षः परिस्पन्देत् प्रेक्षेद् वैकल्यमात्मनः॥<br><br>4297: दोषान् विवृणुयाच्छत्रोः परपक्षान् विधूनयेत्। काननेष्विव पुष्पाणि बहिरर्थान् समाचरन्॥<br><br>4298: उच्छ्रितान् नाशयेत् स्फीतान् नरेन्द्रानचलोपमान्। श्रयेच्छायामविज्ञातां गुप्तं रणमुपाश्रयेत्॥<br><br>4299: प्रावृषीवासितग्रीवो मज्जेत निशि निर्जने। मायूरेण गुणेनैव स्त्रीभिश्चालक्षितश्चरेत्॥<br><br>4300: न जह्याच्च तनुत्राणं रक्षेदात्मानमात्मना। चारभूमिष्वभिगतान् पाशांश्च परिवर्जयेत्॥<br><br>4301: प्रणयेद् वापि तां भूमि प्रणश्येद् गहने पुनः। हन्यात्क्रुद्धानतिविषांस्तान् जिह्मगतयोऽहितान्॥<br><br>4302: नाशयेद् बलबर्हाणि संनिवासान् निवासयेत्। सदा बर्हिनिभः कामं प्रशस्तं कृतमाचरेत्। सर्वतश्चाददेत् प्रज्ञा पतङ्गं गहनेष्विव॥<br><br>4303: एवं मयूरवद् राजा स्वराज्यं परिपालयेत्। आत्मवृद्धिकरी नीतिं विदधीत विचक्षणः॥<br><br>4304: आत्मसंयमनं बुद्ध्या परबुद्ध्यावधारणम्। बुद्ध्या चात्मगुणप्राप्तिरेतच्छास्त्रनिदर्शनम्॥<br><br>4305: परं विश्वासयेत् साम्ना स्वशक्तिं चोपलक्षयेत्। आत्मनः परिमर्शेन बुद्धि बुद्ध्या विचारयेत्॥<br><br>4306: सान्त्वयोगमतिः प्राज्ञः कार्याकार्यप्रयोजकः। निगूढबुद्धेर्धारस्य वक्तव्ये वा कृतं तथा॥<br><br>4307: स निकृष्टां कथां प्राज्ञो यदि बुद्ध्या बृहस्पतिः। स्वभावमेष्यते तप्तं कृष्णायसमिवोदके॥<br><br>4308: अनुयुञ्जीत कृत्यानि सर्वाण्येव महीपतिः। आगमैरुपदिशनि स्वस्य चैव परस्य च॥<br><br>4309: मृदुशीलं तथा प्राज्ञं शूरं चार्थविधानवित्। स्वकर्मणि नियुञ्जीत ये चान्ये च बलाधिकाः॥<br><br>4310: अथ दृष्ट्वा नियुक्तानि स्वानुरूपेषु कर्मसु। सर्वांस्ताननुवर्तेत स्वरांस्तन्त्रीरिवायता॥<br><br>4311: धर्माणामविरोधेन सर्वेषां प्रियमाचरेत्। ममायमिति राजा यः स पर्वत इवाचलः॥<br><br>4312: व्यवसायं समाधाय सूर्यो रश्मीनिवायतान्। धर्ममेवाभिरक्षेत कृत्वा तुल्ये प्रियाप्रिये॥<br><br>4313: कुलप्रकृतिदेशानां धर्मज्ञान् मृदुभाषिणः। मध्ये वयसि निर्दोषान् हिते युक्तानविक्लवान्॥<br><br>4314: अलुब्धाशिक्षितान् दान्तान् धर्मेषु परिनिष्ठितान्। स्थापयेत् सर्वकार्येषु राजा धर्मार्थरक्षिणः॥<br><br>4315: एतेन च प्रकारेण कृत्यानामागतिं गतिम्। युक्तः समनुतिष्ठेत तुष्टश्चारैरुपस्कृतः॥<br><br>4316: अमोघक्रोधहर्षस्य स्वयं कृत्यान्ववेक्षितुः । आत्मप्रत्ययकोशस्य वसुधैव वसुन्धरा॥<br><br>4317: व्यक्तश्चानुग्रहो यस्य यथार्थश्चापि निग्रहः। गुप्तात्मा गुप्तराष्ट्रश्च स राजा राजधर्मवित्॥<br><br>4318: नित्यं राष्ट्रमवेक्षेत गोभिः सूर्य इवोदितः। चरान् स्वनुचरान् विद्यात् तथा बुद्ध्या स्वयं चरेत्। । कालं प्राप्तमुपादद्यान्नार्थं राजा प्रसूचयेत्। अहन्यहनि संदुह्यान्महीं गामिव बुद्धिमान्॥<br><br>4319: यथा क्रमेण पुष्पेभ्यश्चिनोति मधु षट्पदः। तथा द्रव्यमुपादाय राजा कुर्वीत संचयम्॥<br><br>4320: यद्धि गुप्तावशिष्टं स्यात् तद्वित्तं धर्मकामयोः। संचयान्न विसर्गी स्याद् राजा शास्त्रविदात्मवान्॥<br><br>4321: नार्थमल्पं परिभवेन्नावमन्येत शात्रवान्। बुद्ध्या तु बुद्ध्येदात्मानं न चाबुद्धिषु विश्वसेत्॥<br><br>4322: धृतिर्दाक्ष्यं संयमो बुद्धिरात्मा धैर्य शौर्य देशकालाप्रमादः। अल्पस्य वा बहुनो वा विवृद्धौ धनस्यैतान्यष्ट समिन्धनानि॥<br><br>4323: अग्निः स्तोको वर्धतेऽप्याज्यसिक्तो बीजं चैकं रोहसहस्रमेति। आयव्ययौ विपुलौ संनिशाम्य तस्मादल्पं नावमन्येत वित्तम॥<br><br>4324: बालोऽप्यबालः स्थविरो रिपुर्यः सदा प्रमत्तं पुरुषं निहन्यात्। कालेनान्यस्तस्य मूलं हरेत कालज्ञाता पार्थिवानां वरिष्ठः॥<br><br>4325: हरेत् कीर्ति धर्ममस्योपरुर्ध्या दर्थे दीर्घ वीर्यमस्योपहन्यात्। रिपुढेष्टा दुर्बलो वा बली वा तस्माच्छनोनॆव हीयेद् यतात्मा॥<br><br>4326: क्षयं वृद्धिं पालनं संचयं वा बुद्ध्वाप्युभौ संहतौ सर्वकामौ। ततश्चान्यन्मतिमान्संदधीत तस्माद् राजा बुद्धिमत्तां श्रयेत॥<br><br>4327: बुद्धिर्दीप्ता बलवन्तं हिनस्ति बलं बुद्ध्या पाल्यते वर्धमानम्। शत्रुर्बुद्ध्या सीदते वर्धमानो बुद्धेः पश्चात् कर्म यत्तत् प्रशस्तम्॥<br><br>4328: सर्वान् कामान् कामयानो हि धीरः सत्त्वेनाल्पेनाप्नुते हीनदोषः। यश्चात्मानं प्रार्थयतेऽर्थ्यमानैः श्रेयःपात्रं पूरयते च नाल्यम्॥<br><br>4329: तस्माद् राजा प्रगृहीतः प्रजासु मूलं लक्ष्म्याः सर्वशो ह्याददीत। दीर्घ कालं ह्यपि सम्पीड्यमानो विद्युत्सम्पातमपि वा नोजितः स्यात्॥<br><br>4330: विद्या तपो वा विपुलं धनं वा सर्वं ह्येतद् व्यवसायेन शक्यम्। बुद्ध्यायत्तं तन्निवसेद् देहवत्सु तस्माद् विद्याद् व्यवसायं प्रभूतम्॥<br><br>4331: यत्रासते मतिमन्तो मनस्विनः शको विष्णुर्यत्र सरस्वती च। वसन्ति भूतानि च यत्र नित्यं तस्माद् विद्वान् नावमन्येत देहम्॥<br><br>4332: लुब्धं हन्यात् सम्प्रदानेन नित्यं लुब्धस्तृप्तिं परवित्तस्य नैति। सर्वो लुब्धः कर्मगुणोपभोगे योऽर्थींनो धर्मकामौ जहाति। ॥<br><br>4333: धनं भोगं पुत्रदारं समृद्धिं सर्वं लुब्धः प्रार्थयते परेषाम्। लुब्धे दोषाः सम्भवन्तीह सर्वे तस्माद् राजा न प्रगृह्णीत लुब्धम्॥<br><br>4334: संदर्शनेन पुरुषं जघन्यमपि चोदयेत्। आरम्भान् द्विषतां प्राज्ञः सर्वार्थाश्च प्रसूदयेत्॥<br><br>4335: धर्मान्वितेषु विज्ञाता मन्त्री गुप्तश्च पाण्डव। आप्तो राजा कुलीनश्च पर्याप्तो राजसंग्रह॥<br><br>4336: विधिप्रयुक्तान् नरदेवधर्मा नुक्तान् समासेन निबोध बुद्ध्या। इमान् विदध्याद् व्यतिसृत्य यो वै राजा महीं पालयितुं स शक्तः॥<br><br>4337: अनीतिजं यस्य विधानजं सुखं हठप्रणीतं विधिवत्प्रदृश्यते। न विद्यते तस्य गतिर्महीपर्ते न विद्यते राज्यसुखं ह्यनुत्तमम्॥<br><br>4338: धनैर्विशिष्टान् मतिशीलपूजितान् गुणोपपन्नान् युधि दृष्टविक्रमान्। गुणेषु दृष्ट्वा न चिरादिवात्मवान् यतोऽभिसंधाय निहन्ति शात्रवान्॥<br><br>4339: पश्येदुपायान् विविधैः क्रियापर्थे र्न चानुपायेन मतिं निवेशयेत्। श्रियं विशिष्टां विपुलं यशो धनं न दोषदर्शी पुरुषः समश्नुते॥<br><br>4340: प्रीतिप्रवृत्तौ विनिवर्तितौ यथा सुहृत्सु विज्ञाय निवृत्य चोभयोः। यदेव मित्रं गुरुभारमावहेत् तदेव सुस्निग्धमुदाहरेद् बुधः॥<br><br>4341: एतान् मयोक्तांश्चर राजधर्मान् नृणां च गुप्तौ मतिमादधत्स्व। अवाप्स्यसे पुण्यफलं सुखेन सर्वो हि लोको नृप धर्ममूलः॥<br><br>4342: युधिष्ठिर उवाच अयं पितामहेनोक्तो राजधर्मः सनातनः। ईश्वरश्च महादण्डो दण्डे सर्वं प्रतिष्ठितम्॥<br><br>4343: देवतानामृषीणां च पितृणां च महात्मनाम्। यक्षरक्ष:पिशाचानां साध्यानां च विशेषतः॥<br><br>4344: सर्वेषां प्राणिनां लोके तिर्यग्योनिनिवासिनाम्। सर्वव्यापी महातेजा दण्डः श्रेयानिति प्रभो॥<br><br>4345: इत्येवमुक्तं भवता दण्डे वै सचराचरम्। पश्यता लोकमासक्तं ससुरासुरमानुषम्। एतदिच्छाम्यहं ज्ञातुं तत्त्वेन भरतर्षभ॥<br><br>4346: को दण्डः कीदृशो द डः किंरूपः किंपरायणः। किमात्मकः कथंभूतः कथंमूर्तिः कथं प्रभो॥<br><br>4347: जागर्ति च कथं दण्डः प्रजास्ववहितात्मकः। कश्च पूर्वापरमिदं जागर्ति प्रतिपालयन्॥<br><br>4348: कश्च विज्ञायते पूर्व को वरो दण्डसंज्ञितः। किंसंस्थश्च भवेद् दण्डः का वास्य गतिरुच्यते॥<br><br>4349: भीष्म उवाच शृणु कौरव्य यो दण्डो व्यवहारो यथा च सः। यस्मिन् हि सर्वमायत्तं स दण्ड इह केवलः॥<br><br>4350: धर्मस्याख्या महाराज व्यवहार इतीष्यते। तस्य लोपः कथं न स्याल्लोकेष्ववहितात्मनः॥<br><br>4351: इत्येवं व्यवहारस्य व्यवहारत्वमिष्यते। अपि चैतत् पुरा राजन् मनुना प्रोक्तमादितः॥<br><br>4352: सुप्रणीतेन दण्डेन प्रियाप्रियसमात्मना। प्रजा रक्षति यः सम्यग्धर्म एव स केवलः॥<br><br>4353: यथोक्तमेतद् सचनं प्रागेव मनुना पुरा। यन्मयोक्तं मनुष्येन्द्र ब्रह्मणो वचनं महत्॥<br><br>4354: प्रागिदं वचनं प्रोक्तमतः प्राग्वचनं विदुः। व्यवहारस्य चाख्यानद् व्यवहार इहोच्यते॥<br><br>4355: दण्डे त्रिवर्गः सततं सुप्रणीते प्रवर्तते। दैवं हि परमो दण्डो रूपतोऽग्निरिवोत्थितः॥<br><br>4356: नीलोत्पलदलश्यामश्चतुर्दष्ट्रश्चतुर्भुजः। अष्टपान्नैकनयनः शंकुकर्णोर्ध्वरोमवान्॥<br><br>4357: जटी द्विजिह्वस्ताम्रास्यो मृगराजतनुच्छदः। एतद् रूपं बिभर्युग्रं दण्डो नित्यं दुराधरः॥<br><br>4358: असिर्धनुर्गदा शक्तिस्त्रिशूलं मुद्गरः शरः। मुसलं परशुश्चक्रं पाशो दण्डष्टितोमराः॥<br><br>4359: सर्वप्रहरणीयानि सन्ति यानीह कानिचित्। दण्ड एव स सर्वात्मा लोके चरति मूर्तिमान्॥<br><br>4360: भिन्दंश्छिन्दन् रुजन् कृन्तन् दारयन् पाटयंस्तथा। घातयन्नभिधावंश्च दण्ड एव चरत्युत॥<br><br>4361: असिर्विशसनो धर्मस्तीक्ष्णवर्मा दुराधरः। श्रीगर्भो विजयः शास्ता व्यवहारः सनातनः॥<br><br>4362: शास्त्रं ब्राह्मणमन्त्राश्च शास्ता प्राग्वदतां वरः। धर्मपालोऽक्षरो देवः सत्यगो नित्यगोऽग्रजः॥<br><br>4363: असंगो रुद्रतनयो मनुर्येष्ठः शिवंकरः। नामान्येतानि दण्डस्य कीर्तितानि युधिष्ठिर॥<br><br>4364: दण्डो हि भगवान् विष्णुर्दण्डो नारायणः प्रभुः। शश्वद् रूपं महद् बिभ्रन्महान् पुरुष उच्यते॥<br><br>4365: तथोक्ता ब्रह्मकन्येति लक्ष्मीर्वृत्तिः सरस्वती। दण्डनीतिर्जगद्धात्री दण्डो हि बहुविग्रहः॥<br><br>4366: अर्थानौँ सुखं दुःखं धर्माधर्मों बलाबले। दौर्भाग्यं भागधेयं च पुण्यापुण्ये गुणागुणौ॥<br><br>4367: कामाकामावृतुर्मासः शर्वरी दिवसः क्षणः। अप्रमादः प्रमादश्च हर्षक्रोधौ शमो दमः॥<br><br>4368: दैवं पुरुषकारच मोक्षामोक्षौ भयाभये। हिंसाहिसे तपो यज्ञः संयमोऽथ विषाविषम्॥<br><br>4369: अन्तश्चादिश्च मध्यं च कृत्यानां च प्रपञ्चनम्। मदः प्रमादो दर्पश्च दम्भो धैर्यं नयानयौ॥<br><br>4370: अशक्तिः शक्तिरित्येवं मानस्तम्भौ व्ययाव्ययौ। विनयश्च विसर्गश्च कालाकालौ च भारत॥<br><br>4371: अनृतं ज्ञानिता सत्यं श्रद्धाश्रद्धे तथैव च। क्लीबता व्यवसायश्च लाभालाभौ जयाजयौ॥<br><br>4372: तीक्ष्णता मृदुता मृत्युरागमानागमौ तथा। विरोधशाविरोधश्च कार्याकार्य बलाबले॥<br><br>4373: असूया चानसूया च धर्माधर्मों तथैव च। अपत्रपानपत्रपे ह्रीश्च सम्पद्विपत्पदम्॥<br><br>4374: तेजः कर्माणि पाण्डित्यं वाक्शक्तिस्तत्त्वबुद्धिता। एवं दण्डस्य कौरव्य लोकेऽस्मिन् बहुरूपता॥<br><br>4375: न स्याद् यदीह दण्डो वै प्रमथेयुः परस्परम्। भयाद् दण्डस्य नान्योन्यं मन्ति चैव युधिष्ठिर॥<br><br>4376: दण्डेन रक्ष्यमाणा हि राजनहरहः प्रजाः। राजानं वर्धयन्तीह तस्माद् दण्डः परायणम्॥<br><br>4377: व्यवस्थापयति क्षिप्रमिमं लोकं नरेश्वर। सत्ये व्यवस्थितो धर्मो ब्राह्मणेष्ववतिष्ठते॥<br><br>4378: धर्मयुक्ता द्विजश्रेष्ठा वेदयुक्ता भवन्ति च। बभूव यज्ञो वेदेभ्यो यज्ञः प्रीणाति देवताः॥<br><br>4379: प्रीताश्च देवता नित्यमिन्द्रे परिवदन्त्यपि। अन्नं ददाति शऋचाप्यनुगृह्णन्निमाः प्रजाः॥<br><br>4380: प्राणाश्च सर्वभूतानां नित्यमन्ने प्रतिष्ठिताः। तस्मात् प्रजाः प्रतिष्ठन्ते दण्डो जागर्ति तासु च॥<br><br>4381: एवं प्रयोजनश्चैव दण्डः क्षत्रियतां गतः। रक्षन् प्रजाः स जागर्ति नित्यं स्ववहितोऽक्षरः॥<br><br>4382: ईश्वरः पुरुषः प्राणः सत्त्वं चित्तं प्रजापतिः। भूतात्मा जीव इत्येवं नामभिः प्रोच्यतेऽष्टभिः॥<br><br>4383: धृतमैश्वर्यमेव च। बलेन यश्च संयुक्तः सदा पञ्चविधात्मकः॥<br><br>4384: कुलं बहुधनामात्याः प्रज्ञा प्रोक्ता बलानि तु। आहार्यमष्टकैर्द्रव्यैर्बलमन्यद् युधिष्ठिर॥<br><br>4385: हस्तिनोऽश्वा रथाः पत्ति वो विष्टिस्तथैव च। दैशिकाश्चाविकाश्चैव तदष्टाङ्गं बलं स्मृतम्॥<br><br>4386: अथवाङ्गस्य युक्तस्य रथिनो हस्तियायिनः। अश्वारोहा: पदाताश्च मन्त्रिणो रसदाश्च ये॥<br><br>4387: भिक्षुकाः प्राड्विवाकाश्च मौहूर्ता दैवचिन्तकाः। कोशो मित्राणि धान्यं च सर्वोपकरणानि च॥<br><br>4388: सप्तप्रकृति चाष्टाङ्गं शरीरमिह यद् विदुः। राज्यस्य दण्डमेवाङ्गं दण्डः प्रभव एव च। ॥<br><br>4389: ईश्वरेण प्रयत्नेन कारणात् क्षत्रियस्य च। दण्डो दत्तः समानात्मा दण्डो हीदं सनातनम्॥<br><br>4390: राज्ञां पूज्यतमो नान्यो यथा धर्मः प्रदर्शितः। ब्रह्मणा लोकरक्षार्थं स्वधर्मस्थापनाय च॥<br><br>4391: भर्तृप्रत्यय उत्पन्नो व्यवहारस्तथापरः। तस्माद् यः स हितो दृष्टो भर्तुप्रत्ययलक्षणः॥<br><br>4392: व्यवहारस्तु वेदात्मा वेदप्रत्यय उच्यते। मौलश्च नरशार्दूल शास्त्रोक्तश्च तथा परः॥<br><br>4393: उक्तो यश्चापि दण्डोऽसौ भर्तृप्रत्ययलक्षणः। ज्ञेयो नः स नरेन्द्रस्थौ दण्डः प्रत्यय एव च॥<br><br>4394: दण्डः प्रत्ययदृष्टोऽपि व्यवहारात्मकः स्मृतः। व्यवहारः स्मृतो यश्च स वेदविषयात्मकः॥<br><br>4395: यश्च वेदप्रसूतात्मा स धर्मो गुणदर्शनः। धर्मप्रत्यय उद्दिष्टो यथाधर्मं कृतात्मभिः॥<br><br>4396: व्यवहारः प्रजागोप्ता ब्रह्मदिष्टो युधिष्ठिर। त्रीन् धारयति लोकान् वै सत्यात्मा भूतिवर्धनः॥<br><br>4397: यश्च दण्डः स दृष्टो नो व्यवहारः सनातनः। व्यवहारश्च दृष्टो यः स वेद इति निश्चितम्॥<br><br>4398: यश्च वेदः स वै धर्मो यश्च धर्मः स सत्पथः। ब्रह्मा पितामहः पूर्वं बभूवाथ प्रजापतिः॥<br><br>4399: लोकानां स हि सर्वेषां ससुरासुररक्षसाम्। समनुष्योरगवतां कर्ता चैव स भूतकृत्॥<br><br>4400: ततोऽन्यो व्यवहारोऽयं भर्तृप्रत्ययलक्षणः। तस्मादिदमथोवाच व्यवहारनिदर्शनम्॥<br><br>4401: माता पिता च भ्राता च भार्या चैव पुरोहिताः। नादण्ड्यो विद्यते राज्ञो यः स्वधर्मे न तिष्ठति॥<br><br>4402: भीष्म उवाच अत्राप्युदाहरन्तीपमितिहासं पुरातनम्। अङ्गेषु राजा द्युतिमान् वसुहोम इति श्रुतः॥<br><br>4403: स राजा धर्मविन्नित्यं सह पत्न्या महातपाः। मुञ्जपृष्ठं जगामाथ पितृदेवर्षिपूजितम्॥<br><br>4404: तत्र शृङ्गे हिमवतो मेरौ कनकपर्वते। यत्र मुजावटे रामो जटाहरणमादिशत्॥<br><br>4405: तदाप्रभृति राजेन्द्र ऋषिभिः संशितव्रतैः। मुजपृष्ठ इति प्रोक्तः स देशो रुद्रसेवितः॥<br><br>4406: स तत्र बहुभुिर्यक्तस्तदा श्रुतिमयैर्गुणैः। ब्राह्मणानामनुमतो देवर्षिसदृशोऽभवत्॥<br><br>4407: तं कदाचिददीनात्मा सखा शक्रस्य मानितः। अभ्यगच्छन्महीपालो मान्धाता शत्रुकर्शनः॥<br><br>4408: सोपसृत्य तु मान्धाता वसुहोमं नराधिपम्। दृष्ट्वा प्रकृष्टतयसं विनेतोऽग्रेऽभ्यतिष्ठत॥<br><br>4409: वसुहोमोऽपि राज्ञो वै पाद्यमयँ न्यवेदयत्। सप्ताङ्गस्य तु राज्यस्य पप्रच्छ कुशलाव्यये॥<br><br>4410: सद्भिराचरितं पूर्वं यथावदनुयायिनम्। अपृच्छद् वसुहोमस्तं राजन् किं करवाणि ते॥<br><br>4411: सोऽब्रवीत्परमप्रीतो मान्धाता राजसत्तमम्। वसुहोमं महाप्राज्ञमासीनं कुरुनन्दन॥<br><br>4412: मान्धातोवाच बृहस्पतेर्मतं राजन्नधीतं सकलं त्वया। तथैवोशनसं शास्त्रं विज्ञातं ते नरोत्तम॥<br><br>4413: तदहं ज्ञातुमिच्छामि दण्ड उत्पद्यते कथम्। किं चास्य पूर्वं जागर्ति किं वा परममुच्यते॥<br><br>4414: कथं क्षत्रियसंस्थश्च दण्डः सम्प्रत्यवस्थितः। ब्रूहि मे समुहाप्राज्ञ ददाम्याचार्यवेतनम्॥<br><br>4415: वसुहोम उवाच शृणु राजन् यथा दण्डः सम्भूतो लोकसंग्रहः। प्रजाविनयरक्षार्थं धर्मस्यात्मा सनातनः॥<br><br>4416: ब्रह्मा यियक्षुर्भगवान् सर्वलोकपितामहः। ऋत्विजं नात्मनस्तुल्यं ददर्शेति हि नः श्रुतम्॥<br><br>4417: स गर्भ शिरसा देवो बहुवर्षाण्यधारयत्। पूर्णे वर्षसहस्रे तु स गर्भः क्षुवतोऽपतत्॥<br><br>4418: स क्षुपो नाम सम्भूतः प्रजापतिररिंदम्। ऋत्विगासीन्महाराज यज्ञे तस्य महात्मनः॥<br><br>4419: तस्मिन् प्रवृत्ते सत्रे तु ब्रह्मणः पार्थिवर्षभ। दृष्ट्रपप्रधानत्वाद् दण्डः सोऽन्तर्हितोऽभवत्॥<br><br>4420: तस्मिन्नन्तर्हिते चापि प्रजानां संकरोऽभवत्। नैव कार्यं न वाकार्यं भोज्याभोज्यं न विद्यते॥<br><br>4421: पेयापेये कुतः सिद्धिर्हिसन्ति च परस्परम्। गम्यागम्यं तदा नासीत् स्वं परस्वं च वै समम्॥<br><br>4422: परस्परं विलुम्पन्ति सारमेया यथामिषम्। अबलान् बलिनो मन्ति निर्मर्यादमवर्तत॥<br><br>4423: ततः पितामहो विष्णुं भगवन्तं सनातनम्। सम्पूज्य वरदं देवं महादेवमथाब्रवीत्॥<br><br>4424: अत्र त्वमनुकम्पां वै कर्तुमर्हसि शंकर। संकरो न भवेदत्र यथा तद् वै विधीयताम्॥<br><br>4425: ततः स भगवान् ध्यात्वा चिरं शूलवरायुधः। आत्मानमात्मना दण्डं ससृजे देवसत्तमः॥<br><br>4426: तस्माच्च धर्मचरणानीतिर्देवी सरस्वती। ससृजे दण्डनीतिं सा त्रिषु लोकेषु विश्रुता॥<br><br>4427: भूयः स भगवान् ध्यात्वा चिरं शूलवरायुधः। तस्य तस्य निकायस्य चकारैकैकमीश्वरम्॥<br><br>4428: देवानामीश्वरं चक्रे देवं दशशतेक्षणम्। यमं वैवस्वतं चापि पितृणामकरोत् प्रभुम्॥<br><br>4429: धनानां राक्षसानां च कुबेरमपि चेश्वरम्। पर्वतानां पति मेरुं सरितां च महोदधिम्॥<br><br>4430: अर्पा राज्येऽसुराणां च विदधे वरुणं प्रभुम्। मृत्युं प्राणेश्वरमथो तेजसां च हुताशनम्॥<br><br>4431: रुद्राणामपि चेशानं गोप्तारं विदधे प्रभुम्। महात्मानं महादेवं विशलाक्षं सनातनम्॥<br><br>4432: वसिष्ठमीशं विप्राणां वसूनां जातवेदसम्। तेजसा भास्करं चक्रे नक्षत्राणां निशाकरम्॥<br><br>4433: वीरुधामंशुमन्तं च भूतानां च प्रभुं वरम्। कुमारं द्वादशभुजं स्कन्दं राजानमादिशत्॥<br><br>4434: कालं सर्वेशमकरोत् संहारविनयात्मकम्। मृत्योश्चतुर्विभागस्य दुःखस्य च सुखस्य च॥<br><br>4435: ईश्वरः सर्वदेवस्तु राजराजो नराधिपः। सर्वेषामेव रुद्राणां शूलपाणिरिति श्रुतिः॥<br><br>4436: तमेनं ब्रह्मणः पुत्रमनुजातं क्षुपं ददौ। प्रजानामधिपं श्रेष्ठं सर्वधर्मभृतामपि॥<br><br>4437: महादेवस्ततस्तस्मिन् वृत्ते यज्ञे यथाविधि। दण्डं धर्मस्य गोप्तारं विष्णवे सत्कृतं ददौ॥<br><br>4438: विष्णुरङ्गिरसे प्रादादङ्गिरा मुनिसत्तमः। प्रादादिन्द्रमरीचिभ्यां मरीचि गवे ददौ॥<br><br>4439: भृगुर्ददावृषिभ्यस्तु दण्डं धर्मसमाहितम्। ऋषयो लोकपालेभ्यो लोकपालाः क्षुपाय च॥<br><br>4440: क्षुपस्तु मनवे प्रादादादित्यतनयायं च। पुत्रेभ्यः श्राद्धदेवस्तु सूक्ष्मधर्मार्थकारणात्॥<br><br>4441: विभज्य दण्डः कर्तव्यो धर्मेण न यदृच्छया। दुष्टानां निग्रहो दण्डो हिरण्यं बाह्यतः क्रिया॥<br><br>4442: व्यङ्गत्वं च शरीरस्य वधो नाल्पस्य कारणात्। शरीरपीडास्तास्ताश्च देहत्यागो विवासनम्॥<br><br>4443: तं ददौ सूर्यपुत्रस्तु मनुर्वे रक्षणार्थकम्। आनुपूर्व्याच्च दण्डोऽयं प्रजा जागर्ति पालयन्॥<br><br>4444: इन्द्रो जागर्ति भगवानिन्द्रादग्निर्विभावसुः। अग्नेर्जागर्ति वरुणो वरुणाच्च प्रजापतिः॥<br><br>4445: प्रजापतेस्ततो धर्मो जागर्ति विनयात्मकः। धर्माच्च ब्रह्मणः पुत्रो व्यवसायः सनातनः॥<br><br>4446: व्यवसायात् ततस्तेजो जागर्ति परिपालयत्। ओषध्यस्तेजसस्तस्मादोषधीभ्यश्च पर्वताः॥<br><br>4447: पर्वतेभ्यश्च जागर्ति रसो रसगुणात् तथा। जाति निर्ऋतिर्देवी ज्योतींषि निर्ऋतेरपि॥<br><br>4448: वेदाः प्रतिष्ठाः ज्योतिर्यस्ततो हयशिराः प्रभुः। ब्रह्मा पितामहस्तस्माज्जागर्ति प्रभुरव्ययः॥<br><br>4449: पितामहान्महादेवो जागर्ति भगवाशिवः। विश्वेदेवाः शिवाच्चापि विश्वेभ्यश्च तथर्षयः॥<br><br>4450: ऋषिभ्यो भगवान् सोमः सोमाद् देवाः सनातनाः। देवेभ्यो ब्राह्मणा लोके जाग्रतीत्युपधारय॥<br><br>4451: ब्राह्मणेभ्यश्च राजन्या लोकान् रक्षन्ति धर्मतः। स्थावरं जगमं चैव क्षत्रियेभ्यः सनातनम्॥<br><br>4452: प्रजा जागर्ति लोकेऽस्मिन् दण्डो जागर्ति तासु च। सर्वं संक्षिपते दण्डः पितामहसमप्रभः॥<br><br>4453: जागर्ति कालः पूर्वं च मध्ये चान्ते च भारत। ईश्वरः सर्वलोकस्य महादेवः प्रजापतिः॥<br><br>4454: देवदेवः शिवः सर्वो जागर्ति सततं प्रभुः। कपर्दी शङ्गो रुद्रः शिवः स्थाणुरुमापतिः॥<br><br>4455: इत्येष दण्डो विख्यात आदौ मध्ये तथावरे। भूमिपालो यथान्यायं वर्तेतानेन धर्मवित्॥<br><br>4456: भीष्म उवाच इतीदं वसुहोमस्य शृणुयाद् यो मतं नरः। श्रुत्वा सम्यक् प्रवर्तेत सर्वान् कामानवाप्नुयात्॥<br><br>4457: इति ते सर्वमाख्यातं यो दण्डो मनुजर्षभ। नियन्ता सर्वलोकस्य धर्माकान्तस्य भारत॥<br><br>4458: युधिष्ठिर उवाच तात धर्मार्थकामानां श्रोतुमिच्छामि निश्चयम्। लोकयात्रा हि कार्येन तिष्ठेत् केषु प्रतिष्ठिता॥<br><br>4459: धर्मार्थकामाः किंमूलास्त्रयाणां प्रभवश्च कः। अन्योन्यं चानुषज्जन्ते वर्तन्ते च पृथक् पृथक्॥<br><br>4460: भीष्म उवाच यदा ते स्युः सुमनसो लोके धर्मार्थनिश्चये। कालप्रभवसंस्थासु सज्जन्ते च त्रयस्तदा॥<br><br>4461: धर्ममूलः सदैवार्थः कामोऽर्थफलमुच्यते। संकल्पमूलास्ते सर्वे संकल्पो विषयात्मकः॥<br><br>4462: विषयाचैव कात्स्न्येन सर्व आहारसिद्धये। मूलमेतत् त्रिवर्गस्य निवृत्तिर्मोक्ष उच्यते॥<br><br>4463: धर्माच्छरीरसंगुप्तिधर्मार्थं चार्थ उच्यते। कामो रतिफलश्चात्र सर्वे ते च रजस्वला:॥<br><br>4464: संनिकृष्टांश्चरेदेतान् न चैतान् मनसा त्यजेत्। विमुक्तस्तपसा सर्वान् धर्मादीन् कामनैष्ठिकान्॥<br><br>4465: श्रेष्ठे बुद्धिस्त्रिवर्गस्य यदयं प्राप्नुयान्नरः। कर्मणा बुद्धिपूर्वेण भवत्यर्थो न वा पुनः॥<br><br>4466: अर्थार्थमन्यद् भवति विपरीतमथापरम्। अनर्थार्थमवाप्यार्थमन्यत्राद्योपकारकम्। बुद्ध्याबुद्धिरिहार्थे न तदज्ञाननिकृष्टया। ॥<br><br>4467: अपध्यानमलो धर्मो मलोऽर्थस्य निगूहनम्। सम्प्रमोदमल: कामो भूयः स्वगुणवर्जितः॥<br><br>4468: अत्राप्युदाहरन्तीममितिहासं पुरातनम्। कामन्दकस्य संवादमाङ्गरिष्ठस्य चोभयोः॥<br><br>4469: कामन्दमृषिमासीनमभिवाद्य नराधिपः। आङ्गरिष्ठोऽथ पप्रच्छ कृत्वा समयपर्ययम्॥<br><br>4470: यः पापं कुरुते राजा काममोहबलात्कृतः। प्रत्यासन्नस्य तस्यर्षे किं स्यात् पापप्रणाशनम्॥<br><br>4471: अधर्मं धर्म इति च योऽज्ञानादाचरेन्नरः। तं चापि प्रथितं लोके कथं राजा निवर्तयेत्॥<br><br>4472: कामन्दक उवाच यो धर्मार्थी परित्यज्य काममेवानुवर्तते। स धर्मार्थपरित्यागात् प्रज्ञानाशमिहार्छति॥<br><br>4473: प्रज्ञानाशात्मको मोहस्तथा धर्मार्थनाशकः। तस्मान्नस्तिकता चैव दुराचारश्च जायते॥<br><br>4474: दुराचारान् यदा राजा प्रदुष्टान् न नियच्छति। तस्मादुद्विजते लोकः सर्पाद् वेश्मगतादिव॥<br><br>4475: तं प्रजा नानुवर्तन्ते ब्राह्मणा न च साधवः। ततः संशयमाप्नोति तथा वध्यत्वमेति च॥<br><br>4476: अपध्वस्तस्त्ववमतो दुःखं जीवितमृच्छति। जीवेच्च यदपध्वस्तस्तच्छुद्धं मरणं भवेत्॥<br><br>4477: अत्रैतदाहुराचार्याः पापस्य परिगहणम्। सेवितव्या त्रयी विद्या सत्कारो ब्राह्मणेषु च॥<br><br>4478: महामना भवेद् धर्मे विवहेच्च महाकुले। ब्राह्मणांश्चापि सेवेत क्षमायुक्तान् मनस्विनः॥<br><br>4479: जपेदुदकशीलः स्यात् सततं सुखमास्थितः। धर्मान्वितान् सम्प्रविशेद् बहिः कृत्वेह दुष्कृती॥<br><br>4480: प्रसादयेन्मधुरया वाचा वाप्यथ कर्मणा। तवास्मीति वदेन्नित्यं परेषां कीर्तयन् गुणान्॥<br><br>4481: अपापो ह्येवमाचारः क्षिप्रं बहुमतो भवेत्। पापान्यपि हि कृच्छ्राणि शमयेन्नात्र संशयः॥<br><br>4482: गुरवो हि परं धर्मं यं ब्रूयुस्तं तथा कुरु। गुरूणां हि प्रसादाद् वै श्रेयः परमवाप्स्यसि॥<br><br>4483: युधिष्ठिर उवाच इमे जना नरश्रेष्ठ प्रशंसन्ति सदा भुवि। धर्मस्य शीलमेवादी ततो मे संशयो महान्॥<br><br>4484: यदि तच्छक्यमस्माभिर्जातुं धर्मभृतां वर। श्रोतुमिच्छामि तत् सर्वं यथैतदुपलभ्यते॥<br><br>4485: कथं तत् प्राप्यते शीलं श्रोतुमिच्छामि भारत। किंलक्षणं च तत् प्रोक्तं ब्रूहि मे वदतां वरः॥<br><br>4486: भीष्म उवाच पुरा दुर्योधनेनेह धृतराष्ट्राय मानद। आख्यातं तप्यमानेन श्रियं दृष्ट्वा तथागताम्॥<br><br>4487: इन्द्रप्रस्थे महाराज तव सभ्रातृकस्य ह। सभायां चाह वचनं तत् सर्वं शृणु भारत॥<br><br>4488: भवतस्तां सभां दृष्ट्वा समृद्धिं चाप्यनुत्तमाम्। दुर्योधनस्तदाऽऽसीनः सर्वं पित्रे न्यवेदयत्॥<br><br>4489: श्रुत्वा हि धृतराष्ट्रश्च दुर्योधनवचस्तदा। अब्रवीत् कर्णसहितं दुर्योधनमिदं वचः॥<br><br>4490: धृतराष्ट्र उवाच किमर्थं तप्यसे पुत्र श्रोतुमिच्छामि तत्त्वतः। श्रुत्वा त्वामनुनेष्यामि यदि सम्यग् भविष्यति॥<br><br>4491: त्वया च महदैश्वर्यं प्राप्तं परपुञ्जय। किंकरा भ्रातरः सर्वे मित्रसम्बन्धिनः सदा॥<br><br>4492: आच्छादयसि प्रावारान नासि पिशितौदनम्। आजानेया वहन्त्यश्वाः केनासि हरिणः कृशः॥<br><br>4493: दुर्योधन उवाच दश तानि सहस्राणि स्नातकानां महात्मनाम्। भुञ्जते रुक्मपात्रीभिर्युधिष्ठिरनिवेशने॥<br><br>4494: दृष्ट्वा च तां सभां दिव्यां दिव्यपुष्पफलान्विताम्। अश्वांस्तित्तिरकल्माषान् वस्त्राणि विविधानि च॥<br><br>4495: दृष्ट्वा तां पाण्डवेयानामृद्धिं वैश्रवणीं शुभाम्। अमित्राणां सुमहतीमनुशोचामि भारत॥<br><br>4496: धृतराष्ट्र उवाच यदीच्छसि श्रियं तात तादृशी सा युधिष्ठिरे। विशिष्टां वा नरव्याघ्र शीलवान् भव पुत्रक॥<br><br>4497: शीलेन हि त्रयो लोकाः शक्या जेतुं न संशयः। न हि किंचिदसाध्यं वै लोके शीलवतां भवेत्॥<br><br>4498: एकरात्रेण मान्धाता त्र्यहेण जनमेजयः। सप्तरात्रेण नाभागः पृथिवीं प्रतिपेदिरे॥<br><br>4499: एते हि पार्थिवाः सर्वे शीलवन्तो दयान्विताः। अतस्तेषां गुणक्रीता वसुधा स्वयमागता॥<br><br>4500: दुर्योधन उवाच कथं तत् प्राप्यते शीलं श्रोतुमिच्छामि भारत। येन शीलेन तैः प्राप्ता क्षिप्रमेव वसुन्धरा॥<br><br>4501: धृतराष्ट्र उवाच अत्राप्युदाहरन्तीममितिहासं पुरातनम्। नारदेन पुरा प्रोक्तं शीलमाश्रित्य भारत॥<br><br>4502: प्रहादेन हृतं राज्यं महेन्द्रस्य महात्मनः। शीलमाश्रित्या दैत्येन त्रैलोक्यं च वशे कृतम्॥<br><br>4503: ततो बृहस्पति शक्रः प्राञ्जलिः समुपस्थितः। तमुवाच महाप्राज्ञः श्रेय इच्छामि वेदितुम्॥<br><br>4504: ततो बृहस्पतिस्तस्मै ज्ञानं नैःश्रेयसं परम्। कथयामास भगवान् देवेन्द्राय कुरूद्वह॥<br><br>4505: एतावच्छ्रेय इत्येव बृहस्पतिरभाषत। इन्द्रस्तु भूयः पप्रच्छ को विशेषो भवेदिति॥<br><br>4506: बृहस्पतिरुवाच विशेषोऽस्ति महांस्तात भार्गवस्य महात्मनः। अत्रागमय भद्रं ते भूय एवं सुरर्षभ॥<br><br>4507: आत्मनस्तु ततः श्रेयो भार्गवात् सुमहातपाः। ज्ञानमागमयत् प्रीत्या पुनः स परमद्युतिः। । तेनापि समनुज्ञातो भार्गवेण महात्मना। श्रेयोऽस्तीति पुनर्भूयः शुक्रमाह शतक्रतुः॥<br><br>4508: भार्गवस्त्वाह सर्वज्ञः प्रहादस्य महात्मनः। ज्ञानमस्मि विशेषेणेत्युक्तो हृष्टश्च सोऽभवत्॥<br><br>4509: स ततो ब्राह्मणो भूत्वा प्रहादं पाकशासनः। गत्वा प्रोवाच मेधावी श्रेय इच्छामि वेदितुम्॥<br><br>4510: प्रहादस्त्वब्रवीद् विप्रं क्षणो नास्ति द्विजर्षभ। त्रैलोक्यराज्यसक्तस्य ततो नोपदिशामि ते॥<br><br>4511: ब्राह्मणस्त्वब्रवीद् राजन् यस्मिन् काले क्षणो भवेत्। तदोपादेष्टुमिच्छामि यदाचयमनुत्तमम्॥<br><br>4512: ततः प्रीतोऽभवद् राजा प्रह्लादो ब्रह्मवादिनः। तथेत्युक्त्वा शुभे काले ज्ञानतत्त्वं ददौ तदा॥<br><br>4513: ब्राह्मणोऽपि यथान्यायं गुरुवृत्तिमनुत्तमाम्। चकार सर्वभावेन यदस्य मनसेप्सितम्॥<br><br>4514: पृष्टश्च तेन बहुशः प्राप्तं कथमनुत्तमम्। त्रैलोक्यराज्यं धर्मज्ञ कारणं तद् ब्रवीहि मे। प्रह्लादोऽपि महाराज ब्राह्मणं वाक्यमब्रवीत्॥<br><br>4515: प्रह्लाद उवाच नासूयामि द्विजान् विप्र राजास्मीति कदाचन। काव्यानि वदतां तेषां संयच्छामि वहामि च॥<br><br>4516: ते विश्रब्धाः प्रभाषन्ते संयच्छन्ति च मां सदा। ते मां काव्यपथे युक्तं शुश्रूषुमनसूयकम्॥<br><br>4517: धर्मात्मानं जितक्रोधं नियतं संयतेन्द्रियम्। समासिञ्चन्ति शास्तारः क्षौद्रं मध्विव मक्षिकाः॥<br><br>4518: सोऽहं वागाविद्यानां रसानामवलेहिता। स्वजात्यानधितिष्ठामि नक्षत्राणीव चन्द्रमाः॥<br><br>4519: एतत् पृथिव्याममृतमेतच्चक्षुरनुत्तमम्। यद् ब्राह्मणमुखे काव्यमेतच्छुत्वा प्रवर्तते॥<br><br>4520: एतावच्छ्रेय इत्याह प्रह्लादो ब्रह्मवादिनम्। शुश्रूषितस्तेन तदा दैत्येन्द्रो वाक्यमब्रवीत्॥<br><br>4521: यथावद् गुरुवृत्त्या ते प्रीतोऽस्मि द्विजसत्तमा वरं वृणीष्व भद्रं ते प्रदातास्मि न संशयः॥<br><br>4522: कृतमित्येव दैत्येन्द्रमुवाच स च वै द्विजः। प्रह्लादस्त्वब्रवीत् प्रीतो गृह्यतां वर इत्युत॥<br><br>4523: ब्राह्मण उवाच यदि राजन् प्रसन्नस्त्वं मम चेदिच्छसि प्रियम्। भवतः शीलमिच्छामि प्राप्तुमेष वरो मम॥<br><br>4524: ततः प्रीतस्तु दैत्येन्द्रो भयमस्याभवन्महत्। वरे प्रदिष्टे विप्रेण नाल्पतेजायमित्युत॥<br><br>4525: एवमस्त्विति स प्राह प्रह्लादो विस्मितस्तदा। उपाकृत्य तु विप्राय वरं दुःखान्वितोऽभवत्॥<br><br>4526: दत्ते वरे गते विप्रे चिन्ताऽऽसीन्महती तदा। प्रह्लादस्य महाराज निश्चयं न च जग्मिवान्॥<br><br>4527: तस्य चिन्तयतस्तावच्छायाभूतं महाद्युति। तेजो विग्रहवत् तात शरीरमजहात् तदा॥<br><br>4528: तमपृच्छन्महाकायं प्रह्लादः को भवानिति। प्रत्याहतं तु शीलोऽस्मि त्यक्तो गच्छाम्यहं त्वया। ॥<br><br>4529: तस्मिन् द्विजोत्तमे राजन् वत्स्याम्यहमनिन्दिते। योऽसौ शिष्यत्वमागम्य त्वयि नित्यं समाहितः॥<br><br>4530: तस्मिंस्तेजसि याते तु तादृगरूपस्ततोऽपरः॥<br><br>4531: शरीरानिःसृतस्तस्य को भवानिति चाब्रवीत्। इत्युक्त्वान्तर्हितं तद् वै शक्रं चान्वाविशत् प्रभो। धर्म प्रह्लाद मां विद्धि यत्रासौ द्विजसत्तमः॥<br><br>4532: तत्र यास्यामि दैत्येन्द्र यतः शीलं ततो ह्यहम्। ततोऽपरो महाराज प्रज्वलन्निव तेजसा॥<br><br>4533: शरीरानिःसृतस्तस्य प्रह्लादस्य महात्मनः। को भवानिति पृष्टश्च तमाह स महाद्युतिः॥<br><br>4534: सत्यं विद्ध्यसुरेन्द्राद्य प्रयास्ये धर्ममन्वहम्। तस्मिन्ननुगते सत्ये महान् वै पुरुषोऽपरः॥<br><br>4535: निश्चक्राम ततस्तस्मात् पृष्टश्चाह महाबलः। वृत्तं प्रह्लाद मां विद्धि यतः सत्यं ततो ह्यहम्॥<br><br>4536: तस्मिन् गते महाशब्दः शरीरात् तस्य निर्ययौ। पृष्टश्चाह बलं विद्धि यतो वृत्तमहं ततः॥<br><br>4537: इत्युक्त्वा प्रययौ तत्र यतो वृत्तं नराधिप। ततः प्रभामयी देवी शरीरात् तस्य निर्ययौ॥<br><br>4538: तामपृच्छत् दैत्येन्द्रः सा श्रीरित्येनमब्रवीत्। उषितास्मि स्वयं वीर त्वयि सत्यपराक्रम॥<br><br>4539: त्वया त्यक्ता गमिष्यामि बलं ह्यनुगता ह्यहम्। ततो भयं प्रादुरासीत् प्रह्लादस्य महात्मनः॥<br><br>4540: अपृच्छत् स ततो भूयः क्व यासि कमलालये। त्वं हि सत्यव्रता देवी लोकस्य परमेश्वरी। कश्चासौ ब्राह्मणश्रेष्ठस्तत्त्वमिच्छामि वेदितुम्॥<br><br>4541: श्रीरुवाच स शक्रो ब्रह्मचारी यस्त्वत्तश्चैवोपशिक्षितः। त्रैलोक्ये ते यदैश्वर्यं तत् तेनापहृतं प्रभो॥<br><br>4542: शीलेन हि त्रयो लोकास्त्वया धर्मज्ञ निर्जिताः। तद्विज्ञाय सुरेन्द्रेण तव शीलं हृतं प्रभो॥<br><br>4543: धर्मः सत्यं तथा वृत्तं बलं चैव तथाप्यहम्। शीलमूला महाप्राज्ञ सदा नास्त्यत्र संशयः॥<br><br>4544: भीष्म उवाच एवमुक्त्वा गता श्रीस्तु ते च सर्वे युधिष्ठिर। दुर्योधनस्तु पितरं भूय एवाब्रवीद् वचः॥<br><br>4545: शीलस्य तत्त्वमिच्छामि वेत्तुं कौरवनन्दन। प्राप्यते च यथा शीलं तं चोपायं वदस्व मे॥<br><br>4546: धृतराष्ट्र उवाच सोपायं पूर्वमुद्दिष्टं प्रह्लादेन महात्मना। संक्षेपेण तु शीलस्य शृणु प्राप्तिं नरेश्वर॥<br><br>4547: अद्रोहः सर्वभूतेषु कर्मणा मनसा गिरा। अनुग्रहश्च दानं च शीलमेतत् प्रशस्यते॥<br><br>4548: यदन्येषां हितं न स्यादात्मनः कर्म पौरुषम्। अपत्रपेत वा येन न तत् कुर्यात् कथंचन॥<br><br>4549: तत्तु कर्म तथा कुर्याद् येन श्लाध्येत संसदि। शीलं समासेनैतत् ते कथितं कुरुसत्तम॥<br><br>4550: यद्यप्यशीला नृपते प्राप्नुवन्ति श्रियं क्वचित्। न भुञ्जते चिरं तात समूलाश्च न सन्ति ते॥<br><br>4551: एतद् विदित्वा तत्त्वेन शीलवान् भव पुत्रका यदीच्छसि श्रियं तात सुविशिष्टां युधिष्ठिरात्॥<br><br>4552: भीष्म उवाच एतत् कथितवान् पुत्रे धृतराष्ट्रो नराधिपः। एतत् कुरुष्व कौन्तेय ततः प्राप्स्यसि तत्फलम्॥<br><br>4553: युधिष्ठिर उवाच शीलं प्रधानं पुरुषे कथितं ते पितामह। कथं त्वाशा समुत्पन्ना या चाशा तद् वदस्व मे॥<br><br>4554: संशयो मे महानेष समुत्पन्नः पितामह। छेत्ता च तस्य नान्योऽस्ति त्वत्तः परपुरजय॥<br><br>4555: पितामहाशा महती ममासीद्धि सुयोधने। प्राप्ते युद्धे तु तद् युक्तं तत् कर्तायमिति प्रभो॥<br><br>4556: सर्वस्याशा सुमहती पुरुषस्योपजायते। तस्यां विहन्यमानायां दुःखो मृत्युर्न संशयः॥<br><br>4557: सोऽहं हताशो दुर्बुद्धिः कृतस्तेन दुरात्मना। धार्तराष्ट्रेण राजेन्द्र पश्य मन्दात्मतां मम॥<br><br>4558: आशां महत्तरां मन्ये पर्वतादपि सदुमात्। आकाशादपि वा राजनप्रमेयैव वा पुनः॥<br><br>4559: एषा चैव कुरुश्रेष्ठ दुर्विचिन्त्या सुदुर्लभा। दुर्लभत्वाच्च पश्यामि किमन्यद् दुर्लभं ततः॥<br><br>4560: भीष्म उवाच अत्र ते वर्तयिष्यामि युधिष्ठिर निबोध तत्। इतिहासं सुमित्रस्य निर्वृत्तमृषभस्य च॥<br><br>4561: सुमित्रो नाम राजर्षिर्हहयो मृगयां गतः। ससार स मृगं विद्ध्वा बाणेनानतपर्वणा॥<br><br>4562: स मृगो बाणमादाय यथामितविक्रमः। स च राजा बलात् तूर्णं ससार मृगयूथपम्॥<br><br>4563: ततो निम्न स्थलं चैव स मृगोऽद्रवदाशुगः। मुहूर्तमिव राजेन्द्र समेन स पथागमत्॥<br><br>4564: ततः स राजा तारुण्यादौरसेन बलेन च। ससार बाणासनभृत् सखगोऽसौ तनुत्रवान्॥<br><br>4565: ततो नदान नदीश्चैव पल्वलानि बनानि च। अतिक्रम्याभ्यतिक्रम्य ससारैको वनेचरः॥<br><br>4566: स तु कामान्मृगो राजन्नासाद्यासाद्य तं नृपम्। पुनरभ्येति जवनो जवेन महता ततः॥<br><br>4567: स तस्य बाणैर्बहुभिः समभ्यस्तो वनेचरः। प्रक्रीडन्निव राजेन्द्र पुनरभ्येति चान्तिकम्॥<br><br>4568: पुनश्च जवमास्थाय जवनो मृगयूथपः। अतीत्यातीत्य राजेन्द्र पुनरभ्येति चान्तिकम्॥<br><br>4569: तस्य मर्मच्छिदं घोरं तीक्ष्णं चामित्रकदर्शनः। समादाय शरं श्रेष्ठं कार्मुके तु तथासृजत्॥<br><br>4570: ततो गव्यूतिमात्रेण मृगयूथपयूथपः। तस्य बाणपथं मुक्त्वा तस्थिवान् प्रहसन्निव॥<br><br>4571: तस्मिन् निपतिते बाणे भूमौ ज्वलिततेजसि। प्रविवेश महारण्यं मृगो राजाप्यथाद्रवत्॥<br><br>4572: भीष्म उवाच प्रविश्य स महारण्यं तापसानामथाश्रमम्। आससाद ततो राजा श्रान्तचोपाविशत् तदा। ॥<br><br>4573: तं कार्मुकधरं दृष्ट्वा श्रमार्तं क्षुधितं तदा। समेत्य ऋषयस्तस्मिन् पूजां चक्रुर्यथाविधि॥<br><br>4574: स पूजामृषिभिर्दत्तां सम्प्रगृह्य नराधिपः। अपृच्छत् तापसान् सर्वांस्तपसो वृद्धिमुत्तमाम्॥<br><br>4575: ते तस्य राज्ञो वचनं सम्प्रगृह्य तपोधनाः। ऋषयो राजशार्दूलं तमपृच्छन् प्रयोजनम्॥<br><br>4576: केन भद्र सुखार्थेन सम्प्राप्तोऽसि तपोवनम्। पदातिर्बद्धनिस्त्रिंशो धन्वी बाणी नरेश्वर॥<br><br>4577: एतदिच्छामहे श्रोतुं कुतः प्राप्तोऽसि मानद। कस्मिन् कुले तु जातस्त्वं किंनामा चासि ब्रूहि नः॥<br><br>4578: ततः स राजा सर्वेभ्यो द्विजेभ्यः पुरुषर्षभ। आचचक्षे यथान्यायं परिचर्यां च भारत॥<br><br>4579: हैहयानां, कुले जातः सुमित्रो मित्रनन्दनः। चरामि मृगयूथानि निनन् बाणैः सहस्रशः॥<br><br>4580: बलेन महता गुप्तः सामात्यः सावरोधनः। मृगस्तु विद्धो बाणेन मया सरति शल्यवान्॥<br><br>4581: तं द्रवन्तमनुप्राप्तो वनमेतद् यदृच्छया। भवत्सकाशं नष्टश्रीर्हताशः श्रमकर्शितः॥<br><br>4582: किं नु दुःखमतोऽन्यद् वै यदहं श्रमकर्शितः। भवतामाश्रमं प्राप्तो हताशो भ्रष्टलक्षणः॥<br><br>4583: न राजलक्षणत्यागो न पुरस्य तपोधनाः। दुःखं करोति तत् तीनं यथाऽऽशा विहता मम॥<br><br>4584: हिमवान् वा महाशैलः समुद्रो वा महोदधिः। महत्त्वान्नान्वपद्येतां नभसो वान्तरं तथा॥<br><br>4585: आशायास्तपसि श्रेष्ठास्तथा नान्तमहं गतः। भवतां विदितं सर्वं सर्वज्ञा हि तपोधनाः॥<br><br>4586: भवन्तः सुमहाभागास्तस्मात् पृच्छामि संशयम्। आशावान् पुरुषो यः स्यादन्तरिक्षमथापि वा॥<br><br>4587: किं नु ज्यायस्तरं लोके महत्त्वात् प्रतिभाति वः। एतदिच्छामि तत्त्वेन श्रोतुं किमिह दुर्लभम्॥<br><br>4588: यदि गुह्यं न वो नित्यं तदा प्रब्रूत मा चिरम्। न गुह्यं श्रोतुमिच्छामि युष्मद्भयो द्विजसत्तमाः॥<br><br>4589: भवत् तपोविघातो वा यदि स्याद् विरमे ततः। यदि वास्ति कथायोगो योऽयं प्रश्नो मयेरितः॥<br><br>4590: एतत् कारणसामर्थ्यं श्रोतुमिच्छामि तत्त्वतः। भवन्तोऽपि तपोनित्या ब्रूयुरेतत् समन्विताः॥<br><br>4591: भीष्म उवाच ततस्तेषां समस्तानामृषीणामृषिसत्तमः। ऋषभो नाम विप्रर्षिविस्मयन्निदमब्रवीत्॥<br><br>4592: पुराहं राजशार्दूल तीर्थान्यनुचरन् प्रभो। समासादितवान् दिव्यं नरनारायणाश्रमम्॥<br><br>4593: यत्र सा बदरी रम्या ह्रदो वैहायसस्तथा। यत्र चाश्वशिरा राजन् वेदान् पठति शाश्वतान्॥<br><br>4594: तस्मिन् सरसि कृत्वाहं विधिवत् तर्पणं पुरा। पितृणां देवतानां च ततोऽऽश्रममियां तदा॥<br><br>4595: रेमाते यत्र तौ नित्यं नरनारायणावृषी। अदूरादाश्रमं कञ्चिद् वासार्थमगमं तदा॥<br><br>4596: तत्र चीराजिनधरं कृशमुच्चमतीव च। अद्राक्षमृषिमायान्तं तनुं नाम तपोधनम्॥<br><br>4597: अन्यैर्नरैर्महाबाहो वपुषाष्टगुणान्वितम्। कृशता चापि राजर्षे न दृष्टा तादृशी क्वचित्॥<br><br>4598: शरीरमपि राजेन्द्र तस्य कानिष्ठिकासमम्। ग्रीवा बाहू तथा पादौ केशाश्चाद्भुतदर्शनाः॥<br><br>4599: शिरः कायानुरूपं न कर्णी नेत्रे तथैव च। तस्य वाक्चैव चेष्टा च सामान्ये राजसत्तम॥<br><br>4600: दृष्ट्वाहं तं कृशं विप्रं भीतः परमदुर्मनाः। पादौ तस्याभिवाद्याथ स्थितः प्राञ्जलिरग्रतः॥<br><br>4601: निवेद्य नामगोत्रे च पितरं च नरर्षभ। प्रदिष्टे चासने तेन शनैरहमुपाविशम्॥<br><br>4602: ततः स कथयामास कथां धर्मार्थसंहिताम्। ऋषिमध्ये महाराज तनुर्धर्मभृतां वरः॥<br><br>4603: तस्मिंस्तु कथयत्येव राजा राजीवलोचनः। उपायाज्जवनैरश्वैः सबल: सावरोधनः॥<br><br>4604: स्मरन् पुत्रमरण्ये वै नष्टं परमदुर्मनाः। भूरिद्युम्नपिता श्रीमान् वीरद्युम्नो महायशाः॥<br><br>4605: इह द्रक्ष्यामि तं पुत्रं द्रक्ष्यामीहेति पार्थिवः। एवमाशाहतो राजा चरन् वनमिदं पुरा॥<br><br>4606: दुर्लभः स मया द्रष्टुं नूनं परमधार्मिकः। एकः पुत्रो महारण्ये नष्ट इत्यसकृत् तदा॥<br><br>4607: दुर्लभः स मया द्रष्टुमाशा च महती मम। तया परीतगात्रोऽहं मुमूर्षुर्नात्र संशयः॥<br><br>4608: एतच्छ्रुत्वा तु भगवांस्तनुर्मुनिवरोत्तमः। अवाक्शिरा ध्यानपरो मुहूर्तमिव तस्थिवान्। १८। । तमनुध्यान्तमालक्ष्य राजा परमदुर्मनाः। उवाच वाक्यं दीनात्मा मन्दं मन्दमिवासकृत्॥<br><br>4609: दुर्लभं किं नु देवर्षे आशायाश्चैव कि महत्। ब्रवीतु भगवानेतद् यदि गुह्यं न ते मयि॥<br><br>4610: मुनिरुवाच महर्षिभगवांस्तेन पूर्वमासीद् विमानितः। बालिशां बुद्धिमास्थाय मन्दभाग्यतयाऽऽत्मनः॥<br><br>4611: अर्थयन् कलशं राजन् काञ्चनं वल्कलानि च। अवज्ञापूर्वकेनापि न सम्पादितवांस्ततः। निविण्णः स तु विप्रर्षिनिराशः समपद्यत॥<br><br>4612: एवमुक्तोऽभिवाद्याथ तमृषि लोकपूजितम्। श्रान्तोऽवसीदद् धर्मात्मा यथा त्वं नरसत्तम॥<br><br>4613: अर्घ्यं ततः समानीय पाद्यं चैव महानृषिः। आरण्येनैव विधिना राज्ञे सर्वं न्यवेदयत्। ॥<br><br>4614: ततस्ते मुनयः सर्वे परिवार्य नरर्षभम्। उपाविशन् नरव्याघ्र सप्तर्षय इव ध्रुवम्॥<br><br>4615: अपृच्छंश्चैव तं तत्र राजानमपराजितम्। प्रयोजनमिदं सर्वमाश्रमस्य निवेशने॥<br><br>4616: राजोवाच वीरद्युम्न इति ख्यातो राजाहं दिक्षु विश्रुतः। भूरिद्युम्नं सुतं नष्टमन्वेष्टुं वनमागतः॥<br><br>4617: एकः पुत्रः स विप्राय बाल एव च मेऽनघ। न दृश्यते वने चास्मिंस्तमन्वेष्टुं चराम्यहम्॥<br><br>4618: ऋषभ उवाच इत्येवमुक्ते वचने राज्ञा मुनिरधोमुखः। तूष्णीमेवाभवत् तत्र न च प्रत्युक्तवान् नृपम्॥<br><br>4619: स हि तेन पुरा विप्रो राज्ञा नात्यर्थमानितः। आशाकृतश्च राजेन्द्र तपो दीर्घं समाश्रितः॥<br><br>4620: प्रतिग्रहमहं राज्ञां न करिष्ये कथञ्चन। अन्येषां चैव वर्णानामिति कृत्वा धियं तदा॥<br><br>4621: आशा हि पुरुषं बालमुत्थापयति तस्थुषी। तामहं व्यपनेष्यामि इति कृत्वा व्यवस्थितः। वीरद्युम्नस्तु तं भूयः पप्रच्छ मुनिसत्तमम्॥<br><br>4622: राजोवाच आशायाः किं कृशत्वं च किं चेह भुवि दुर्लभम्। ब्रवीतु भगवानेतत् त्वं हि धर्मार्थदर्शिवान्॥<br><br>4623: तत: संस्मृत्य तत् सर्वं स्मारयिष्यन्निवाब्रवीत्। राजानं भगवान् विप्रस्ततः कृशतनुस्तदा॥<br><br>4624: ऋषिरुवाच कृशत्वेन समं राजन्नाशामा विद्यते नृप। तस्या वै दुर्लभत्वाच्च प्रार्थिताः पार्थिवा मया॥<br><br>4625: राजोवाच कृशाकृशे मया ब्रह्मन् गृहीते वचनात् तव। दुर्लभत्वं च तस्यैव वेदवाक्यमिव द्विज॥<br><br>4626: संशयस्तु महाप्राज्ञ संजातो हृदये मम तन्मुने मम तत्त्वेन वक्तुमर्हसि पृच्छतः॥<br><br>4627: त्वत्तः कृशतरं किं नु ब्रवीतु भगवानिदम्। यदि गुह्यं न ते किञ्चिद् विद्यते मुनिसत्तम॥<br><br>4628: कृश उवाच दुर्लभोऽप्यथवा नास्ति योऽर्थी धृतिमवाप्नुयात्। स दुर्लभतरस्तात योऽर्थिनं नावमन्यते॥<br><br>4629: सत्कृत्य नोपकुरुते परं शक्त्या यथार्हतः। या सक्ता सर्वभूतेषु साऽऽशा कृशतरी मया॥<br><br>4630: कृतघ्नेषु च या सक्ता नृशंसेष्वलसेषु च। अपकारिषु चासत्ता साऽऽशा कृशतरीमया॥<br><br>4631: एकपुत्रः पिता पुत्रे नष्टे वा प्रोषितेऽपि वा। प्रवृत्तिं यो न जानाति साऽऽशा कृशतरी मया॥<br><br>4632: प्रसवे चैव नारीणां वृद्धानां पुत्रकारिता। तथा नरेन्द्र धनिनां साऽऽशा कृशतरी मया। ॥<br><br>4633: प्रदानकाक्षिणीनां च कन्यानां वयसि स्थिते। श्रुत्वा कथास्तथायुक्ताः साऽऽशा कृशतरी मया॥<br><br>4634: एतच्छ्रुत्वा ततो राजन् स राजा सावरोधनः। संस्पृश्य पादौ शिरसा निपपात द्विजर्षभम्॥<br><br>4635: राजोवाच प्रसादये त्वां भगवन् पुत्रेणेच्छामि संगमम्। यदेतदुक्तं भवता सम्प्रति द्विजसत्तम॥<br><br>4636: ऋषभ उवाच सत्यमेतन्न संदेहो यदेतद् व्याहृतं त्वया। ततः प्रहस्य भगवांस्तनुर्धर्मभृतां वरः॥<br><br>4637: पुत्रमस्यानयत् क्षिप्रं तपसा च श्रुतेन च। स समानीय तत्पुत्रं तमुपालभ्य पार्थिवम्॥<br><br>4638: आत्मानं दर्शयामास धर्म धर्मभृतां वरः। स दर्शयित्वा चात्मानं दिव्यमद्भुतदर्शनम्। विपाष्मा विगतक्रोधश्चचार वनमन्तिकात्॥<br><br>4639: एतद् दृष्टं मया राजंस्तथा च वचनं श्रुतम्। आशामपनयस्वाशु ततः कृशतरीमिमाम्॥<br><br>4640: भीष्म उवाच स तथोक्तस्तदा राजन् ऋषभेण महात्मना। सुमित्रोऽपनयत् क्षिप्रमाशां कृशतरी ततः॥<br><br>4641: एवं त्वमपि कौन्तेय श्रुत्वा वाणीमिमां मम। स्थिरो भव महाराज हिमवानिव पर्वतः॥<br><br>4642: त्वं हि प्रष्टा च श्रोता च कृच्छ्रेष्वनुगतेष्विह। श्रुत्वा मम महाराज न संतप्तुमिहार्हसि॥<br><br>4643: युधिष्ठिर उवाच नामृतस्येव पर्याप्तिर्ममास्ति ब्रुवति त्वयि। यथा हि स्वात्मवृत्तिस्थस्तथा तृप्तोऽस्मि भारत॥<br><br>4644: तस्मात् कथय भूयस्त्वं धर्ममेव पितामह। न हि तृप्तिमहं यामि पिबन् धर्मामृतं हि ते॥<br><br>4645: भीष्म उवाच अत्राप्युदाहरन्तीममितिहासं पुरातनम्। गौतमस्य च संवादं यमस्य च महात्मनः॥<br><br>4646: पारियानं गिरिं प्राप्य गौतमस्याश्रमो महान्। उवास गौतमो यं च कालं तमपि मे शृणु॥<br><br>4647: षष्टिं वर्षसहस्राणि सोऽतप्यद् गौतमस्तपः। तमुग्रतपसा युक्तं भावितं सुमहामुनिम्॥<br><br>4648: उपयातो नरव्याघ्र लोकपालो यमस्तदा। तमपश्यत् सुतपस पृषि वै गौतमं तदा॥<br><br>4649: स तं विदित्वा ब्रह्मर्षिर्यममागतमोजसा। प्राञ्जलिः प्रयतो भूत्वा उपविष्टस्तपोधनः॥<br><br>4650: तं धर्मराजो दृष्दैव सत्कृत्यैव द्विजर्षभम्। न्यमन्त्रयत धर्मेण क्रियतां किमिति ब्रुवन्॥<br><br>4651: गौतम उवाच मातापितृभ्यामानृण्यं किं कृत्वा समवाप्नुयात्। कथं च लोकानाप्नोति पुरुषो दुर्लभाशुचीन्॥<br><br>4652: यम उवाच तप:शौचवता नित्यं सत्यधर्मरतेन च। मातापित्रोरहरहः पूजनं कार्यमञ्जसा॥<br><br>4653: अश्वमेधैश्च यष्टव्यं बहुभिः स्वाप्तदक्षिणैः। तेन लोकानवाप्नोति पुरुषोऽद्भुतदर्शनान्॥<br><br>4654: युधिष्ठिर उवाच मित्रैः प्रहीयमाणस्य बह्वमित्रस्य का गतिः। राज्ञः संक्षीणकोशस्य बलहीनस्य भारत॥<br><br>4655: दुष्टामात्यसहायस्य च्युतमन्त्रस्य सर्वतः। राज्यात् प्रच्यवमानस्य गतिमभ्यामपश्यतः॥<br><br>4656: परचक्राभियातस्य परराष्ट्राणि मृद्गतः। विग्रहे वर्तमानस्य दुर्बलस्य वलीयसा॥<br><br>4657: असंविहितराष्ट्रस्य देशकालावजानतः। अप्राप्यं च भवेत् सान्त्वंभेदो वाप्यतिपीडनात्। जीवितं त्वर्थहेतुर्वा तत्र किं सुकृतं भवेत्॥<br><br>4658: भीष्म उवाच गुह्यं धर्मज मा प्राक्षीरतीव भरतर्षभ। अपृष्ठो नोत्सहे वक्तुं धर्ममेतं युधिष्ठिर॥<br><br>4659: धर्मो ह्यणीयान् वचनाद् बुद्धिश्च भरतर्षभ। श्रुत्वोपास्य सदाचारैः साधुर्भवति स क्वचित्॥<br><br>4660: कर्मणा बुद्धिपूर्वेण भवत्याढ्यो न वा पुनः। तादृशोऽयमनुप्रश्नः संव्यवस्यः स्वया धिया॥<br><br>4661: उपायं धर्मबहुलं यात्रार्थं शृणु भारत। नाहमेतादृशं धर्मं बुभूषे धर्मकारणात्॥<br><br>4662: दुःखादान इह ह्येष स्यात् तु पश्चात् क्षयोपमः। अभिगम्यमतीनां हि सर्वासामेव निश्चयः॥<br><br>4663: यथा यथा हि पुरुषो नित्यं शास्त्रमवेक्षते। तथा तथा विजानाति विज्ञानमथ रोचते। ॥<br><br>4664: अविज्ञानादयोगो हि पुरुषस्योपजायते। विज्ञानादपि योगश्च योगो भूतिकरः परः॥<br><br>4665: अशङ्कमानो वचनमनसूयुरिदं शृणु। राज्ञः कोशक्षयादेव जायते बलसंक्षयः॥<br><br>4666: कोशं च जनयेद् राजा निर्जलेभ्यो यथा जलम्। कालं प्राप्यानुगृह्णीयादेष धर्मः सनातनः। उपायधर्म प्राप्येमं पूर्वैराचरितं जनैः॥<br><br>4667: अन्यो धर्मः समर्थानामापत्स्वन्यश्च भारत। प्राक्कोशात् प्राप्यतें धर्मो वृत्तिधर्माद् गरीयसी॥<br><br>4668: धर्मं प्राप्य न्यायवृत्तिं न बलीयान् न विन्दति। यस्माद् बलस्योपपत्तिरेकान्तेन न विद्यते॥<br><br>4669: तस्मादापत्स्वधर्मोऽपि श्रूयते धर्मलक्षणः। अधर्मो जायते तस्मिन्निति वै कवयो विदुः॥<br><br>4670: अनन्तरं क्षत्रियस्य तत्र किं विचिकित्स्यते। यथास्य धर्मो न ग्लायेन्नेयाच्छत्रुवशं यथा। तत् कर्तव्यमिहेत्याहुर्नात्मानमवसादयेत्॥<br><br>4671: सर्वात्मनैव धर्मस्य न परस्य न चात्मनः। सर्वोपायैरुज्जिहीर्षेदात्मानमिति निश्चयः॥<br><br>4672: तत्र धर्मविदां तात निश्चयो धर्मनैपुणम्। उद्यमो नैपुणं क्षात्रे बाहुवीर्यादिति श्रुतिः॥<br><br>4673: क्षत्रियो वृत्तिसंरोधे कस्य नादातुमर्हति। अन्यत्र तापसस्वाच्च ब्राह्मणस्वाच्च भारत॥<br><br>4674: यथा वै ब्राह्मणः सीदन्नयाज्यमपि याजयेत्। अभोज्यानानि चाश्नीयात् तथेदं नात्र संशयः॥<br><br>4675: पीडितस्य किमद्वारमुत्पथो विधृतस्य च। अद्वारतः प्रद्रवति यदा भवति पीडितः॥<br><br>4676: यस्य कोशबलग्लान्या सर्वलोकपराभवः। भैक्ष्यचर्या न विहिता न च विट् शूद्रजीविका॥<br><br>4677: स्वधर्मानन्तरा वृत्तिर्जात्याननुपजीवतः। जहतः प्रथमं कल्पमनुकल्पेन जीवनम्॥<br><br>4678: आपद्गतेन धर्माणामन्यायेनोपजीवनम्। अपि ह्येतद् ब्राह्मणेषु दृष्टं वृत्तिपरिक्षये॥<br><br>4679: क्षत्रिये संशयः कस्मादित्येवं निश्चितं सदा। आददीत विशिष्टेभ्यो नावसीदेत् कथंचन॥<br><br>4680: हन्तारं रक्षितारं च प्रजानां क्षत्रियं विदुः। तस्मात् संरक्षता कार्यमादानं क्षत्रबन्धुना॥<br><br>4681: अन्यत्र राजन् हिंसाया वृत्तिर्नेहास्ति कस्यचित्। अप्यरण्यसमुत्थस्य एकस्य चरतो मुनेः॥<br><br>4682: न शङ्खलिखितां वृत्तिं शक्यमास्थाय जीवितुम्। विशेषतः कुरुश्रेष्ठ प्रजापालनमीप्सया॥<br><br>4683: परस्परं हि संरक्षा राज्ञा राष्ट्रेण चापदि। नित्यमेव हि कर्तव्या एष धर्मः सनातनः॥<br><br>4684: राजा राष्ट्रं यथाऽऽपत्सु द्रव्यौघैरपि रक्षति। राष्ट्रेण राजा व्यसने रक्षितव्यस्तथा भवेत्॥<br><br>4685: कोशं दण्डं बलं मित्रं यदन्यदपि संचितम्। न कुर्वीतान्तरं राष्ट्र राजा परिगतः क्षुधा। ॥<br><br>4686: बीजं भक्तेन सम्पाद्यमिति धर्मविदो विदुः। अत्रैतच्छम्बरस्याहुमहामायस्य दर्शनम्॥<br><br>4687: धिक् तस्य जीवितं राज्ञो राष्ट्रं यस्यावसीदति। अवृत्त्यान्यमनुष्योऽपि यो वैदेशिक इत्यपि॥<br><br>4688: राज्ञः कोशबलं मूलं कोशमूलं पुनर्बलम्। तन्मूलं सर्वधर्माणां धर्ममूलाः पुनः प्रजा:॥<br><br>4689: नान्यानपीडयित्वेह कोशः शक्यः कुतो बलम्। तदर्थं पीडयित्वा च दोषं प्राप्तुं न सोऽर्हति॥<br><br>4690: अकार्यमपि यज्ञार्थं क्रियते यज्ञकर्मसु। एतस्मात् कारणाद् राजा न दोषं प्राप्तुमर्हति॥<br><br>4691: अर्थार्थमन्यद् भवति विपरीतमथापरम्। अनर्थार्थमथाप्यन्यत् तत् सर्वं ह्यर्थकारणम्। एवं बुद्ध्या सम्प्रपश्येनमेधावी कार्यनिश्चयम्॥<br><br>4692: यज्ञार्थमन्यद् भवति यज्ञोऽन्यार्थस्तथा परः। यज्ञस्यार्थार्थमेवान्यत् तत् सर्वं यज्ञसाधनम्॥<br><br>4693: उपमामत्र वक्ष्यामि धर्मतत्त्वप्रकाशिनीम्। यूपं छिन्दन्ति यज्ञार्थं तत्र ये परिपन्थिनः॥<br><br>4694: दुमाः केचन सामन्ता ध्रुवं छिन्दन्ति तानपि। ते चापि निपतन्तोऽन्यान् निघ्नन्त्येव वनस्पतीन्॥<br><br>4695: एवं कोशस्य महतो ये नराः परिपन्थिनः। तानहत्वा न पश्यामि सिद्धिमत्र परंतप॥<br><br>4696: धनेन जयते लोकावुभौ परमिमं तथा। सत्यं च धर्मवचनं यथा नास्त्यधनस्तथा॥<br><br>4697: सर्वोपायैराददीत धनं यज्ञप्रयोजनम्। न तुल्यदोषः स्यादेवं कार्याकार्येषु भारत॥<br><br>4698: नैतौ सम्भवतो राजन् कथंचिदपि पार्थिवा न हरण्येषु पश्यामि धनवृद्धानहं क्वचित्॥<br><br>4699: यदिदं दृश्यते वित्तं पृथिव्यामिह किंचन। ममेदं स्यान्ममेदं स्यादित्येवं काक्षते जनः॥<br><br>4700: न च राज्यसमो धर्मः कश्चिदस्ति परंतप। धर्मः संशब्दितो राज्ञामापदर्थमतोऽन्यथा। ॥<br><br>4701: दानेन कर्मणा चान्ये तपसान्ये तपस्विनः। बुद्ध्या दाक्ष्येण चैवान्ये विन्दन्ति धनसंचयान्॥<br><br>4702: अधनं दुर्बलं प्राहुर्धनेन बलवान् भवेत्। सर्वं धनवता प्राप्यं सर्वं तरति कोशवान्॥<br><br>4703: कोशेन धर्मः कामश्च परलोकस्तथा ह्ययम्। तं च धर्मेण लिप्सेत नाधर्मेण कदाचन॥<br><br>4704: युधिष्ठिर उवाच क्षीणस्य दीर्घसूत्रस्य सानुक्रोशस्य बन्धुषु। परिशङ्कितवृत्तस्य श्रुतमन्त्रस्य भारत॥<br><br>4705: विभक्तपुरराष्ट्रस्य निर्द्रव्यनिचयस्य च। असम्भावितमित्रस्य भिन्नामात्यस्य सर्वशः॥<br><br>4706: परचक्राभियातस्य दुर्बलस्य बलीयसा। आपन्नचेतसो ब्रूहि किं कार्यमवशिष्यते॥<br><br>4707: भीष्म उवाच बाह्यश्चेद् विजिगीषुः स्याद् धर्मार्थकुशलः शुचिः। जवेन संधिं कुर्वीत पुर्वभुक्तान् विमोचयेत्॥<br><br>4708: योऽधर्मविजिगीषुः स्याद् बलवान् पापनिश्चयः। आत्मनः संनिरोधेन संधिं तेनापि रोचयेत्॥<br><br>4709: अपास्य राजधानी वा तरेद् द्रव्येण चापदम्। तद्भावयुक्तो द्रव्याणि जीवन् पुनरुपार्जयेत्॥<br><br>4710: यास्तु कोशबलत्यागाच्छक्यास्तरितुमापदः। कस्तत्राधिकमात्मानं संत्यजेदर्थधर्मवित्॥<br><br>4711: अवरोधान् जुगुप्सेत का सपत्नधने दया। न त्वेवात्मा प्रदातव्यः शक्ये सति कथंचन॥<br><br>4712: युधिष्ठिर उवाच आभ्यन्तरे प्रकुपिते बाह्ये चोपनिपीडिते। क्षीणे कोशे श्रुते मन्त्रे किं कार्यमवशिष्यते॥<br><br>4713: भीष्म उवाच क्षिप्रं वा संधिकाम: स्यात् क्षिप्रं वा ताणविक्रमः। तदापनयनं क्षिप्रमेतावत् साम्परायिकम्॥<br><br>4714: अनुरक्तेन चेष्टेन हृष्टेन जगतीपतिः। अल्पेनापि हि सैन्येन महीं जयति भूमिपः॥<br><br>4715: हतो वा दिवमारोहेद्धत्वा वा क्षितिमावसेत्। युद्धे हि संत्यजन् प्राणान् शक्रस्यैति सलोकताम्॥<br><br>4716: सर्वलोकागमं कृत्वा मृदुत्वं गन्तुमेव च। विश्वासाद् विनयं कुर्याद् विश्वसेच्चाप्युपायतः॥<br><br>4717: अपचिक्रमिषुः क्षिप्रं साम्ना वा परिसान्त्वयन्। विलवयित्वा मन्त्रेण ततः स्वयमुपक्रमेत्॥<br><br>4718: युधिष्ठिर उवाच हीने परमके धर्म सर्वलोकाभिसंहिते। सर्वस्मिन् दस्युसाद्भूते पृथिव्यामुपजीवने॥<br><br>4719: केन स्विद् ब्राह्मणो जीवेज्जघन्ये काल आगते। असंत्यजन् पुत्रपौत्राननुक्रोशात् पितामह॥<br><br>4720: भीष्म उवाच विज्ञानबलमास्थाय जीवितव्यं तथागते। सर्वं साध्वर्थमेवेदमसाध्वर्थं न किंचन॥<br><br>4721: असाधुभ्योऽर्थमादाय साधुभ्यो यः प्रयच्छति। आत्मानं संक्रमं कृत्वा कृच्छ्रधर्मविदेव सः॥<br><br>4722: आकाङ्क्षन्नात्मनो राज्यं राज्ये स्थितिमकोपयन्। अदत्तमेवाददीत दातुर्वित्तं ममेति च॥<br><br>4723: विज्ञानबलपूतो यो वर्तते निन्दितेष्वपि। वृत्तिविज्ञानवान् धीरः कस्तं वा वक्तुमर्हति॥<br><br>4724: येषां बलकृता वृत्तिस्तेषामन्या न रोचते। तेजभासिप्रवर्तन्ते बलवन्तो युधिष्ठिर। ॥<br><br>4725: यदैव प्राकृतं शास्त्रमविशेषेण वर्तते। तदैवमभ्यसेदेवं मेधावी वाप्यथोत्तरम्॥<br><br>4726: ऋत्विकपुरोहिताचार्यान् सत्कृतानभिसत्कृतान्। न ब्राह्मणान् घातयीत दोषान् प्राप्नोति घातयन्॥<br><br>4727: एतत् प्रमाणं लोकस्य चक्षुरेतत् सनातनम्। तत् प्रमाणोऽवगाहेत तेन तत् साध्वसाधु वा॥<br><br>4728: बहवो ग्रामवास्तव्या रोषाद् ब्रूयुः परस्परम्। न तेषां वचनाद् राजा सत्कुर्याद् घातयीत वा॥<br><br>4729: न वाच्यः परिवादोऽयं न श्रोतव्यः कथञ्चन। कर्णावथ पिधातव्यौ प्रस्थेयं चान्यतो भवेत्॥<br><br>4730: असतां शीलमेतद् वै परिवादोऽथ पैशुनम्। गुणानामेव वक्तारः सन्तः सत्सु नराधिप॥<br><br>4731: यथा सुमधुरौ दम्यौ सुदान्तौ साधुवाहिनौ। धुरमुद्यम्य वहतस्तथा वर्ते: वै नृपः॥<br><br>4732: यथा यथास्य बहवः सहायाः स्युस्तथा परे। आचारमेव मन्यन्ते गरीयो धर्मलक्षणम्॥<br><br>4733: अपरे नैवमिच्छन्ति ये शङ्खलिखितप्रियाः। मात्सर्यादथवा लोभान ब्रूयुर्वाक्यमीदृशम्॥<br><br>4734: आर्षमप्यत्र पश्यन्ति विकर्मस्थस्य पातनम्। न तादृक्सदृशं किञ्चित् प्रमाणं दृश्यते क्वचित्॥<br><br>4735: देवताश्च विकर्मस्थं पातयन्ति नराधमम्। व्याजेन विन्दन् वित्तं हि धर्मात् स परिहीयते॥<br><br>4736: सर्वतः सत्कृतः सद्भिर्भूतिप्रवरकारणैः। हृदयेनाभ्यनुज्ञातो यो धर्मस्तं व्यवस्यति॥<br><br>4737: यश्चतुर्गुणसम्पन्नं धर्मं ब्रूयात् स धर्मवित्। अहेरिव हि धर्मस्व पदं दुःखं गवेषितुम्॥<br><br>4738: यथा मृगस्य विद्धस्य पदमेकं पदं नयेत्। स्रक्षेद् रुधिरलेपेन तथा धर्मपदं नयेत्॥<br><br>4739: एवं सद्धिविनीतेन पथा गन्तव्यमित्युत। राजर्षीणां वृत्तमेतदवगच्छ युधिष्ठिर। ॥<br><br>4740: भीष्म उवाच स्वराष्ट्रात् परराष्ट्राच्च कोशं संजनयेन्नृपः। कोशाद्धि धर्मः कौन्तेय राज्यमूलं च वर्धते॥<br><br>4741: तस्मात् संजनयेत् कोशं सत्कृत्य परिपालयेत्। परिपाल्यानुतनुयादेष धर्मः सनातनः॥<br><br>4742: न कोशः शुद्धशौचेन न नृशंसेन जातुचित्। मध्यमं पदमास्थाय कोशसंग्रहणं चरेत्॥<br><br>4743: अबलस्य कुत: कोशो ह्यकोशस्य कुतो बलम्। अबलस्य कुतो राज्यमराज्ञः श्रीर्भवेत् कुतः॥<br><br>4744: उच्चैर्वृत्तेः श्रियो हानिर्यथैव मरणं तथा। तस्मात् कोशं बलं मित्रमथ राजा विवर्धयेत्॥<br><br>4745: हीनकोशं हि राजानमवजानन्ति मानवाः। न चास्याल्पेन तुष्यन्ति कार्यमप्युत्सहन्ति च॥<br><br>4746: श्रियो हि कारणाद् राजा सक्रियां लभते पराम्। सास्य गृहति पापानि वासो गुह्यमिव स्त्रियाः॥<br><br>4747: ऋद्धिमस्यानु तप्यन्ते पुरा विप्रकृता नराः। शालावृका इवाजस्त्रं जिघांसुमेव विन्दति॥<br><br>4748: ईदृशस्य कुतो राज्ञः सुखं भवति भारत। उद्यच्छेदेव न नमेदुद्यमो ह्येव पौरुषम्॥<br><br>4749: अप्यपर्वणि भज्येत न नमतेह कस्यचित्। अप्यरण्यं समाश्रित्य चरेन्मृगगणैः सह॥<br><br>4750: न त्वेवोज्झितमर्यादैर्दस्युभिः सहितश्चरेत्। दस्यूनां सुलभा सेना रौद्रकर्मसु भारत॥<br><br>4751: एकान्ततो ह्यमर्यादात् सर्वोऽप्युद्विजते जनः। दस्यवोऽप्यभिशङ्कन्ते निरनुक्रोशकारिणः॥<br><br>4752: स्थापयेदेव मर्यादां जनचित्तप्रसादिनीम्। अल्पेऽप्यर्थे च मर्यादा लोके भवति पूजिता॥<br><br>4753: नायं लोकोऽस्ति न पर इति व्यवसितो जनः। नालं गन्तुं हि विश्वासं नास्तिके भयशङ्किते॥<br><br>4754: यथा सद्भिः परादानमहिंसा दस्युभिः कृता। अनुरज्यन्ति भूतानि समर्यादेषु दस्युषु॥<br><br>4755: अयुद्ध्यमानस्य वधो दारामर्षः कृतघ्नता। ब्रह्मवित्तस्य चादानं निःशेषकरणं तथा॥<br><br>4756: स्त्रिया मोषः पतिस्थानं दस्युष्वेतद् विगर्हितम्। संश्लेषं च परस्त्रीमिर्दस्युरेतानि वजयेत्॥<br><br>4757: अभिसंदधते ये च विश्वासायास्य मानवाः। अशेषमेवोपलभ्य कुर्वन्तीति विनिश्चयः॥<br><br>4758: तस्मात् सशेषं कर्तव्यं स्वाधीनमपि दस्युभिः। न बलस्थोऽहमस्मीति नृशंसानि समाचरेत्॥<br><br>4759: स शेषकारिणस्तत्र शेषं पश्यन्ति सर्वशः। निःशेषकारिणो नित्यं निःशेषकरणाद् भयम्॥<br><br>4760: भीष्म उवाच अत्र धर्मानुवचनं कीर्तयन्ति पुराविदः। प्रत्यक्षावेव धर्मार्थो क्षत्रियस्य विजानतः॥<br><br>4761: तत्र न व्यवधातव्यं परोक्षा धर्मयापना। अधर्मो धर्म इत्येतद् यथा वृकपदं तथा॥<br><br>4762: धर्माधर्मफले जातु ददर्शेह न कश्चन। बुभूषेद् बलमेवैतत् सर्वं बलवतो वशे॥<br><br>4763: श्रियो बलममात्यांश्च बलवानिह विन्दति। यो ह्यनाढ्यः स पतितस्तदुच्छिष्टं यदल्पकम्॥<br><br>4764: बह्वपथ्यं बलवति न किंचित् क्रियते भयात्। उभौ सत्यधिकारस्थौ त्रायते महतो भयात्॥<br><br>4765: अतिधर्माद् बलं मन्ये बलाद् धर्मः प्रवर्तते। बले प्रतिष्ठितो धर्मो धरण्यामिव जङ्गमम्॥<br><br>4766: धूमो वायोरिव वशे बलं धर्मोऽनुवर्तते। अनीश्वरो बले धर्मो दुमे वल्लीव संश्रिता॥<br><br>4767: वशे बलवतां धर्मः सुखं भोगवतामिव। नास्त्यसाध्यं बलवतां सर्वं बलवतां शुचि॥<br><br>4768: दुराचारः क्षीणबलः परित्राणं न गच्छति। अथ तस्मादुद्विजते सर्वो लोको वृकादिव॥<br><br>4769: अपध्वस्तो ह्यवमतो दुःखं जीवति जीवितम्। जीवितं यदपक्रुष्टं यथैव मरणं तथा॥<br><br>4770: यदेवमाहुः पापेन चारित्रेण विवर्जितः। सुभृशं तप्यते तेन वाक्शल्येन परिक्षतः॥<br><br>4771: अत्रैतदाहुराचार्याः पापस्य परिमोक्षणे। त्रयीं विद्यामवेक्षेत तथोपासीत वै द्विजान्॥<br><br>4772: प्रसादयेच्चक्षुषा वाचा चाप्यथ कर्मणा। महामनाश्चापि भवेद् विवहेच्च महाकुले॥<br><br>4773: इत्यस्मीति वदेदेवं परेषां कीर्तयेद् गुणान्। जपेदुदकशीलः स्यात् पेशलो नातिजल्पकः॥<br><br>4774: ब्रह्मक्षत्रं सम्प्रविशेद् बहु कृत्वा सुदुष्करम्। उच्यमानो हि लोकेन बहुकृत् तदचिन्तयन्॥<br><br>4775: अपापो ह्येवमाचारः क्षिप्रं बहुमतो भवेत्। सुखं च चित्रं भुञ्जीत कृतेनैकेन गोपयेत्॥<br><br>4776: लोके च लभते पूजां परत्रेह महत् फलम्॥<br><br>4777: भीष्म उवाच अत्राप्युदाहरन्तीममितिहासं पुरातनम्। यथा दस्युः समर्यादः प्रेत्यभावे न नश्यति॥<br><br>4778: प्रहर्ता मतिमाशूरः श्रुतवाननृशंसवान्। रक्षन्नाश्रमिणां धर्मं ब्रह्मण्यो गुरुपूजकः॥<br><br>4779: निषाद्यां क्षत्रियाज्जातः क्षत्रधर्मानुपालकः। कायव्यो नाम नैषादिर्दस्यत्वात् सिद्धिमाप्तवान्। ॥<br><br>4780: अरण्ये सायं पूर्वाह्ने मृगयूथप्रकोपिता। विधिज्ञो मृगजातीनां नैषादानां च कोविदः॥<br><br>4781: सर्वकालप्रदेशज्ञः पारियात्रचरः सदा। धर्मज्ञः सर्वभूतानाममोघेषुटुंढायुधः॥<br><br>4782: अप्यनेकशता सेनामेक एव जिगाय सः। स वृद्धावन्धवधिरौ महारण्येऽभ्यपूजयत्॥<br><br>4783: मधुमांसैर्मूलफलैरन्नरुच्चावचैरपि। सत्कृत्य भोजयामास मान्यान् परिचचार च॥<br><br>4784: आरण्यकान् प्रव्रजितान् ब्राह्मणान् परिपूजयन्। अपि तेभ्यो गृहान् गत्वा निनाय सततं वने। ॥<br><br>4785: येऽस्मान्न प्रतिगृह्णन्ति दस्युभोजनशङ्कया। तेषामासज्य गेहेषु कल्य एव स गच्छति॥<br><br>4786: बहूनि च सहस्राणि ग्रामणित्वेऽभिवतिरे। निर्मर्यादानि दस्यूनां निरनुक्रोशवर्तिनाम्॥<br><br>4787: दस्यव ऊचुः मुहूर्तदेशकालज्ञः प्राज्ञः शूरो दृढव्रतः। ग्रामणीर्भव नो सर्वेषामेव सम्मतः॥<br><br>4788: यथा यथा वक्ष्यसि नः करिष्यामस्तथा तथा पालयास्मान् यथान्यायं यथा माता यथा पिता। ॥<br><br>4789: कायव्य उवाच मा वधीस्त्वं स्त्रियं भीरूं मा शिष्टुं मा तपस्विनम्। नायुद्ध्यमानो हन्तव्यो न च ग्राह्या बलात् स्त्रियः॥<br><br>4790: सर्वथा स्त्री न हन्तव्या सर्वसत्त्वेषु केनचित्। नित्यं तु ब्राह्मणे स्वस्ति योद्धव्यं च तदर्थतः॥<br><br>4791: सत्यं च नापि हर्तव्यं सारविघ्नं च मा कृथाः। पूज्यन्ते यत्र देवाश्च पितरोऽतिथयस्तथा॥<br><br>4792: सर्वभूतेष्वपि च वै ब्राह्मणो मोक्षमर्हति। कार्या चोपचितिस्तेषां सर्वस्वेनापि या भवेत्॥<br><br>4793: यस्य ह्येते सम्प्ररुष्टा मन्त्रयन्ति पराभवम्। न तस्य त्रिषु लोकेषु त्राता भवति कश्चन॥<br><br>4794: यो ब्राह्मणान् परिवदेद् विनाशं चापि रोचयेत्। सूर्योदय इव ध्वान्ते ध्रुवं तस्य पराभवः॥<br><br>4795: इहैव फलमासीनः प्रत्याकाङ्क्षेत सर्वशः। ये ये नो न प्रदास्यन्ति तांस्तांस्तेनाभियास्यसि॥<br><br>4796: शिष्ट्यर्थं विहितो दण्डो न वृद्ध्यर्थं विनिश्चयः। ये च शिष्टान् प्रबाधन्ते दण्डस्तेषां वधः स्मृतः॥<br><br>4797: ये च राष्ट्रोपरोधेन वृद्धिं कुर्वन्ति केचन। तदैव तेऽनुमार्यन्ते कुणपे कृमयो यथा॥<br><br>4798: ये पुनर्धर्मशास्त्रेण वर्तेरनिह दस्यवः। अपि ते दस्यवो भूत्वा क्षिप्रं सिद्धिमवाप्नुयुः॥<br><br>4799: भीष्म उवाच ते सर्वमेवानुचुः कायव्यस्यानुशासनम्। वृद्धिं च लेभिरे सर्वे पापेभ्यश्चाप्युपारमन्॥<br><br>4800: कायव्यः कर्मणा तेन महतीं सिद्धिमाप्तवान्। साधूनामाचरन् क्षेमं दस्यून् पापान्निवर्तयन्॥<br><br>4801: इदं कायव्यचरितं यो नित्यमनुचिन्तयेत्। नारण्येभ्यो हि भूतेभ्यो भयं प्राप्नोति किंचन॥<br><br>4802: न भयं तस्य भूतेभ्यः सर्वेभ्यश्चैव भारत। नासतो विद्यते राजन् स शरण्येषु गोपतिः॥<br><br>4803: भीष्म उवाच अत्र गाथा ब्रह्मगीताः कीर्तयन्ति पुराविदः। येन मार्गेण राजा वै कोशं संजनयत्युत॥<br><br>4804: न धनं यज्ञशीलानां हार्यं देवस्वमेव च। दस्यूनां निष्क्रियाणां च क्षत्रियो हर्तुमर्हति॥<br><br>4805: इमाः प्रजाः क्षत्रियाणां राज्यभोगाश्च भारत। धनं हि क्षत्रियस्यैव द्वितीयस्य न विद्यते॥<br><br>4806: तदस्य स्याद् बलार्थ वा धनं यज्ञार्थमेव च। अभोग्याश्चौषधीश्छित्त्वा भोग्या एव पचन्त्युत॥<br><br>4807: यो वै न देवान् न पितृन् न मान् हविषार्चति। अनर्थकं धनं तः प्राहुर्धर्मविदो जनाः॥<br><br>4808: हरेत् तद् द्रविणं राजन् धार्मिकः पृथिवीपतिः। ततः प्रीणयते लोकं न कोशं तद्विधं नृपः॥<br><br>4809: असाधुभ्योऽर्थमादाय साधुभ्यो यः प्रयच्छति। आत्मानं संक्रमं कृत्वा कृत्स्नधर्मविदेव सः॥<br><br>4810: तथा तथा जयेल्लोकाशक्त्या चैव यथा यथा। उद्भिज्जा जन्तवो यद्वच्छुक्लजीवा यथा यथा॥<br><br>4811: अनिमित्तात् सम्भवन्ति तथाऽयज्ञः प्रजायते॥<br><br>4812: यथैव दंशमशकं यथा चाण्डपिपीलिकम्। सैव वृत्तिरयज्ञेषु यथा धर्मो विधीयते॥<br><br>4813: यथा ह्यकस्माद् भवति भूमौ पांसुर्विलोलितः। तथैवेह भवेद् धर्मः सूक्ष्मः सूक्ष्मतरस्तथा॥<br><br>4814: भीष्म उवाच अनागतविधाता च प्रत्युत्पन्नमतिश्च यः। द्वावेव सुखमेधेते दीर्घसूत्री विनश्यति॥<br><br>4815: अत्रैव चेदमव्यग्रं शृणुष्वाख्यानमुत्तमम्। दीर्घसूत्रमुपाश्रित्य कार्याकार्यविनिश्चये॥<br><br>4816: नातिगाधे जलाधारे सुहृदः कुशलास्त्रयः। प्रभूतमत्स्ये कौन्तेय बभूवुः सहचारिणः॥<br><br>4817: तत्रैको दीर्घकालज्ञ उत्पन्नप्रतिभोऽपरः। दीर्घसूत्रश्च तत्रैकस्त्रयाणां सहचारिणाम्॥<br><br>4818: कदाचित् तं जलस्थायं मत्स्यबन्धाः समन्ततः। निस्त्रावयामासुरथो निम्नेषु विविधैर्मुखैः॥<br><br>4819: प्रक्षीयमाणं तं दृष्ट्वा जलस्थायं भयागमे। अब्रवीद् दीर्घदर्शी तु तावुभौ सुहृदौ तदा॥<br><br>4820: इयमापत् समुत्पन्ना सर्वेषां सलिलौकसाम्। शीघ्रमन्यत्र गच्छामः पन्था यावन्न दुष्यति॥<br><br>4821: अनागतमनर्थं हि सुनयैर्यः प्रबाधयेत्। स न संशयमाप्नोति रोचतां भो व्रजामहे॥<br><br>4822: दीर्घसूत्रस्तु यस्तत्र सोऽब्रवीत् सम्यगुच्यते। न त कार्या त्वरा तावदिति मे निश्चिता मतिः॥<br><br>4823: अथ सम्प्रतिपत्तिज्ञः प्राब्रवीद् दीर्घदर्शिनम्। प्राप्ते काले न मे किंचिन्यायतः परिहास्यते॥<br><br>4824: एवं श्रुत्वा निराक्रम्य दीर्घदर्शी महामतिः। जगाम स्रोतसा तेन गम्भीरं सलिलाशयम्॥<br><br>4825: ततः प्रसृततोयं तं प्रसमीक्ष्य जलाशयम्। बबन्धुर्विविधैर्योगैर्मत्स्यान् मत्स्योपजीविनः॥<br><br>4826: विलोड्यमाने तस्मिंस्तु स्रुततोये जलाशये। अगच्छद् बन्धनं तत्र दीर्घसूत्रः सहापरैः॥<br><br>4827: उद्याने क्रियमाणे तु मत्स्यानां तत्र रज्जुभिः। प्रविश्यान्तरमेतेषां स्थितः सम्प्रतिपत्तिमान्॥<br><br>4828: गृह्यमेव तदुद्यानं गृहीत्वा तं तथैव सः। सर्वानेव च तांस्तत्र ते विदुर्ग्रथितानिति॥<br><br>4829: ततः प्रक्षाल्यमानेषु मत्स्येषु विपुले जले। मुक्त्वा रज्जु प्रमुक्तोऽसौ शीघ्रं सम्प्रतिपत्तिमान्॥<br><br>4830: दीर्घसूत्रस्तु मन्दात्मा हीनबुद्धिरचेतनः। मरणं प्राप्तवान् मूढो यथैवोपहतेन्द्रियः॥<br><br>4831: एवं प्राप्ततमं कालं यो मोहान्नावबुद्ध्यते। स विनश्यति वै क्षिप्रं दीर्घसूत्रो यथा झषः॥<br><br>4832: आदौ न कुरुते श्रेयः कुशलोऽस्मीति यः पुमान्। स संशयमवाप्नोति यथा सम्प्रतिपत्तिमान्॥<br><br>4833: अनागतविधाता च प्रत्युत्पन्नमतिश्च यः। द्वावेव सुखमेधेते दीर्घसूत्रो विनश्यति॥<br><br>4834: काष्ठाः कला मुहूर्ताश्च दिवा रात्रिस्तथा लवाः। मासाः पक्षाः षड् ऋतवः कल्प: संवत्सरास्तथा॥<br><br>4835: पृथिवी देश इत्युक्तः कालः स च न दृश्यते। अभिप्रेतार्थसिद्ध्यर्थं ध्यायते यच्च तत्तथा॥<br><br>4836: एतौ धर्मार्थशास्त्रेषु मोक्षशास्त्रेषु चर्षिभिः। प्रधानाविति निर्दिशै कामे चाभिमतौ नृणाम्॥<br><br>4837: परीक्ष्यकारी युक्तश्च स सम्यगुपपादयेत्। देशकालावभिप्रेतौ ताभ्यां फलमवाप्नुयात्॥<br><br>4838: युधिष्ठिर उवाच सर्वत्र बुद्धिः कथिता श्रेष्ठा ते भरतर्षभ। अनागता तथोत्पन्ना दीर्घसूत्रा विनाशिनी॥<br><br>4839: तदिच्छामि परां श्रोतुं बुद्धिं ते भरतर्षभ। यथा राजा न मुह्येत शत्रुभिः परिवारितः॥<br><br>4840: धर्मार्थकुशलो राजा धर्मशास्त्रविशारदः। पृच्छामि त्वां कुरुश्रेष्ठ तन्मे व्याख्यातुमर्हसि॥<br><br>4841: शत्रुभिर्बहुभिर्गस्तो यथा वर्तेत पार्थिवः। एतदिच्छाम्यहं श्रोतुं सर्वमेव यथाविधि। ॥<br><br>4842: विषमस्थं हि राजानं शत्रवः परिपन्थिनः। बहवोऽप्येकमुद्धर्तुं यतन्ते पूर्वतापिताः॥<br><br>4843: सर्वत्र प्रार्थ्यमानेन दुर्बलेन महाबलैः। एकेनैवासहायेन शक्यं स्थातुं भवेत् कथम्॥<br><br>4844: कथं मित्रमरिं चापि विन्दते भरतर्षभ। चेष्टितव्यं कथं चात्र शत्रोमित्रस्य चान्तरे॥<br><br>4845: प्रज्ञातलक्षणे मित्रे तथैवामित्रतां गते। कथं तु पुरुषः कुर्यात् कृत्वा किं वा सुखी भवेत्॥<br><br>4846: विग्रहं केन वा कुर्यात् संधिं वा केन योजयेत्। कथं वा शत्रुमध्यस्थो वर्तेत बलवानपि॥<br><br>4847: एतद् वै सर्वकृत्यानां परं कृत्यं परंतप। नैतस्य कश्चिद् वक्तास्ति श्रोता वापि सुदुर्लभः॥<br><br>4848: ऋते शान्तनवाद् भीष्मात् सत्यसंधाज्जितेन्द्रियात्। तदन्विष्य महाभाग सर्वमेतद् वदस्व मे। " । । भीष्म उवाच त्वयुक्तोऽयमनुप्रश्नो युधिष्ठिर सुखोदयः। शृणु मे पुत्र कात्स्र्थेन गुह्यमापत्सु भारत॥<br><br>4849: अमित्रो मित्रतां याति मित्रं चापि प्रदुष्यति। सामर्थ्ययोगात् कार्याणामनित्या वै सदा गतिः॥<br><br>4850: तस्माद् विश्वसितव्यं च विग्रहं च समाचरेत्। देशं कालं च विज्ञाय कार्याकार्यविनिश्चये॥<br><br>4851: संधातव्यं बुधैर्नित्यं व्यवस्य च हितार्थिभिः। अमित्रैरपि संधेयं प्राणा रक्ष्या हि भारत॥<br><br>4852: यो ह्यमित्रैर्नरो नित्यं न संदध्यादपण्डितः। न सोऽर्थं प्राप्नुयात् किंचित् फलान्यपि च भारत॥<br><br>4853: यस्त्वमित्रेण संदध्यान्मित्रेण च विरुद्ध्यते। अर्थयुक्तिं समालोक्य सुमहद् विन्दते फलम्॥<br><br>4854: अत्राप्युदाहरन्तीममितिहासं पुरातनम्। मार्जारस्य च संवादं न्यग्रोधे मूषिकस्य च॥<br><br>4855: वनो महति कस्मिंश्चिन्यग्रोधः सुमहानभूत्। लताजालपरिच्छिन्नो नानाद्विजगणान्वितः॥<br><br>4856: स्कन्धवान् मेघसङ्काशः शीतच्छायो मनोरमः। अरण्यमभितो जातः स तु व्यालमृगाकुलः॥<br><br>4857: तस्य मूलं समाश्रित्य कृत्वा शतमुखं बिलम्। वसति स्म महाप्राज्ञः पलितो नाम मूषिकः॥<br><br>4858: शाखां तस्य समाश्रित्य वसति स्म सुखं पुरा। लोमशो नाम मार्जारः पक्षिसंघातखादकः॥<br><br>4859: तत्र चागत्य चाण्डालो शरण्ये कृतकेतनः प्रयोजयति चोन्माथं नित्यमस्तंगते रवौ॥<br><br>4860: तत्र स्नायुमयान् पाशान् यथावत् संविधाय सः। गृहं गत्वा सुखं शेते प्रभातामेति शर्वरीम्॥<br><br>4861: तत्र स्म नित्यं बध्यन्ते नक्तं बहुविधा मृगाः। कदाचिदत्र मार्जारस्त्वप्रमत्तो व्यबध्यत॥<br><br>4862: तस्मिन् बधे महाप्राणे शत्रौ नित्याततायिनि। तं कालं पलितो ज्ञात्वा प्रचचार सुनिर्भयः॥<br><br>4863: तेनानुचरता तस्मिन् वने विश्वस्तचारिणा। भक्ष्यं मृगयमाणेन चिराद् दृष्टं तदामिषम्॥<br><br>4864: स तमुन्माथमारुह्य तदामिषमभक्षयत्॥<br><br>4865: तस्योपरि सपत्नस्य बद्धस्य मनसा हसन्। आमिषे तु प्रसक्तः स कदाचिदवलोकयन्॥<br><br>4866: अपश्यदपरं घोरमात्मनः शत्रुमागतम्। शरप्रसूनसङ्काशं महीविवरशायिनम्॥<br><br>4867: नकुलं हरिणं नाम चपलं ताम्रलोचनम्। तेन मूषिकगन्धेन त्वरमाणमुपागतम्॥<br><br>4868: भक्ष्यार्थं संलिहानं तं भूमावूर्ध्वमुखं स्थितम्। शाखागतमरिं चान्यमपश्यत् कोटरालयम्॥<br><br>4869: उलूकं चन्द्रकं नाम तीक्ष्णतुण्डं क्षपाचरम्। गतस्य विषयं तत्र नकुलोलूकयोस्तथा॥<br><br>4870: अथास्यासीदियं चिन्ता तत् प्राप्य सुमहद्भयम्। आपद्यस्यां सुकशयां मरणे प्रत्युपस्थिते॥<br><br>4871: समन्ताद् भय उत्पन्ने कथं कार्यं हितैषिणा। स तथा सर्वतो रुद्धः सर्वत्र भयदर्शनः॥<br><br>4872: अभवद् भयसंतप्तश्चक्रे च परमां मतिम्। आपद्विनाशभूयिष्ठं गतैः कार्यं हि जीवितम्॥<br><br>4873: समन्तात् संशयात् सैषा तस्मादापदुपस्थिता। गतं मा सहसा भूमिं नकुलो भक्षयिष्यति॥<br><br>4874: उलूकश्छेह तिष्ठन्तं मार्जार: पाशसंक्षयात्। न त्वेवास्मद्विधः प्राज्ञः सम्मोहं गन्तुमर्हति॥<br><br>4875: करिष्ये जीविते यत्नं यावद् युक्त्या प्रतिग्रहात्। न हि बुद्ध्यान्वितः प्राज्ञो नीतिशास्त्रविशारदः॥<br><br>4876: निमज्जत्यापदं प्राप्य महतीं दारुणामपि॥<br><br>4877: न त्वन्यामिह मार्जाराद् गतिं पश्यामि साम्प्रतम्। विषमस्थो ह्ययं शत्रुः कृत्यं चास्य महन्मया॥<br><br>4878: जीवितार्थी कथं त्वद्य शत्रुभिः प्रार्थितस्त्रिभिः। तस्मादेनमहं शत्रु मार्जारं संश्रयामि वै॥<br><br>4879: नीतिशास्त्रं समाश्रित्य हितमस्योपवर्णये। येनेमं शत्रुसंघातं मतिपूर्वेण वञ्चये॥<br><br>4880: अयमत्यन्तशत्रुर्मे वैषम्यं परमं गतः। मूढो ग्राहयितुं स्वार्थं सङ्गत्या यदि शक्यते॥<br><br>4881: बलिना संनिकृष्टस्य शत्रोरपि परिग्रहः॥<br><br>4882: कार्य इत्याहुराचार्या विषमे जीवितार्थिना। श्रेष्ठो हि पण्डितः शत्रुर्न च मित्रमपण्डितः॥<br><br>4883: मम त्वमित्रे माजरि जीवितं सम्प्रतिष्ठितम्। हन्तास्मै सम्प्रवक्ष्यामि हेतुमात्माभिरक्षणे॥<br><br>4884: अपीदानीमयं शत्रुः सङ्गत्या पण्डितो भवेत्। एवं विचिन्तयामास मूषिकः शत्रुचेष्टितम्॥<br><br>4885: ततोऽर्थगतितत्त्वज्ञः संधिविग्रहकालवित्। सान्त्वपूर्वमिदं वाक्यं मार्जारं मूषिकोऽब्रवीत्॥<br><br>4886: सौहृदेनाभिभाषे त्वां कच्चिन्मार्जार जीवसि। जीवितं हि तवेच्छामि श्रेयः साधारणं हि नौ॥<br><br>4887: न ते सौम्य भयं कार्यं जीविष्यसि यथासुखम्। अहं त्वामुद्धरिष्यामि यदि मां न जिघांससि॥<br><br>4888: अस्मि कश्चिदुपायोऽत्र दुष्करः प्रतिभाति मे। येन शक्यस्त्वया मोक्षः प्राप्तुं श्रेयस्तथा मया॥<br><br>4889: मयाप्युपायो दृष्टोऽयं विचार्य मतिमात्मनः। आत्मार्थं च त्वदर्थं च श्रेय: साधारणं हि नौ॥<br><br>4890: इदं हि नकुलोलूकं पापबुद्ध्याभिसंस्थितम्। न धर्षयति मार्जार तेन मे स्वस्ति साम्प्रतम्॥<br><br>4891: कूजंश्चपलनेत्रोऽयं कौशिको मां निरीक्षते। नगशाखाग्रगः पापस्तस्याहं भृशमुद्विजे॥<br><br>4892: सतां साप्तपदं मैत्रं स सखा मेऽसि पण्डितः। सांवास्यकं करिष्यामि नास्ति ते भयमद्य वै॥<br><br>4893: न हि शक्तोऽसि मार्जार पाशं छेत्तुं मया विना। अहं छेत्स्यामि पाशांस्ते यदि मां त्वं न हिंससि॥<br><br>4894: त्वमाश्रितो दुमस्याग्रं मूलं त्वहमुपाश्रितः। चिरोषितावुभावावां वृक्षेऽस्मिन् विदितं च ते॥<br><br>4895: यस्मिन्नाश्वासते कश्चिद् यश्च नाश्वसिति क्वचित्। न तो धीराः प्रशंसन्ति नित्यमुद्विग्नमानसौ॥<br><br>4896: तस्माद् विवर्धतां प्रीतिर्नित्यं संगतमस्तु कालातीतमिहार्थं तु न प्रशंसन्ति पण्डिताः॥<br><br>4897: अर्थयुक्तिमिमां तत्र यथाभूतां निशामय। तव जीवितमिच्छामि त्वं ममेच्छसि जीवितम्॥<br><br>4898: नौ। कश्चित् तरति काष्ठेन सुगम्भीरां महानदीम्। स तारयति तत् काष्ठं स च काष्ठेन तार्यते॥<br><br>4899: ईदृशो नौ समायोगो भविष्यति सुविस्तरः। अहं त्वां तारयिष्यामि मां च त्वं तारयिष्यसि॥<br><br>4900: एवमुक्त्वा तु पलितस्तमर्थमुभयोर्हितम्। हेतुमद् ग्रहणीयं च कालापेक्षी न्यवेक्ष्य च॥<br><br>4901: अथ सुव्याहृतं श्रुत्वा तस्य शत्रोविचक्षणः। हेतुमद् ग्रहणीयार्थं मार्जारो वाक्यमब्रवीत्॥<br><br>4902: बुद्धिमान् वाक्यसम्पन्नस्तद्वाक्यमनुवर्णयन्। स्वामवस्थां समीक्ष्याथ साम्नैव प्रत्यपूजयत्॥<br><br>4903: ततस्तीक्ष्णाग्रदशनो मणिवैदूर्यलोचनः। मूषिकं मन्दमुवीक्ष्य मार्जारो लोमशोऽब्रवीत्॥<br><br>4904: श्रेयश्च यदि जानीषे क्रियतां मा विचारय॥<br><br>4905: अहं हि भृशमापन्नस्त्वमापनतरो मम। द्वयोरापन्नयोः संधिः क्रियतां मा चिराय च॥<br><br>4906: विधास्ये प्राप्तकालं यत् कार्य सिद्धिकरं विभो। मयि कृच्छ्राद् विनिर्मुक्ते न विनक्ष्यति ते कृतम्। । ७०। न्यस्तमानोऽस्मि भक्तोऽस्मि शिष्यस्त्वद्धितकृत्तथा। निदेशवशवर्ती च भवन्तं शरणं गतः॥<br><br>4907: इत्येवमुक्तः पलितो मार्जारं वशमागतम्। वाक्यं हितमुवाचेदमभिनीतार्थमर्थवित्॥<br><br>4908: उदारं यद् भवानाह नैतच्चित्रं भवद्विधे। विहितो यस्तु मार्गो मे हितार्थं शृणु तं मम॥<br><br>4909: अहं त्वानुप्रवेक्ष्यामि नकुलान्मे महद् भयम्। त्रायस्व भो मा वधीस्त्वं शक्तोऽस्मि तव रक्षणे॥<br><br>4910: उलूकाच्चैव मां रक्ष क्षुद्रः अहं छेत्स्यामि ते पाशान् सखे सत्येन ते शपे॥<br><br>4911: प्रार्थयते हि माम्। तद्वचः संगतं श्रुत्वा लोमशो युक्तमर्थवत्। हर्षादुद्वीक्ष्य पलितं स्वागतेनाभ्यपूजयत्॥<br><br>4912: तं सम्पूज्याथ पलितं मार्जारः सौहृदे स्थितः। स विचिन्त्याब्रवीद् धीरः प्रीतस्त्वरित एव च॥<br><br>4913: शीघ्रमागच्छ भद्रं ते त्वं मे प्राणसमः सखा। तव प्राज्ञ प्रसादाद्धि प्रायः प्राप्स्यामि जीवितम्॥<br><br>4914: यद् यदेवंगतेनाद्य शक्यं कर्तुं मया तव। तदाज्ञापय कर्तास्मि संधिरेवास्तु नौ सखे। ॥<br><br>4915: अस्मात् तु संकटान्मुक्तः समित्रगणबान्धवः। सर्वकार्याणि कर्ताऽहं प्रियाणि च हितानि च॥<br><br>4916: मुक्तश्च व्यसनादस्मात् सौम्याहमपि नाम ते। प्रीतिमुत्पादयेयं च प्रीतिकर्तुश्च सक्रियाम्॥<br><br>4917: प्रत्युपकुर्वन् बह्वपि न भाति पूर्वोपकारिणा तुल्यः। एकः करोति हि कृते निष्कारणमेव कुरुतेऽन्यः॥<br><br>4918: भीष्म उवाच ग्राहयित्वा तु तं स्वार्थं मार्जारं मूषिकस्तथा। प्रविवेश तु विश्रभ्य क्रोडमस्य कृतागसः॥<br><br>4919: एवमाश्वासितो विद्वान् मारिण स मूषिकः। मार्जारोरसि विस्त्रब्धः सुष्वाप पितृमातृवत्॥<br><br>4920: लीनं तु तस्य गात्रेषु मार्जारस्य च मूषिकम्। दृष्ट्वा तौ नकुलोलूको निराशौ प्रत्यपद्यताम्॥<br><br>4921: तथैव तौ सुसंत्रस्तौ दृढमागततन्द्रितौ। दृष्ट्वा तयोः परां प्रीति विस्मयं परमं गतौ॥<br><br>4922: बलिनौ मतिमन्तौ च सुवृत्तौ चाप्युपासितौ। अशक्तौ तु नयात् तस्मात् सम्प्रधर्षयितुं बलात्॥<br><br>4923: कार्यार्थं कृतसंधी तौ दृष्ट्वा मार्जारमूषिको। उलूकनकुलौ तूर्णं जग्मतुस्तौ स्वमालयम्॥<br><br>4924: लीनः स तस्य गात्रेषु पलितो देशकालवित्। चिच्छेद पाशान् नृपते कालापेक्षी शनैः शनैः॥<br><br>4925: अथ बन्धपरिक्लिष्टो मार्जारो वीक्ष्य मूषिकम्। छिन्दन्तं वै तदा पाशानत्वरन्तं त्वरान्वितः॥<br><br>4926: तमत्वरन्तं पलितं पाशानां छेदने तथा। संचोदयितुमारेभे मार्जारो मूषिकं तदा॥<br><br>4927: किं सौम्य नातित्वरसे किं कृतार्थोऽवमन्यसे। छिन्धि पाशानमित्रघ्न पुरा श्वपच एति च॥<br><br>4928: मार्जारमकृतप्रज्ञं पथ्यमात्महितं वचः॥<br><br>4929: तूष्णीं भव न ते सौम्य त्वरा कार्या न सम्भ्रमः। वयमेवात्र कालज्ञा न कालः परिहास्यते॥<br><br>4930: अकाले कृत्यमारब्धं कर्तुर्नार्थाय कल्पते। तदेव काल आरब्धं महतेऽर्थाय कल्पते॥<br><br>4931: अकाले विप्रमुक्तान्मे त्वत्त एव भयं भवेत्। तस्मात् कालं प्रतीक्षस्व किमिति त्वरसे सखे॥<br><br>4932: यदा पश्यामि चाण्डालमायान्तं शस्त्रपाणिनम्। ततश्छेत्स्यामि ते पाशान् प्राप्ते साधारणे भये॥<br><br>4933: तस्मिन् काले प्रमुक्तस्त्वं तरुमेवाधिरोक्ष्यसे। न हि ते जीवितादन्यत् किंचित् कृत्यं भविष्यति॥<br><br>4934: ततो भवत्यपक्रान्ते त्रस्त भीते च लोमश। अहं बिलं प्रवेक्ष्यामि भवान् शाखां भजिष्यति॥<br><br>4935: एवमुक्तस्तु मार्जारो मूषिकेणात्मनो हितम्। वचनं वाक्यतत्त्वज्ञो जीवितार्थी महामतिः॥<br><br>4936: अथात्मकृत्ये त्वरितः सम्यक् प्रश्रितमाचरन्। उवाच लोमशो वाक्यं मूषिकं चिरकारिणम्॥<br><br>4937: न ह्येवं मित्रकार्याणि प्रीत्या कुर्वन्ति साधवः। यथा त्वं मोक्षितः कृच्छ्रात् त्वरमाणेन वै मया॥<br><br>4938: तथा हि त्वरमाणेन त्वया कार्यं हितं मम्। यत्नं कुरु महाप्राज्ञ यथा रक्षाऽऽवयोर्भवेत्॥<br><br>4939: अथवा पूर्ववैरं त्वं स्मरन् कालं जिहीर्षसि। पश्य दुष्कृतकर्मंस्त्वं व्यक्तमायुःक्षयं तव॥<br><br>4940: यदि किंचिन्मयाज्ञानात् पुरस्ताद् दुष्कृतं कृतम्। न तन्मनसि कर्तव्यं क्षामये त्वां प्रसीद मे॥<br><br>4941: तमेवंवादिनः प्राज्ञः शास्त्रबुद्धिसमन्वितः। उवाचेदं वचः श्रेष्ठं मार्जार मूषिकस्तदा॥<br><br>4942: श्रुतं मे तव मार्जार स्वमर्थं परिगृह्णतः। ममापि त्वं विजानासि स्वमर्थं परिगृह्णतः॥<br><br>4943: यन्मित्रं भीतवत्साध्यं यन्मित्रं भयसंहितम्। सुरक्षितव्यं तत् कार्यं पाणिः सर्पमुखादिव॥<br><br>4944: कृत्वा बलवता संधिमात्मनं यो न रक्षति। अपथ्यमिव तद् भुक्तं तस्य नार्थाय कल्पते॥<br><br>4945: न कश्चित् कस्यचिन्मित्रं न कश्चित् कस्यचिद् रिपुः। अर्थतस्तु निबद्ध्यन्ते मित्राणि रिपवस्तथा॥<br><br>4946: अथैरा निबद्ध्यन्ते गजैर्वनगजा इव। न च कश्चित् कृते कार्ये कर्तारं समवेक्षते॥<br><br>4947: तस्मात् सर्वाणि कार्याणि सावशेषाणि कारयेत्। तस्मिन् कालेऽपि च भवान् दिवाकीर्तिभयादितः॥<br><br>4948: ११२। मम न ग्रहणे शक्तः पलायनपरायणः। छिन्नं तु तन्तुबाहुल्यं तन्तुरेकोऽवशेषितः॥<br><br>4949: छेत्स्याम्यहं तमप्याशु निर्वृतो भव लोमश। तयोः संवदतोरेवं तथैवापन्नयोर्द्वयोः॥<br><br>4950: क्षयं जगाम सा रात्रिर्लोमशं त्वाविशद् भयम्। ततः प्रभातसमये विकृतः कृष्णपिङ्गलः॥<br><br>4951: स्थूलस्फिग् विकृतो रूक्षः श्वयूथपरिवारितः। शंकुकर्णो महावक्त्रो मलिनो घोरदर्शनः॥<br><br>4952: परिघो नाम चाण्डाल: शस्त्रपाणिरदृश्यत। तं दृष्ट्वा यमदूताभं मार्जारस्त्रस्तचेतनः॥<br><br>4953: उवाच वचनं भीतः किमिदानीं करिष्यसि। अथ तावपि संत्रस्तौ तं दृष्ट्वा घोरसंकुलम्॥<br><br>4954: क्षणेन नकुलोलूको नैराश्यमुपजग्मतुः। बलिनौ मतिमन्तौ च संघाते चाप्युपागतौ॥<br><br>4955: अशक्तौ सुनयात् तस्मात् सम्प्रधर्षयितुं बलात्। कार्यार्थे कृतसंधानौ दृष्ट्वा मार्जारमूषिकौ॥<br><br>4956: उलूकनकुलौ तत्र जग्मतुः स्वं स्वमालयम्। ततश्चिच्छेद तं पाशं मार्जारस्य च मूषिकः॥<br><br>4957: विप्रमुक्तोऽथ मार्जारस्तमेवाभ्यपतद् दुमम्। स तस्मात् सम्भ्रमावर्तान्मुक्तो घोरेण शत्रुणा॥<br><br>4958: बिलं विवेश पलितः शाखां लेभे स लोमशः। उन्माथमप्यथादाय चाण्डालो वीक्ष्य सर्वशः॥<br><br>4959: विहताशः क्षणेनास्ते तस्माद् देशादपाक्रमत्। जगाम स स्वभवनं चाण्डालो भरतर्षभ॥<br><br>4960: ततस्तस्माद् भयान्मुक्तो दुर्लभं प्राप्य जीवितम्। बिलस्थं पादपाग्रस्थः पलितं लोमशोऽब्रवीत्॥<br><br>4961: अकृत्वा संविदं काञ्चित् सहसा समवप्लुतः। कृतज्ञं कृतकर्माणं कच्चिन्मां नाभिशंकसे॥<br><br>4962: गत्वा च मम विश्वासं दत्त्वा च मम जीवितम्। मित्रोपभोगसमये किं मां त्वं नोपसर्पसि॥<br><br>4963: कृत्वा हि पूर्वं मित्राणि यः पश्चान्नानुतिष्ठति। न स मित्राणि लभते कृच्छ्रास्वापत्सु दुर्मतिः॥<br><br>4964: सत्कृतोऽहं त्वया मित्र सामर्थ्यादात्मनः सखे। स मां मित्रत्वमापन्नमुपभोक्तुं त्वमर्हसि॥<br><br>4965: यानि मे सन्ति मित्राणि ये च सम्बन्धिबान्धवाः। सर्वे त्वां पूजयिष्यन्ति शिष्या गुरुमिव प्रियम्॥<br><br>4966: अहं च पूजयिष्ये त्वां समित्रगणबान्धवम्। जीवितस्य प्रदातारं कृतज्ञः को न पूजयेत्॥<br><br>4967: ईश्वरो मे भवानस्तु स्वशरीरगृहस्य च। अर्थानां चैव सर्वेषामनुशास्ता च मे भव॥<br><br>4968: अमात्यो मे भव प्राज्ञ पितेवेह प्रशाधि माम्। न तेऽस्ति भयमस्मत्तो जीवितेनात्मनः शपे॥<br><br>4969: बुद्ध्यात्वमुशना साक्षाद् बलेनाधिकृता वयम्। त्वं मन्त्रबलयुक्तो हि दत्त्वा जीवितमद्य मे॥<br><br>4970: एवमुक्तः परां शान्ति मारिण स मूषिकः। उवाच परमन्त्रज्ञः श्लक्ष्णमात्महितं वचः॥<br><br>4971: यद् भवानाह तत् सर्वं मया ते लोमश श्रुतम्। ममापि तावद् ब्रुवतः शृणु यत् प्रतिभाति मे॥<br><br>4972: वेदितव्यानि मित्राणि विज्ञेयाश्चापि शत्रवः। एतत् सुसूक्ष्मं लोकेऽस्मिन् दृश्यते प्राज्ञसम्मतम्॥<br><br>4973: शत्रुरूपा हि सुहृदो मित्ररूपाश्च शत्रवः। संधितास्ते न बुद्ध्यन्ते कामक्रोधवशं गताः॥<br><br>4974: नास्ति जातु रिपुर्नाम मित्रं नाम न विद्यते। सामर्थ्ययोगाज्जायन्ते मित्राणि रिपवस्तथा॥<br><br>4975: यो यस्मिन् जीवति स्वार्थं पश्येत् पीडां न जीवति। स तस्य मित्रं तावत्स्याद् यावन्न स्याद् विपर्ययः॥<br><br>4976: स्ति मैत्री स्थिरा नाम न च ध्रुवमसौहृदम्। अर्थयुक्त्यानुजायन्ते मित्राणि रिपवस्तथा॥<br><br>4977: मित्रं च शत्रुतामेति कस्मिंश्चित् कालपर्यये। शत्रुश्च मित्रतामेति स्वार्थो हि बलवत्तरः॥<br><br>4978: यो विश्वसिति मित्रेषु न विश्वसिति शत्रुषु। अर्थयुक्तिमविज्ञाय यः प्रीतौ कुरुते मनः॥<br><br>4979: मित्रे वा यदि वा शत्रौ तस्यापि चलिता मतिः। न विश्वसेदविश्वस्ते विश्वस्ते नातिविश्वसेत्॥<br><br>4980: विश्वासाद् भयमुत्पन्नमपि मूलानि कृन्तति। अर्थयुक्त्या हि जायन्ते पिता माता सुतस्तथा॥<br><br>4981: मातुला भागिनेयाश्च तथा सम्बन्धिबान्धवाः। पुत्रं हि मातापितरौ त्यजतः पतितं प्रियम्॥<br><br>4982: लोको रक्षति चात्मानं पश्य स्वार्थस्य सारताम्। सामान्या निष्कृतिः प्राज्ञ यो मोक्षात् प्रत्यनन्तरम्॥<br><br>4983: १४७। कृतं मृगयसे शत्रु सुखोपायमसंशयम्। अस्मिन् निलय एव त्वं न्यग्रोधादवतारितः॥<br><br>4984: पूर्वं निविष्टमुन्मार्थ चपलत्वान्न बुद्धवान्। आत्मनश्चपलो नास्ति कुतोऽन्येषां भविष्यति॥<br><br>4985: तस्मात् सर्वाणि कार्याणि चपलो हन्त्यसंशयम्। ब्रवीषि मधुरं यच्च प्रियो मेऽद्य भवानिति॥<br><br>4986: तन्मित्र कारणं सर्वं विस्तरेणापि मे शृणु। कारणात् प्रियतामेति द्वेष्यो भवति कारणात्॥<br><br>4987: अर्थार्थी जीवलोकोऽयं न कश्चित् कस्यचित् प्रियः। सख्यं सोदर्ययोर्धात्रोर्दम्पत्योर्वा परस्परम्॥<br><br>4988: कस्यचिन्नाभिजानामि प्रीति निष्कारणामिह। यद्यपि भ्रातरः क्रुद्धा भार्या वा कारणान्तरे॥<br><br>4989: स्वभावतस्ते प्रीयन्ते नेतरः प्रीयते जनः। प्रियो भवति दानेन प्रियवादेन चापरः॥<br><br>4990: मन्त्रहोमजपैरन्यः कार्यार्थं प्रीयते जनः। उत्पन्ना कारणे प्रीतिरासीनौ कारणान्तरे॥<br><br>4991: प्रध्वस्ते कारणस्थाने सा प्रीतिर्विनिवर्तते। किं नु तत् कारणं मन्ये येनाहं भवतः प्रियः॥<br><br>4992: अन्यत्राभ्यवहारार्थं तत्रापि च बुधा वयम्। कालो हेतुं विकुरुते स्वार्थस्तमनुवर्तते॥<br><br>4993: स्वार्थं प्राज्ञोऽभिजानाति प्राज्ञं लोकोऽनुवर्तते। न त्वीदृशं त्वया वाच्यं विदुषि स्वार्थपण्डिते॥<br><br>4994: अकाले हि समर्थस्य स्नेहहेतुरयं तव। तस्मान्नाहं चले स्वार्थात् सुस्थिरः संधिविग्रहे॥<br><br>4995: अभ्राणामिव रूपाणि विकुर्वन्ति क्षणे क्षणे। अद्यैव हि रिपुर्भूत्वा पुनरद्यैव मे सुहृत्॥<br><br>4996: पुनश्च रिपुरद्यैव युक्तीनां पश्य चापलम्। आसी-मैत्री तु तावन्नौ यावद्धतुरभूत् पुरा॥<br><br>4997: सा गता सह तेनैव कालयुक्तेन हेतुना। त्वं हि मे जातितः शत्रुः सामर्थ्यान्मित्रतां गतः॥<br><br>4998: तत् कृत्यमभिनिवर्त्य प्रकृतिः शत्रुतां गता। सोऽहमेवं प्रणीतानि ज्ञात्वा शास्त्राणि तत्त्वतः॥<br><br>4999: प्रविशेयं कथं पाशं त्वत्कृते तद् वदस्व मे। त्ववीर्येण प्रमुक्ताऽहं मदूवीर्येण तथा भवान्॥<br><br>5000: अन्योन्यानुग्रहे वृत्ते नास्ति भूयः समागमः। त्वं हि सौम्य कृतार्थोऽद्य निर्वृत्तार्थास्तथा वयम्॥<br><br>5001: न तेऽस्त्यद्य मया कृत्यं किंचिदन्यत्र भक्षणात्। अहमन्नं भवान् भोक्ता दुर्बलोऽहं भवान् बली॥<br><br>5002: नावयोर्विद्यते संधिर्वियुक्ते विषमे बले। स मन्येऽहं तव प्रज्ञां यन्मोक्षात् प्रत्यनन्तरम्॥<br><br>5003: भक्ष्यं मृगयसे नूनं सुखोपायेन कर्मणा। भक्ष्यार्थं ह्यवबद्धस्त्वं स मुक्तः पीडितः क्षुधा॥<br><br>5004: शास्त्रजां मतिमास्थाय नूनं भक्षयिताध माम्। जानामि क्षुधितं दु त्वामाहारसमयश्च ते॥<br><br>5005: स त्वं मानभिसंधाय भक्ष्यं मृगयसे पुनः। त्वं चापि पुत्रदारस्थो यत् संधि सृजसे मयि॥<br><br>5006: शुश्रूषां यतसे कर्तुं सखे मम न तत् क्षमम्। त्वया मां सहितं दृष्ट्वा प्रिया भार्या सुताश्च ते॥<br><br>5007: कस्मात् ते मां न खादेयुर्हशः प्रणयिनस्त्वयि। नाहं त्वया समेष्यापि वृत्तो हेतुः समागमे॥<br><br>5008: शिवं ध्यायस्व मे स्वस्थः सुकृतं स्मरसे यदि। शत्रोरनार्यभूतस्य क्लिष्टस्य क्षुधितस्य च॥<br><br>5009: भक्ष्यं मृगयमाणस्य कः प्राज्ञो विषयं व्रजेत्। स्वस्ति तेऽस्तु गमिष्यामि दूरादपि तवोद्विजे॥<br><br>5010: विश्वस्तं वा प्रमत्तं वा एतदेव कृतं भवेत्। बलवत्संनिकर्षो हि न कदाचित् प्रशस्यते॥<br><br>5011: नाहं त्वया समेष्यामि निवृत्तो भव लोमश। यदि त्वं सुकृतं वेत्सि तत् सख्यमनुसारय॥<br><br>5012: प्रशान्तादपि मे पापाद् भेतव्यं बलिन: सदा। यदि स्वार्थं न ते कार्यं ब्रूहि किं करवाणि ते॥<br><br>5013: कामं सर्वं प्रदास्यामि न त्वाऽऽत्मानं कदाचन। आत्मार्थे संततिस्त्याज्या राज्यं रत्नं धनानि च॥<br><br>5014: अपि सर्वस्वमुत्सृज्य रक्षेदात्मानमात्मना। ऐश्वर्यधनरत्नानां प्रत्यमित्रे निवर्तताम्॥<br><br>5015: दृष्ट्वा हि पुनरावृत्ति वतामिति नः श्रुतम्। न त्वात्मनः सम्प्रदानं धनरलवदिष्यते॥<br><br>5016: आत्मा हि सर्वदा रक्ष्यो दारैरपि धनैरपि। आत्मरक्षणतन्त्राणां सुपरीक्षितकारिणाम्॥<br><br>5017: आपदो नोपपद्यन्ते पुरुषाणां स्वदोषजाः। शत्रून् सम्यग् विजानन्ति दुर्बला ये बलीयसः॥<br><br>5018: न तेषां चाल्यते बुद्धिः शास्त्रार्थकृतनिश्चया। इत्यभिव्यक्तमेवं स पलितेनाभिभर्त्तितः॥<br><br>5019: मार्जारो वीडितो भूत्वा मूषिकं वाक्यमब्रवीत्॥<br><br>5020: लोमश उवाच सत्यं शपे त्वयाहं वै मित्रद्रोहो विगर्हितः। तन्मन्येऽहं तव प्रज्ञा यस्त्वं मम हिते रतः॥<br><br>5021: उक्तवानर्थतत्त्वेन मयासम्भिन्नदर्शनः। न तु मामन्यथा साधो त्वं ग्रहीतुमिहार्हसि॥<br><br>5022: प्राणप्रदानजं त्वत्तां मयि सौहृदमागतम्। धर्मज्ञोऽस्मि गुणज्ञोऽस्मि कृतज्ञोऽस्मि विशेषतः॥<br><br>5023: मित्रेषु वत्सलश्चास्मि त्वद्भक्तश्च विशेषतः। तस्मादेवं पुन: साधो मय्याचरितुमर्हसि॥<br><br>5024: त्वया हि वाच्यमानोऽहं जह्यां प्राणान् सबान्धवः। विश्रम्भो हि बुधैर्दृष्टो मद्विधेषु मनस्विषु॥<br><br>5025: तदेतद् धर्मतत्त्वज्ञ न त्वं शङ्कितुमर्हसि। इति संस्तूयमानोऽपि मारिण स मूषिकः॥<br><br>5026: मनसा भावगम्भीरो मार्जारं वाक्यमब्रवीत्। साधुर्भवाश्रुतार्थोऽस्मि प्रीये च न च विश्वसे॥<br><br>5027: संस्तवैर्वा धनौधैर्वा नाहं शक्यः पुनस्त्वया। न ह्यमित्रे वशं यान्ति प्राज्ञा निष्कारणं सखे॥<br><br>5028: अस्मिन्नर्थे च गाथे द्वे निबोधोशनसा कृते। शत्रुसाधारणे कृत्ये कृत्वा संधि बलीयसा॥<br><br>5029: समाहितश्चरेद् युक्त्या कृतार्थश्च न विश्वसेत्। न विश्वसेदविश्वस्ते विश्वस्ते नातिविश्वसेत्॥<br><br>5030: नित्यं विश्वासयेदन्यान् परेषां तु न विश्वसेत्। तस्मात् सर्वास्ववस्थासु रक्षेज्जीवितमात्मनः॥<br><br>5031: द्रव्याणि संततिश्चैव सर्वं भवति जीवितः। संक्षेपो नीतिशास्त्राणामविश्वासः परो मतः॥<br><br>5032: नृषु तस्मादविश्वास: पुष्कलं हितमात्मनः। वध्यन्ते न ह्यविश्वस्ताः शत्रुभिर्दुर्बला अपि॥<br><br>5033: वि तास्तेषु वध्यन्ते बलवन्तोऽपि दुर्बलैः। त्वद्विधेभ्यो मया ह्यात्मा रक्ष्यो मार्जार सर्वदा॥<br><br>5034: रक्ष त्वमपि चात्मानं चाण्डालाज्जातिकिल्बिषात्। स तस्य ढवतस्त्वेवं संत्रासाज्जातसाध्वसः॥<br><br>5035: शाखां हित्वा जवेनाशु मारिः प्रययौ ततः। ततः शास्त्रार्थतत्त्वज्ञो बुद्धिसामर्थ्यमात्मनः। । २००। विश्राव्य पलितः प्राज्ञो बिलमन्यज्जगाम ह। एवं प्रज्ञावता बुद्ध्या दुर्बलेन महाबलाः॥<br><br>5036: एकेन बहवोऽमित्राः पलितेनाभिसंधिताः। अरिणापि मर्थेन संधि कुर्वीत पण्डितः॥<br><br>5037: मूषिकश्च बिडालश्च मुक्तावन्योन्यसंश्रयात्। इत्येवं क्षात्रधर्मस्य मया मार्गो निदर्शितः॥<br><br>5038: विस्तरेण महाराज संक्षेपमपि मे शृणु। अन्योन्यकृतवैरी तु चक्रतुः प्रीतिमुत्तमाम्॥<br><br>5039: अन्योन्यमभिसंधातुं सम्बभूव तयोर्मतिः। तत्र प्राज्ञोऽभिसंधत्ते सम्यग् बुद्धिसमाश्रयात्॥<br><br>5040: अभिसंधीयते प्राज्ञः प्रमादादपि वा बुधैः। तस्मादभीतवद् भीगो विश्वस्त्वदविश्वसन्॥<br><br>5041: न ह्यप्रमत्तश्चलति चलितो वा तिनश्यति। कालन रिपुणा संधिः काले मित्रेण विग्रहः॥<br><br>5042: कार्य इत्ये व संधिज्ञाः प्राहुर्नित्यं नराधिप। एतज्ज्ञात्वा महाराज शास्त्रार्थमभिगम्य च। २०८॥<br><br>5043: अभियुक्तोऽप्रमत्तश्च प्राग्भयाद् भीतवच्चरेत्। भीतवत् संनिधिः कार्यः प्रतिसंधिस्तथैव च॥<br><br>5044: भयादुत्पद्यते बुद्धिरप्रमत्ताभियोगजा। न भयं विद्यते राजन् भीतस्यानागते भये॥<br><br>5045: अभीतस्य च विश्रम्भात् सुमहज्जायते भवम्। अभीश्चरति यो नित्यं मन्त्रोऽदेयः कथंचन॥<br><br>5046: अविज्ञानाद्धि विज्ञातो गच्छेदास्पददर्शिषु। तस्मादभीतवद् भीतो विश्वस्तवदविश्वसन्॥<br><br>5047: कार्याणां गुरुतां प्राप्य नानृतं किंचिदाचरेत्। एवमेतन्मया प्रोक्तमितिहासं युधिष्ठिर॥<br><br>5048: श्रुत्वा त्वं सुहृदां मध्ये यथावत् समुपाचर। उपलभ्य मतिं चाय्यामरिमित्रान्तरं तथा॥<br><br>5049: संधिविग्रहकालौ च मोक्षोपायस्तथैव च। शत्रुसाधारणे कृत्ये कृत्वा संधि बलीवसा॥<br><br>5050: समागतश्चरेद् युक्त्या कृतार्थो न च विश्वसेत्। अविरुद्धां त्रिवर्गेण नीतिमेतां महीपते॥<br><br>5051: अभ्युत्तिष्ठ श्रुतादस्माद् भूयः संरक्षयन् प्रजाः। ब्राह्मणैश्चापि ते सार्धं यात्रा भवतु पाण्डव॥<br><br>5052: ब्राह्मणा वै परं श्रेयो दिवि चेह च भारत। एते धर्मस्य वेत्तारः कृतज्ञा. सततं प्रभो॥<br><br>5053: पृजिताः शुभकर्तारः पूजयेत् तान् नराधिप। राज्यं श्रेयः परं राजन् यशः कीर्ति च लप्स्यसे॥<br><br>5054: कुलस्य संततिं चैव यथान्यायं यथाक्रमम्॥<br><br>5055: द्वयोरिमं भारत संगिविग्रहं सुभाषितं बुद्धिविशेष कारकम्। यथा त्ववेक्ष्य क्षितिपेन सर्वदा निगेवितव्यं नृप शत्रुमण्डले॥<br><br>5056: युधिष्ठिर उवाच उक्तो मन्त्रो महाबाहो विश्वासो नास्ति शत्रुषु। कथं हि राजा वर्तेत यदि सर्वत्र नाथसेत्॥<br><br>5057: विश्वासाद्धिं पर राजन् राज्ञामुत्पद्यते भयम्। कथं हि नाश्वसन् राजा शत्रून् जयति पार्थिवः॥<br><br>5058: एतन्मे संशयं छिन्धि मतिर्मे सम्प्रमुह्यति। अविश्वासकथामेतामुपश्रुत्य पितामह॥<br><br>5059: भीष्म उवाच शृणुष्व राजन् यद् वृत्तं ब्रह्मदत्तनिवेशने। पूजन्या सह संवादं ब्रह्मदत्तस्य भूपतेः॥<br><br>5060: काम्पिल्ये ब्रह्मदत्तस्य त्वन्तःपुरनिवासिनी। पूजनी नाम शकुनिर्दीर्घकालं सहोषिता॥<br><br>5061: रुतज्ञा सर्वभूतानां यथा वै जीवजीवकः। सर्वज्ञा सर्वतत्त्वज्ञा तिर्यग्योनिं गतापि सा॥<br><br>5062: अभिप्रजाता सा तत्र पुत्रमेकं सुवर्चसम्। समकालं च राज्ञोऽपि देव्यां पुत्रो व्यजायत॥<br><br>5063: तयोरर्थे कृतज्ञा सा खेचरी पूजनी सदा। समुद्रतीरं सा गत्वा आजहार फलद्वयम्॥<br><br>5064: पुष्ट्यर्थं च स्वपुत्रस्य राजपुत्रस्य चैव हा फलमेकं सुतायादाद् राजपुत्राय चापरम्॥<br><br>5065: अमृतास्वादसदृशं बलतेजोऽभिवर्धनम्। आदायादाय सैवाशु तयोः प्रादात् पुनः पुनः॥<br><br>5066: ततोऽगच्छत् परां वृद्धिं राजपुत्रः फलाशनात्। ततः स धाच्या कक्षेण उह्यमानो नृपात्मजः॥<br><br>5067: ददर्श तं पक्षिसुतं बाल्यादागत्य बालकः। ततो बाल्याच्च यत्नेन तेनाक्रीडत पक्षिणा॥<br><br>5068: शून्ये च तमुपादाय पक्षिणं समजातकम्। हत्वा ततः स राजेन्द्र धात्र्या हस्तमुपागतः॥<br><br>5069: अथ सा पूजनी राजन्नागमत् फलहारिणी। अपश्यन्निहतं पुत्रं तेन बालेन भूतले॥<br><br>5070: वाष्पपूर्णमुखी दीना दृष्ट्वा तं रुदती सुतम्। पूजनी दुःखसंतप्ता रुदती वाक्यमब्रवीत्॥<br><br>5071: क्षत्रिये सगतं नास्ति न प्रीतिर्न च सौहृदम्। कारणात् सान्त्वयन्त्येते कृतार्थाः संत्यजन्ति च॥<br><br>5072: क्षत्रियेषु न विश्वासः कार्यः सर्वापकारिषु। अपकृत्यापि सततं सान्त्वयन्ति निरर्थकम्॥<br><br>5073: अहमस्य करोम्यद्य सदृशीं वैरयातनाम्। कृतघ्नस्य नृशंसस्य भृशं विश्वासघातिनः॥<br><br>5074: सहसंजातवृद्धस्य तथैव सहभोजिनः। शरणागतस्य च वधस्त्रिविधं ह्येव पातकम्॥<br><br>5075: इत्युक्त्वा चरणाभ्यां नेत्रे नृपसुतस्य सा। भित्त्वा स्वस्था तत इदं पूजनी वाक्यमब्रवीत्॥<br><br>5076: इच्छयेह कृतं पापं सद्यस्तं चोपसर्पति। कृतं प्रतिकृतं येषां न नश्यति शुभाशुभम्॥<br><br>5077: पापं कर्म कृतं किंचिद् यदि तस्मिन् न दृश्यते। नृपते तस्य पुत्रेषु पौत्रेष्वपि च नतृषु॥<br><br>5078: तु ब्रह्मदत्तः सुतं दृष्ट्वा पूजन्याहृतलोचनम्। कृते प्रतिकृतं मत्वा पूजनीमिदमब्रवीत्॥<br><br>5079: ब्रह्मदत्त उवाच अस्ति वै कृतमस्माभिरस्ति प्रतिकृतं त्वया। उभयं तत् समीभूतं वस पूजनि मा गमः॥<br><br>5080: पूजन्युवाच सकृत् कृतापराधस्य तत्रैव परिलम्बतः। न तद् बुधाः प्रशंसन्ति श्रेयस्तत्रापसर्पणम्॥<br><br>5081: सान्त्वे प्रयुक्ते सततं कृतवैरे न विश्वसेत्। क्षिप्रं स बध्यते मूढो न हि वैरं प्रशाम्यति॥<br><br>5082: अन्योन्यकृतवैराणां पुत्रपौत्रं नियच्छति। पुत्रपौत्रविनाशे च परलोकं नियच्छति॥<br><br>5083: सर्वेषां कृतवैराणामविश्वासः सुखोदयः। एकान्ततो न विश्वासः कार्यो विश्वासघातकैः॥<br><br>5084: न विश्वसेदविश्वस्ते विश्वस्ते नातिविश्वसेत्। विश्वासाद् भयमुत्पन्नमपि मूलं निकृन्तति। कामं विश्वासयेदन्यान् परेषां च न विश्वसेत्॥<br><br>5085: माता पिता बान्धवानां वरिष्ठौ भार्या जरा बीजमात्रं तु पुत्रः। भ्राता शत्रुः क्लित्रपाणिर्वयस्य आत्मा ह्येकः सुखदुःखस्य भोक्ता॥<br><br>5086: अन्योन्यकृतवैराणां न संधिरुपपद्यते। स च हेतुरतिक्रान्तो यदर्थमहमावसम्॥<br><br>5087: पूजितस्यार्थमानाभ्यां जन्तोः पूर्वापकारिणः। मनो भवत्यविश्वस्तं कर्म त्रासयतेऽबलान्॥<br><br>5088: पूर्वं सम्मानन, यत्र पश्चाच्चैव विमानना। जह्यात् तत् सत्त्ववान् स्थानं शत्रो:सम्मानितोऽपिसन्। । उषितास्मि तवागारे दीर्घकालं समर्चिता। तदिदं वैरमुत्पन्नं सुखमाशु व्रजाम्यहम्॥<br><br>5089: ब्रह्मदत्त उवाच यः कृते प्रतिकुर्याद् वै न स तत्रापरानुयात्। अनृणस्तेन भवति वस पूजनि मा गमः॥<br><br>5090: पूजन्युवाच न कृतस्य तु कर्तुश्च सख्यं संधीयते पुनः हृदयं तत्र जानाति कर्तुश्चैव कृतस्य च॥<br><br>5091: ब्रह्मदत उवाच कृतस्य चैव कर्तुश्च सख्यं संधीयते पुनः। वैरस्योपशमो दृष्टः पापं नोपाप्नुते पुनः॥<br><br>5092: पूजन्युवाच नास्ति वैरमतिक्रान्तं सान्त्वितोऽस्मीति नाश्वसेत्। विश्वासाद् वसते लोके तस्माच्छ्रेयोऽप्यदर्शनम्॥<br><br>5093: तरसा ये न शक्यन्ते शस्त्रैः गुनिशितैरपि। साम्ना तेऽपि निगृह्यन्ते गजा इव करेणुभिः॥<br><br>5094: ब्रह्मदत्त उवाच संवासाज्जायते स्नेहो जीवितान्तकरेष्वपि। अन्योन्यस्य च विधास: श्वपधेन शुनो पथा॥<br><br>5095: अन्योन्कृतवैराणां संवासान्मृदुतां गतम्। नैव तिष्ठति तद् वैरं पुष्करस्थमिवोदकम्॥<br><br>5096: पूजन्युवाच वैरं पञ्चसमुत्थानं तच्च बुध्यन्ति पण्डिताः। स्त्रीकृतं वास्तुजं वाजं ससापत्नापराधजम्॥<br><br>5097: तत्र दाता न हन्तव्यः क्षत्रियेणशेषतः। प्रकाशं वाप्रकाशं वा बुद्दा दोषबलाबलम्॥<br><br>5098: कृतवैरे न विश्वासः कार्यस्विह सुहृद्यपि। छन्नं संतिष्ठते वैरं गूढोऽग्निरिव दारुषु। :४४॥<br><br>5099: न वित्तेन न पारुष्यैर्न सान्त्वेन न च श्रुतैः। कोपाग्निः शाम्यते राजस्तोयाग्निरिव सागरे॥<br><br>5100: न हि पैधानिसस्त: कर्न चाप्यपराधजम्। शाम्यत्यदग्ध्वा नृपते विना टेकतर६. पात्॥<br><br>5101: सत्कृतस्यार्थमानाभ्यां तत्र पूर्वापकारिणः। नादेयोऽमित्रविश्वास: कर्म त्रासयतेऽबलान्॥<br><br>5102: नैवापकारे कस्मिंश्चिदहं त्वयि तथा भवान्। उषितास्मि गृहेऽहं ते नेदानी विश्वसाम्यहम्॥<br><br>5103: ब्रह्मदत्त उवाच कालेन क्रियते कार्य तथैव विविधाः क्रियाः। कालेनैते प्रवर्तन्ते कः कस्येहापराध्यति॥<br><br>5104: तुल्यं चोभे प्रवर्तेते मरणं जन्म चैव ह। कार्यते चैव कालेन तन्निमित्तं न जीवति॥<br><br>5105: वध्यन्ते युगपत् केचिदेकैकस्य न चापरे। कालो दहति भूतानि सम्प्राप्याग्निरिवेन्धनम्॥<br><br>5106: नाहं प्रमाणं नैव त्वमन्योन्यं कारणं शुभे। कालो नित्यमुपादत्ते सुखं दुःखं च देहिनाम्॥<br><br>5107: एवं वसेह सस्नेहा यथाकाममर्हिसिता। यत् कृतं तत् तु मे क्षान्तं त्वंच वै क्षम पूजनि॥<br><br>5108: पूजन्युवाच यदि कालः प्रमाणं ते न वैरं कस्यचिद् भवेत्। कस्मात् त्वपचितिं यान्ति बान्धवा बान्धवैहतैः॥<br><br>5109: कस्माद् देवासुराः पूर्वमन्योन्यमभिजन्निरे। यदि कालेन निर्याणं सुखं दुःखं भवाभवौ॥<br><br>5110: भिषजो भैषजं कर्तुं कस्मादिच्छन्ति रोगिणः। यदि कालेन पच्यन्ते भेषजैः किं प्रयोजनम्॥<br><br>5111: प्रलापः सुमहान् कस्मात् क्रियते शोकमूच्छितैः। यदि कालः प्रमाणं ते कस्माद् धर्मोऽस्ति कर्तुषु॥<br><br>5112: तव पुत्रो ममापत्यं हतवान् स हतो मया। अनन्तरं त्वयाहं च हन्तव्या हि नराधिप॥<br><br>5113: अहं हि पुत्रशोकेन कृतपापा तवात्मजे। यथा त्वया प्रहर्तव्यं तथा तत्त्वं च मे शृणु॥<br><br>5114: भक्ष्यार्थं क्रीडनार्थं च नरा वाञ्छन्ति पक्षिणः। तृतीयो नास्ति संयोगो वधबन्धादृते क्षमः॥<br><br>5115: वधबन्धभयादेते मोक्षतन्त्रमुपाश्रिताः। जनीमरणजं दुःखं प्राहुर्वेदविदो जनाः॥<br><br>5116: सर्वस्य दयिताः प्राणाः सर्वस्य दक्षिाः सुता। दुःखादुद्विजते सर्वः सर्वस्य सुखमीप्सितम्। । ६२। दुःखं जरा ब्रह्मदत्त दुःखमर्थविपर्ययः। दुःखं चानिष्टसंवासो दुःखमिवियोजनम्॥<br><br>5117: वधबन्धकृतं दुःखं स्त्रीकृतं सहजं तथा। दुःख सुतेन सततं जनान् विपरिवर्तते॥<br><br>5118: न दुःखं परदुःखे वै केचिदाहुरबुद्धयः। यो दुःखं नाभिजानाति स जल्पति महाजने॥<br><br>5119: यस्तु शोचति दुःखार्तः स कथं वक्तुमुत्सहेत्। रसज्ञः सर्वदुःखस्य यथाऽऽत्मनि तथा परे॥<br><br>5120: यत् कृतं ते मया राजंस्त्वया च मम यत् कृतम्। न तद् वर्षशतैः शक्यं व्यपोहितुमरिंदम्॥<br><br>5121: आवयोः कृतमन्योन्यं पुनः संधिर्न विद्यते। स्मृत्वा स्मृत्वा हि ते पुत्रं नवं वैरं भविष्यति। ६८॥<br><br>5122: वैरपन्तिकमासाद्य यः प्रीति कर्तुमिच्छति। मृन्मयस्येव भग्नस्य यथा संधिर्न विद्यते॥<br><br>5123: निश्चयः स्वार्थशास्त्रेषु विश्वासश्चासुखोदयः। उशना चैव गाथे द्वे प्रह्लादायाब्रवीत् पुरा॥<br><br>5124: ये वैरिणः श्रद्दधते सत्ये सत्येतरेऽपि वा। वध्यन्ते श्रद्दधानास्तु मधु शुष्कतृणैर्यथा॥<br><br>5125: न हि वैराणि शाम्यन्ति कुले दुःखगतानि च। आख्यातारश्च विद्यन्ते कुले वै ध्रिप्ते पुमान्॥<br><br>5126: उपगृह्य तु वैराणि सान्त्वयन्ति नराधिप। अथैनं प्रतिपिंषन्ति पूर्णं घटमिवाश्मनि॥<br><br>5127: सदा न विश्वसेद् राजन् पापं कृत्वेह कस्यचित्। अपकृत्य परेषां हि विश्वासाद् दुःखमश्नुते॥<br><br>5128: ब्रह्मदत्त उवाच नाविश्वासाद् विन्दतेऽर्थानीहते चापि किंचन। भयात् त्वेकतरान्नित्यं मृतकल्पा भवन्ति च॥<br><br>5129: पूजन्नुवाच यस्येह व्रणिनी पादौ पद्भ्यां च परिसर्पति। खन्येते तस्य तौ पादौ सुगुप्तमिह धावत:॥<br><br>5130: नेत्राभ्यां सरुजाभ्यां यः प्रतिवातमुदीक्षते। तस्य वायुरुन्दात्यर्थं नेत्रयोर्भवति ध्रुवम्॥<br><br>5131: दुष्टं पन्थानमासाद्य यो मोहादुपपद्यते। आत्मनो बलभज्ञाय तदन्तं तस्य जीवितम्॥<br><br>5132: यस्तु वर्षमविज्ञाय क्षेत्रं कर्षति कर्षकः। हीन: पुरुषकारेण सस्यं नैवाश्नुते ततः॥<br><br>5133: यस्तु तिक्तं कषायं वा स्वादु वा मधुरं हितम्। आहारं कुरुते नित्यं सोऽमृतत्वाय कल्पते। ॥<br><br>5134: पथ्यं मुक्त्वा तु यो मोहाद् दुष्टमश्नाति भोजनम्। परिणाममविज्ञाय तदन्तं तस्य जीवितम्॥<br><br>5135: दैवं पुरुषकारश्च स्थितावन्योन्यसंश्रयात्। उदाराणां तु सत्कर्म दैवं क्लीबा उपासते॥<br><br>5136: कर्म चात्महितं कार्य तीक्ष्णं वा यदि वा मृदु। ग्रस्यतेऽकर्मशीलस्तु सदान\ रकिञ्चनः॥<br><br>5137: तस्मात् सर्वं व्यपोह्यार्थं कार्य एव पराक्रमः। सर्वस्वमपि संत्यज्य कार्यमात्महितं नरैः॥<br><br>5138: विद्या शौर्यं च दाक्ष्यं च बलं धैर्यं च पञ्चमम्। मित्राणि सहजान्याहुर्वर्तयन्तीह तैर्बुधाः॥<br><br>5139: निवेशनं च कुप्यं व क्षेत्रं भार्या सुहज्जनः। एतान्युपहितान्याहुः सर्वत्र लभते पुमान्॥<br><br>5140: सर्वत्र रमते प्राज्ञः सर्वत्र च विराजते। न विभीपयते कश्चिद् भीषितो न बिभेति च॥<br><br>5141: नित्यं बुद्धिमतोऽप्यर्थः स्वल्पकोऽपि विवर्धते। दाक्ष्ये' कुर्वतः कर्म मंयपात् प्रतितिष्ठति॥<br><br>5142: गृहस्नेहावबद्धानां नराणामल्पमेधसाम्। कुस्त्री खादति मांसानि माघमां सेगवा इव॥<br><br>5143: गृहं क्षेत्राणि मित्राणि स्वदेश इति चापरे। इत्येवमवसीदन्ति नरा बुद्धिविपर्यये॥<br><br>5144: उत्पतेत् सहजाद् देशाद् व्याधिदुर्भिक्षपीडितात्। अन्यत्र वस्तुं गच्छेद् वा वसेद् वा नित्यमानितः॥<br><br>5145: तस्मादन्यत्र यास्यामि वस्तुं नाहमिहोत्सहे। दृतमेतदनार्यं मे तव पुत्रे च पार्थिव॥<br><br>5146: कुभार्यां च कुपुत्रं च कुराजानं कुसौहृदम्। कुसम्बन्धं कुदेशं च दूरतः परिवर्जयेत्॥<br><br>5147: कुपुत्रे नास्ति विश्वासः कुभार्यायां कुतो रतिः। कुराज्ये निर्वृतिर्नास्ति कुदेशे नास्ति जीविका॥<br><br>5148: कुमित्रे संगतिर्नास्ति नित्यमस्थिरसौहदे। अवमानः कुसम्बन्धे भवत्यर्थविपर्यये॥<br><br>5149: सा भार्या प्रियं ब्रूते स पुत्रो यत्र निर्वृतिः। तन्मित्रं यत्र विश्वासः स देशो यत्र जीव्यते॥<br><br>5150: यत्र नास्ति बलात्कारः स राजा तीव्रशासनः। भीरेव नास्ति सम्बन्धो दरिद्रं यो बुभूषते॥<br><br>5151: भार्या देशोऽथ मित्राणि पुत्रसम्बन्धिबान्धवाः। एते सर्वे गुणवति धर्मनेत्रे महीपतौ॥<br><br>5152: अधर्मज्ञस्य विलयं प्रजा गच्छन्ति निग्रहात्। राजा मूलं त्रिवर्गस्य स्वप्रमत्तोऽनुपालयेत्॥<br><br>5153: बलिषड्भागमुद्धृत्य बलिं समुपयोजयेत्। न रक्षति प्रजाः सम्यग् यः स पार्थिवतस्करः॥<br><br>5154: दत्त्वाभयं यः स्वयमेव राजा न तत् प्रमाणं कुरुतेऽर्थलोभात्। स सर्वलोकादुपलभ्य पापं सोऽधर्मबुद्धिर्निरयं प्रयाति॥<br><br>5155: दत्त्वाभयं स्वयं राजा प्रमाणं कुरुते यदि। स सर्वसुखकृज्ज्ञेयः प्रजा धर्मेण पालयन्॥<br><br>5156: माता पिता गुरुर्गोप्ता वह्निर्वैश्रवणो यमः। सप्त राज्ञो गुणानेतान् मनुराह प्रजापतिः॥<br><br>5157: पिता हि राजा राष्ट्रस्य प्रजाना योऽनुकम्पनः। तस्मिन् मिथ्याविनीतो हि तिर्यग् गच्छति मानवः। । सम्भावयति मातेव दीनमप्युपपद्यते। दहत्यग्निरिवानष्टान् यमयन्नसतो यमः॥<br><br>5158: इष्टेषु विसृजन्नर्थान् कुबेर इव कामदः। गुरुर्धर्मोपदेशेन गोप्ता च परिपालयन्॥<br><br>5159: यस्तु रञ्जयते राजा पौरजानपदान् गुणैः। न तस्य भ्रमते राज्यं स्वयं धर्मानुपालनात्॥<br><br>5160: स्वयं समुपजानन् हि पौरजानपदार्चनम्। स सुखं प्रेक्षते राजा इह लोके परत्र च॥<br><br>5161: नित्योद्विग्नाः प्रजा यस्य करभारप्रपीडिताः। अनथैविप्रलुप्यन्ते स गच्छति पराभवम्॥<br><br>5162: प्रजा यस्य विवर्धन्ते सरसीव महोत्पलम्। स सर्वफलभाग् राजा स्वर्गलोके महीयते॥<br><br>5163: बलिना विग्रहो राजन् न कदाचित् प्रशस्यते। बलिना विग्रहो यस्य कुतो राज्यं कुतः सुखम्॥<br><br>5164: १११। भीष्म उवाच सैवमुक्त्वा शकुनिका ब्रह्मदत्तं नराधिप। राजानं समनुज्ञाप्य जगामाभीप्सितां दिशम्॥<br><br>5165: एतत् ते ब्रह्मदत्तस्य पूजन्या सह भाषितम्। मयोक्तं नृपतिश्रेष्ठ किमन्यच्छ्रोतुमिच्छसि॥<br><br>5166: युधिष्ठिर उवाच युगक्षयात् परिक्षीणे धर्मे लोके च भारत। दस्युभिः पीड्यमाने च कथं स्थेयं पितामह॥<br><br>5167: भीष्म उवाच अत्र ते वर्तयिष्यामि नीतिमापत्सु भारत। उत्सृज्यापि घृणां काले यथा वर्तेत भूमिपः॥<br><br>5168: अत्राप्युदाहरन्तीममितिहासं पुरातनम्। भारद्वाजस्य संवादं राज्ञः शत्रुजयस्य च॥<br><br>5169: राजा शत्रुजयो नाम सौवीरेषु महारथः । भारद्वाजमुपागम्य पप्रच्छार्थविनिश्चयम्॥<br><br>5170: अलब्धस्य कथं लिप्सा लब्धं केन विवर्धते। वर्धितं पाल्यते केन पालितं प्रणयेत् कथम्॥<br><br>5171: तस्मै विनिश्चितार्थाय परिपृष्टोऽर्थनिश्चयम्! उवाच ब्राह्मणो वाक्यमिदं हेतुमदुत्तमम्॥<br><br>5172: ऋषि उवाच नित्यमुद्यतदण्डः स्यानित्यं विवृतपौरुषः। अच्छिद्रश्छिद्रदर्शी च परेषां विवरानुगः॥<br><br>5173: नित्यमुद्यतदण्डस्य भृशमुद्विजते नरः। तस्मात् सर्वाणि भूतानि दण्डेनैव प्रसाधयेत्॥<br><br>5174: एवं दण्डं प्रशंसन्ति पण्डितास्तत्त्वदर्शिनः। तस्माच्चतुष्टये तस्मिन् प्रधानो दण्ड उच्यते॥<br><br>5175: छिन्नमूले त्वधिष्ठाने सर्वेषां जीवनं हतम्। कथ हि शाखास्तिष्ठेयुश्छिन्नमूले वनस्पतौ॥<br><br>5176: मूलमेवादितश्छिन्द्यात् परपक्षस्य पण्डितः। ततः सहायान् पक्षं च मूलमेवानुसाधयेत्॥<br><br>5177: सुमन्त्रितं सुविक्रान्तं सुयुद्धं सुपलायितम्। आपदास्पदकाले तु कुर्वीत न विचारयेत्॥<br><br>5178: वाङ्मात्रेण विनीतः स्याद्धृदयेन यथा क्षुरः। श्लक्ष्णपूर्वाभिभाषी च कामक्रोधौ विवर्जयेत्॥<br><br>5179: सपत्नसहिते कार्ये कृत्वा सन्धि न विश्वसेत्। अपक्रामेत् ततः शीघं कृतकार्यो विचक्षणः॥<br><br>5180: शत्रु च मित्ररूपेण सान्त्वेनैवाभिसान्त्वयेत्। नित्यशश्नोद्विजेत् तस्माद् गृहात् सर्पयुतादिव॥<br><br>5181: यस्य बुद्धिः परिभवेत् तमतीतेन सान्त्वयेत्। अनागतेन दुष्प्रज्ञं प्रत्युत्पन्नेन पण्डितम्॥<br><br>5182: अञ्जलिं शपथं सान्त्वं प्रणम्य शिरसा वदेत्। अश्रुप्रमार्जनं चैव कर्तव्यं भूतिमिच्छता॥<br><br>5183: वहेदमित्रं स्कन्धेन यावत्कालस्य पर्ययः। प्राप्तकालं तु विज्ञाय भिन्द्याद् घटमिवाश्मनि॥<br><br>5184: मुहूर्तमपि राजेन्द्र तिन्दुकालातवज्ज्वलेत्। न तुषाग्निरिवानर्चिधूमायेत चिरं नरः॥<br><br>5185: नानार्थिकोऽर्थसम्बन्धं कृतघ्नेन समाचरेत्। अर्थी तु शक्यते भोक्तुं कृतकार्योऽवमन्यते। तस्मात् सर्वाणि कार्याणि सावशेषाणि कारयेत्॥<br><br>5186: कोकिलस्य वराहस्य मेरो: शून्यस्य वेश्मनः। नटस्य भक्तिमित्रस्य यच्छ्रेचस्तत् समाचरेत्॥<br><br>5187: उत्थायोत्याय गच्छेत नित्ययुक्तो रिपोर्गृहान्। कुशलं चास्य पृच्छेत यद्यप्यकुशलं भवेत्॥<br><br>5188: नालसाः प्राप्नुवन्त्यर्थान् न क्लीबा नाभिमानिनः। न च लोकरवाद् भीता न वै शश्वत् प्रतीक्षिणः। । २३। नात्मच्छिद्रं रिपुर्विद्याद् विहाच्छिद्रं परस्य तु। गृहेत् कूर्म इवाङ्गानि रक्षेद् विवरमात्मनः॥<br><br>5189: बकवच्चिन्तयेदर्थान् सिंहतच्च पराक्रमेत्। वृकवच्चावलुम्पेत शरवच्च विनिष्पतेत्॥<br><br>5190: पानमक्षास्तथा नार्यो मृगया गीतवादितम्। एतानि युक्त्या सेवेत प्रसंगो ह्यत्र दोषवान्॥<br><br>5191: कुर्यात् तृणमयं चापं शयीत मृगशायिकाम्। अन्धः स्यादन्धवेलायां बाधिर्यमपि संश्रयेत्॥<br><br>5192: देशकालौ समासाद्य विक्रमेत विचक्षणः। देशकालव्यतीतो हि विक्रमो निष्फलो भवेत्॥<br><br>5193: कालाकालौ सम्प्रधार्य बलाबलमथात्मनः। परस्य च बलं ज्ञात्वा तत्रात्मानं नियोजयेत्॥<br><br>5194: दण्डेनोपनतं शत्रु यो राजा न नियच्छति। स मृत्युमुपगृह्णाति गर्भमश्वतरी यथा॥<br><br>5195: सुपुष्पितः स्यादफलः फलवान् स्याद् दुरारुहः। आमः स्यात् पक्वसंकाशो न च शीर्येत कस्यचित्॥<br><br>5196: आशां कालवर्ती कुर्यात् तां च विघ्न योजयेत्। विघ्नं निमित्ततो ब्रूयानिमित्तं चापि हेतुतः॥<br><br>5197: भीतवत् संविधातव्यं यावद् भयमनागतम्। आगतं तु भयं दृष्ट्वा प्रहर्तव्यमभीतवत्॥<br><br>5198: न संशयमनारुह्य नरो भद्राणि पश्यति। संशयं पुनरारुह्य यदि जीवति पश्यति॥<br><br>5199: अनागतं विजानीयाद् यच्छेद् भयमुपस्थितम्। पुनर्वृद्धिभयात् किंचिदनिवृत्तं निशामयेत्॥<br><br>5200: प्रत्युपस्थितकालस्य सुखस्य परिवर्जनम्। अनागतसुखाशा च नैव बुद्धिमतां नयः॥<br><br>5201: योऽरिणा सह संधाय सुखं स्वपिति विश्वसन्। स वृक्षाग्रे प्रसुप्तो वा पतितः प्रतिबुद्ध्यते॥<br><br>5202: कर्मणा येन तेनैव मृदुना दारुणेन च। उद्धरेद् दीनमात्मानं समर्थो धर्ममाचरेत्॥<br><br>5203: ये सपत्नाः सपत्नानां सर्वोस्तानुपसेवयेत्। आत्मनश्चापि बोद्धव्याचारा विनिहताः परैः॥<br><br>5204: चारस्त्वविदितः कार्य आत्मनोऽथ परस्य च। पाषण्डांस्तापसादींश्च परराष्ट्र प्रवेशयेत्॥<br><br>5205: उद्यानेषु विहारेषु प्रपास्वावसथेषु च। पानागारे प्रवेशेषु तीर्थेषु च सभासु च॥<br><br>5206: धर्माभिचारिणः पापाश्चौरा लोकस्य कण्टकाः। समागच्छन्ति तान् बुद्धवा नियच्छेच्छमयीत च॥<br><br>5207: न विश्वसेदविश्वस्ते विश्वस्ते नातिविश्वसेत्। विश्वासाद् भयमभ्येति नापरीक्ष्य च विश्वसेद्॥<br><br>5208: विश्वासयित्वा तु परं तत्त्वभूतेन हेतुना। अथास्य प्रहरेत् काले किंचिद् विचलिते पदे॥<br><br>5209: अशङ्कयमपि शङ्केत नित्यं शङ्केत शङ्कितात्। भयं ह्यशङ्कितात्जातं समूलमपि कृन्तति॥<br><br>5210: अवधानेन मौनेन काषायेण जटाजिनैः। विश्वासयित्वा द्वेशरमवलुम्पेद् यथा वृकः॥<br><br>5211: पुत्रो वा यदि वा भ्राता पिता वा यदि वा सुहृत्। अर्थस्य विनं कुर्वाणा हन्तव्या भूतिमिच्छता॥<br><br>5212: गुरोरप्यवलिप्तस्य कार्याकार्यमजानतः। उत्पथं प्रतिपन्नस्य दण्डो भवति शासनम्॥<br><br>5213: अभ्युत्थानाभिवादाभ्यां सम्प्रदानेन केनचित्। प्रतिपुष्पकलाघाती तीक्ष्णतुण्ड इव द्विजः॥<br><br>5214: नाच्छित्त्वा परमर्माणि नाकृत्वा कर्म दारुणम्। नाहत्वा मत्स्यधातीव प्राप्नोति महतीं श्रियम्॥<br><br>5215: नास्ति जात्या रिपु म मित्रं वापि न विद्यते। सामर्थ्ययोगाज्जायन्ते मित्राणि रिपवस्तथा॥<br><br>5216: अमित्रं नैव मुञ्चेत वदन्तं करुणान्यपि। दुःखं तत्र न कर्तव्यं हन्यात् पूर्वापकारिणम्॥<br><br>5217: संग्रहानुग्रहे यत्नः सदा कार्योऽनसूयता। निग्रहश्चापि यत्नेन कर्तव्यो भूतिमिच्छता॥<br><br>5218: प्रहरिष्यन् प्रियं ब्रूयात् प्रहृत्यैव प्रियोत्तरम्। असिनापि शिरश्छित्त्वा शोचेत च रुदेत च॥<br><br>5219: निमन्त्रयीत सान्त्वेन सम्मानेन तितिक्षया। लोकाराधनमित्येतत् कर्तव्यं भूतिमिच्छता॥<br><br>5220: न शुष्कवैरं कुर्वीत बाहुभ्यां न नदी तरेत्। अनर्थकमनायुष्यं गोविषाणस्य भक्षणम्। दन्ताश्च परिमृज्यन्ते रसश्चापि न लभ्यते॥<br><br>5221: त्रिवर्गे त्रिविधा पीडानुबन्धास्त्रय एव च। अनुबन्धाः शुभा ज्ञेया: पीडाश्च परिवर्जयेत्॥<br><br>5222: ऋणशेषमाग्निशेषं शत्रुशेषं तथैव च। पुनः पुनः प्रवर्धन्ते तस्माच्छेषं न धारयेत्॥<br><br>5223: वर्धमानमृणं तिष्ठेत् परिभूताश्च शत्रवः। जनयन्ति भयं तीव्र व्याधयश्चाप्युपेक्षिताः॥<br><br>5224: नासम्यक्कृतकारी स्यादप्रमत्तः सदा भवेत्। कण्टकोऽपि हि दुश्छिन्नो विकारं कुरुते चिरम्॥<br><br>5225: वधेन च मनुष्याणां मार्गाणां दूषणेन च। अगाराणां विनाशैश्च परराष्ट्रं विनाशयेत्॥<br><br>5226: गृध्रदृष्टिर्बकालीनः श्वचेष्टः सिंहविक्रमः। अनुद्विग्नः काकशङ्की भुजङ्गचरितं चरेत्॥<br><br>5227: शूरमञ्जलिपातेन भीरुं भेदेन भेदयेत्। लुब्धमर्थप्रदानेन समं तुल्येन विग्रहः॥<br><br>5228: श्रेणीमुख्योपजायेषु वल्लभानुनयेषु च। अमात्यान् परिरक्षेत भेदसंघातयोरपि॥<br><br>5229: मृदुरित्यवजानन्ति जीक्ष्ण इत्युद्विजन्ति च। तीक्ष्णकाले भवेत् तीक्ष्णो मृदुकाले मृदुर्भवेत्॥<br><br>5230: मृदुनैव मृदुं हन्ति मृदुना हन्ति दारुणम्। नासाध्यं मृदुना किंचित् तस्मात् तीक्ष्णतरो मृदुः॥<br><br>5231: काले मृदुर्यो भवति काले भवति दारुणः। प्रसाधयति कृत्यानि शत्रु चाप्यधितिष्ठति॥<br><br>5232: पण्डितेन विरुद्धः सन् दूरस्थोऽस्मीति नाश्वसेत्। दी? बुद्धिमतो बाहू याभ्यां हिंसति हिंसितः॥<br><br>5233: न तद्धरेद् यत् पुनराहरेत् परः। न तं हन्याद् यस्य शिरो न पातयेत्॥<br><br>5234: इतीदमुक्तं वृजिनाभिसंहितं न चैतदेवं पुरुषः समाचरेत्। परप्रयुक्ते न कथं विभावर्ये दतो मयोक्तं भवतो हितार्थिना॥<br><br>5235: यथावदुक्तं वचनं हितार्थिना निशम्य विप्रेण सुवीरराष्ट्रपः। तथाकरोद् वाक्यमदीनचेतनः श्रियं च दीप्तां बुभुजे सबान्धवः॥<br><br>5236: युधिष्ठिर उवाच हीने परमके धर्मे सर्वलोकाभिलचिते। अधर्मे धर्मतां नीते धर्मे चाधर्मतां गते॥<br><br>5237: मर्यादासु विनष्टासु क्षुभिते धर्मनिश्चये। राजभिः पीडिते लोके परैर्वापि विशाम्पते॥<br><br>5238: सर्वाश्रमेषु मूढेषु कर्मसूपहतेषु च। कामाल्लोभाच्च मोहाच्च भयं पश्यत्सु भारत॥<br><br>5239: अविश्वस्तेषु सर्वेषु नित्यं भीतेषु पार्थिव। निकृत्या हन्यमानेषु वञ्चयत्सु परस्परम्॥<br><br>5240: सम्प्रदीप्तेषु देशेषु ब्राह्मणे चातिपीडिते। अवर्षति च पर्जन्ये मिथो भेदे समुत्थिते॥<br><br>5241: सर्वस्मिन् दस्युसाद् भूते पृथिव्यामुपजीवने। केनस्विद् ब्राह्मणो जीवेज्जघन्ये काल आगते॥<br><br>5242: अतितिक्षुः पुत्रपौत्राननुक्रोशान्नराधिप। कथमापत्सु वर्तेत तन्मे ब्रूहि पितामह। ॥<br><br>5243: कथं च राजा वर्तेत लोके कलुषतां गते। कथमर्थाच्च धर्माच्च न हीयेत परंतप। ॥<br><br>5244: भीष्म उवाच राजमूला महाबाहो योगक्षेमसुवृष्टयः। प्रजासु व्याधयश्चैव मरणं च भयानि च॥<br><br>5245: कृतं त्रेतां द्वापरं च कलिश्च भरतर्षभ। राजमूला इति मतिर्मम नास्त्यत्र संशयः॥<br><br>5246: तस्मिंस्त्वभ्यागते काले प्रजानां दोषकारके। विज्ञानबलमास्थाय जीवितव्यं भवेत् तदा॥<br><br>5247: अत्राप्युदाहरन्तीममितिहासं पुरातनम्। विश्वामित्रस्य संवादं चाण्डालस्य च पक्कणे॥<br><br>5248: त्रेताद्वापरयोः संधौ तदा दैवविधिक्रमात्। अनावृष्टिरभूद् घोरा लोके द्वादशवार्षिकी। ॥<br><br>5249: प्रजानामतिवृद्धानां युगान्ते समुपस्थिते। त्रेताविमोक्षसमये द्वापरप्रतिपादने॥<br><br>5250: ववर्ष सहस्त्राक्षः प्रतिलोमोऽभवद् गुरुः। जगाम दक्षिणं मार्गं सोमो व्यावृत्तलक्षणः॥<br><br>5251: नावश्यायोऽपि तत्राभूत् कुत एवाभ्रजातयः। नद्यः संक्षिप्ततोयौघाः किंचिदन्तर्गतास्ततः॥<br><br>5252: सरांसि सरितश्चैव कूपाः प्रस्रवणानि च। हतत्विषो न लक्ष्यन्ते निसर्गाद् दैवकारितात्॥<br><br>5253: उपशुष्कजलस्थाया विनिवृत्तसभाप्रपा। निवृत्तयज्ञस्वाध्याया निर्वषट्कारमङ्गला॥<br><br>5254: उच्छिन्नकृषिगोरक्षा निवृत्तविपणापणा! निवृत्तयूपसम्भारा विप्रणष्टमहोत्सवा॥<br><br>5255: अस्थिसंचयसंकीर्णा महाभूतरवाकुला। शून्यभूयिष्ठनगरा दग्धग्रामनिवेशना॥<br><br>5256: क्व चिच्चोरैः क्व चिच्छस्त्रैः क्व चिद् राजभिरातुरैः। परस्परभयाच्चैव शून्यभूयिष्ठनिर्जना॥<br><br>5257: गतदैवतसंस्थाना वृद्धबालविनाकृता। गोजाविमहिषीहीना परस्परपराहता। ॥<br><br>5258: हतविप्रा हतारक्षा प्रणशैषधिसंचया। सर्वभूतरुतप्राया बभूव वसुधा तदा॥<br><br>5259: तस्मिन् प्रतिभये काले क्षते धर्मे युधिष्ठिर। बभूवुः क्षुधिता माः खादमानाः परस्परम्॥<br><br>5260: ऋषयो नियमांस्त्यक्त्वा परित्यज्याग्निदेवताः। आश्रमान् सम्परित्यज्य पर्यधावन्नितस्ततः॥<br><br>5261: विश्वामित्रोऽथ भगवान् महर्षिरनिकेतनः। क्षुधापरिगतो धीमान् समन्तात् पर्यधावत॥<br><br>5262: त्यक्त्वा दारांश्च पुत्रांश्च कस्मिंश्च जनसंसदि। भक्ष्याभक्ष्यसमो भूत्वा निरग्निरनिकेतनः॥<br><br>5263: स कदाचित् परिपतश्वपचानां निवेशनम्। हिंस्त्राणां प्राणिघातानामाससाद वने क्वचित्॥<br><br>5264: विभिन्नकलशाकीर्णं श्वचर्मच्छेदनायुतम्। वराहखरभग्नास्थिकपालघटसंकुलम्॥<br><br>5265: मृतचैलपरिस्तीर्णं निर्माल्यकृतभूषणम्। सर्पनिर्मोकमालाभिः कृतचिह्नकुटीमठम्॥<br><br>5266: कुक्कुटारावबहुलं गर्दभध्वनिनादितम्। उद्घोषद्भिः खरैर्वाक्यैः कलहद्भिः परस्परम्॥<br><br>5267: उलूकपक्षिध्वनिभिर्देवतायतनैर्वृतम्। लोहघण्टापरिष्कारं श्वयूथपरिवारितम्॥<br><br>5268: तत् प्रविश्य क्षुधाविष्टो विश्वामित्रो महानृषिः। आहारान्वेषणे युक्तः परं यत्नं समास्थितः॥<br><br>5269: न च क्व चिदविन्दत् स भिक्षमाणोऽपि कौशिकः। मांसमन्नं फलं मूलमन्यद् वा तत्र किञ्चन॥<br><br>5270: अहो कृच्छं मया प्राप्तमिति निश्चित्य कौशिकः। पपात भूमौ दौर्बल्यात् तस्मिंश्चाण्डालपक्कणे॥<br><br>5271: स चिन्तयामास मुनिः किं नु मे सुकृतं भवेत्। कथं वृथा न मृत्युः स्यादिति पार्थिवसत्तम॥<br><br>5272: स ददर्श श्वमांसस्य कुतन्त्री विवतां मुनिः। चाण्डालस्य गृहे राजन् सद्यः शस्त्रहतस्य वै॥<br><br>5273: स चिन्तयामास तदा स्तैन्यं कार्यमितो मया। न हीदानीमुपायो मे विद्यते प्राणधारणे॥<br><br>5274: आपत्सु विहितं स्तैन्यं विशिष्टसमहीनताः। विप्रेण प्राणरक्षार्थ कर्तव्यमिति निश्चयः॥<br><br>5275: हीनादादेयमादौ स्यात् समानात् तदनन्तरम्। असम्भवे वाऽऽदीत विशिष्टादपि धार्मिकात्॥<br><br>5276: सोऽहमन्त्यावसायानां हराम्येनां प्रतिग्रहात्। न स्तैन्यदोषं पश्यामि हरिष्यामि श्वजाघनीम्॥<br><br>5277: एतां बुद्धिं समास्थाय विश्वामित्रो महामुनिः। तस्मिन् देशे स सुष्वाप श्वपचो यत्र भारत॥<br><br>5278: स विगाढां निशां दृष्ट्वा सुप्ते चाण्डालपक्कणे। शनैरुत्थाय भगवान् प्रविवेश कुटीमठम्॥<br><br>5279: स सुप्त इव चाण्डालः श्लेष्मापिहितलोचनः। परिभिन्नस्वरो रूक्षः प्रोवाचाप्रियदर्शनः॥<br><br>5280: श्वपच उवाच कः कुतन्त्री घटयति सुप्ते चाण्डालपक्कणे। जागर्मि नात्र सुप्तोऽस्मि हतोऽसीति च दारुणः॥<br><br>5281: विश्वामित्रस्ततो भीतः सहसा तमुवाच ह। तत्र व्रीडाकुलमुखः सोद्वेगस्तेन कर्मणा॥<br><br>5282: विश्वामित्रोऽहमायुष्मन्नागतोऽहं बुभुक्षितः। मा वधीर्मम सबुद्धे यदि सम्यक् प्रपश्यसि॥<br><br>5283: चाण्डालस्तद् वचः श्रुत्वा महर्षे वितात्मनः। शयनादुपसम्भ्रान्त उद्ययौ प्रति तं ततः॥<br><br>5284: स विसृज्याश्रु नेत्राभ्यां बहुमानात् कृताञ्जलिः। उवाच कौशिकं रात्रौ ब्रह्मन् किं ते चिकीर्षितम्॥<br><br>5285: विश्वामित्रस्तु मातङ्गमुवाच परिसान्त्वयन्। क्षुधितोऽहं गतप्राणो हरिष्यामि श्वजाघनीम्॥<br><br>5286: क्षुधित: कलुषं यातो नास्ति हीरशनार्थिनः। क्षुच्च मां दूषयत्यत्र हरिष्यामि श्वजाघनीम्॥<br><br>5287: अवसीदन्ति मे प्राणाः श्रुतिर्मे नश्यति क्षुधा। दुर्बलो नष्टसंज्ञश्च भक्ष्याभक्ष्यविवर्जितः॥<br><br>5288: सोऽधर्मं बुद्ध्यमानोऽपि हरिष्यामि श्वजाघनीम्। अटन् भैक्ष्यं न विन्दामि यदा युष्माकमालये॥<br><br>5289: तदा बुद्धिः कृता पापे हरिष्यामि श्वजाघनीम्। अग्निर्मुखं पुरोधाश्च देवानां शुचिषाड् विभुः॥<br><br>5290: यथावत् सर्वभुम् ब्रह्मा तथा मां विद्धि धर्मतः। तमुवाच स चाण्डालो महर्षे शृणु मे वचः॥<br><br>5291: श्रुत्वा तत् त्वं तथाऽऽतिष्ठ यथा धर्मो न हीयते। धर्म वापि विप्रर्षे शृणु यत् ते ब्रवीम्यहम्॥<br><br>5292: शृगालादधमं श्वानं प्रवदन्ति मनीषिणः। तस्याप्यधम उद्देशः शरीरस्य श्वजाघनी॥<br><br>5293: नेदं सम्यग् व्यवसितं महर्षे धर्मगर्हितम्। चाण्डालस्वस्य हरणमभक्ष्यस्य विशेषतः॥<br><br>5294: साध्वन्यमनुपश्य त्वमुपायं प्राणधारणे। न मांसलोभात् तपसो नाशस्ते स्यान्महामुने॥<br><br>5295: जानता विहितं धर्मं न कार्यो धर्मसंकरः। मा स्म धर्म परित्याक्षीस्त्वं हि धर्मभृतां वरः॥<br><br>5296: विश्वामित्रस्ततो राजनित्युक्तो भरतर्षभ। क्षुधातः प्रत्युवाचेदं पुनरेव महामुनिः॥<br><br>5297: निराहारस्य सुमहान् मम कालोऽभिधावतः। न विद्यतेऽप्युपायश्च कश्चिन्मे प्राणधारणे॥<br><br>5298: येन येन विशेषेण कर्मणा येन केनचित्। अभ्युज्जीवेत् साद्यमानः समर्थो धर्ममाचरेत्॥<br><br>5299: ऐन्द्रो धर्मः क्षत्रियाणां ब्राह्मणानामथाग्निकः। ब्रह्मवह्निर्मम बलं भक्ष्यामि शमयन् क्षुधाम्॥<br><br>5300: यथा यथैव जीवेद्धि तत् कर्तव्यमहेलया। जीवितं मरणाच्छ्यो जीवन् धर्ममवाप्नुयात्॥<br><br>5301: सोऽहं जीवितमाकाङ्क्षन्नभक्ष्यस्यापि भक्षणम्। व्यवस्ये बुद्धिपूर्वं वै तद् भवाननुमन्यताम्॥<br><br>5302: बलवन्तं करिष्यामि प्रणोत्स्याम्यशुभानि तु। तपोभिर्विद्यया चैव ज्योतीषीव महत्तमः॥<br><br>5303: श्वपच उवाच नैतत्खादन्प्राप्नुते दीर्घमायु नैव प्राणान्नामृतस्येव तृप्तिः। भिक्षामन्यां भिक्ष मा ते मनोऽस्तु श्वभक्षणेश्वा ह्यभक्ष्यो द्विजानाम्॥<br><br>5304: विश्वामित्र उवाच न दुर्भिक्षे सुलभं मांसम च्छ्वपाक मन्ये न च मेऽस्ति वित्तम्। क्षुधार्तश्चाहमगतिर्निराशः श्वमांसे चास्मिन् षडरूसान् साधु मन्ये॥<br><br>5305: श्वपच उवाच पञ्च पञ्चनखा भक्ष्या ब्रह्मक्षत्रस्य वै विशः। यथा शास्त्रं प्रमाणं ते माभक्ष्ये मानसं कृथाः॥<br><br>5306: विश्वामित्र उवाच अगस्त्येनासुरो जग्धो वातापिः क्षुधितेन वै। अहमापद्गतः क्षुत्तो भक्षयिष्ये श्वजाघनीम्॥<br><br>5307: श्वपच उवाच भिक्षामन्यामाहरेति न च कर्तुमिहार्हसि। न नूनं कार्यमेतद् वै हर कामं श्वजाघनीम्॥<br><br>5308: विश्वामित्र उवाच शिष्टा वै कारणं धर्मे तवृत्तमनुवर्तये। परां मेध्याशनामेनां भक्ष्यां मन्ये श्वजाघनीम्॥<br><br>5309: श्वपच उवाच असता यत् समाचीर्णं न च धर्मः सनातनः। नाकार्यमिह कार्यं वै मा छलेनाशुभं कृथाः॥<br><br>5310: विश्वामित्र उवाच न पातकं नावमतमृषिः सन् कर्तुमर्हति। समौ च श्वमृगौ मन्ये तस्माद् भोक्ष्ये श्वजाघनीम्। । ७५। श्वपच उवाच यद्ब्राह्मणार्थे कृतमर्थितेन तेनर्षिणा तदवस्थाधिकारे। स वै धर्मो यत्र न पापमस्ति सर्वैरुपायैर्गुरवो हि न रक्ष्याः॥<br><br>5311: विश्वामित्र उवाच मित्रं च मे ब्राह्मणस्यायमात्मा प्रियश्च मे पूज्यतमश्च तं धर्तुकामोऽहमिमां जिहीषे। नृशंसानामीदृशानां न बिभ्ये॥<br><br>5312: लोके। श्वपच उवाच कामं नरा जीवितं संत्यजन्ति न चाभक्ष्ये क्वचित् कुर्वन्ति बुद्धिम्। सर्वान् कामान् प्राप्नुवन्तीह विद्वन् प्रियस्व कामं सहितः क्षुधैव॥<br><br>5313: विश्वामित्र उवाच स्थाने भवेत् संशयः प्रेत्यभावे निःसंशयः कर्मणां वै विनाशः। अहं पुनव्रतनित्यः शमात्मा मूलं रक्ष्यं भक्षयिष्याम्यभक्ष्यम्॥<br><br>5314: बुद्ध्यात्मके व्यक्तमस्तीति पुण्यं मोहात्मके यत्र यथा श्वभक्ष्ये। यद्यप्येतत् संशयात्मा चरामि नाहं भविष्यामि यथा त्वमेव॥<br><br>5315: श्वपच उवाच गोपनीयमिदं दुःखमिति मे निश्चिता मतिः। दुष्कृतोऽब्राह्मणः सत्रं यस्त्वामहमुपालभे॥<br><br>5316: विश्वामित्र उवाच पिबन्त्येवोदकं गावो मण्डूकेषु रुवत्स्वपि। न तेऽधिकारो धर्मेऽस्ति मा भूरात्मप्रशंसकः॥<br><br>5317: श्वपच उवाच सुहृद् भूत्वानुशासे त्वां कृपा हि त्वयि मे द्विजा यदिदं श्रेय आधत्स्व मा लोभात् पातकं कृथाः॥<br><br>5318: विश्वामित्र उवाच सुहृन्मे त्वं सुखेप्सुश्चेदापदो मां समुद्धर। जानेऽहं धर्मतोऽऽत्मानं शौनीमुत्सृज जाघनीम्॥<br><br>5319: श्वपच उवाच नैवात्सहे भवतो दातुमेतां नोपेक्षितुं ह्रियमाणं स्वमन्नम्। उभौ स्यावः पापलोकावलिप्तौ दाता चाहं ब्राह्मणस्त्वं प्रतीच्छन्॥<br><br>5320: विश्वामित्र उवाच अद्याहमेतद् वृजिनं कर्म कृत्वा जीवंश्चरिष्यामि महापवित्रम्। स पूतात्मा धर्ममेवाभिपत्स्य। यदेतयोर्गुरु तद् वै ब्रवीहि॥<br><br>5321: श्वपच उवाच आत्मैव साक्षी कुलधर्मकृत्ये त्वमेव जानासि यदत्र दुष्कृतम्। यो ह्याद्रियाद्भक्ष्यमितिश्चमांसं मन्ये न तस्यास्ति विवर्जनीयम्॥<br><br>5322: विश्वामित्र उवाच उपादने खादने चास्ति दोषः कार्यात्यये नित्यमत्रापवादः। यस्मिन् हिंसा नानृतं वाच्यलेझे ऽभक्ष्यक्रिया यत्र न तद्गरीयः॥<br><br>5323: श्वपच उवाच यद्येष हेतुस्तव खादने स्यान्न ते वेदः कारणं नार्यधर्मः। तस्माद्भक्ष्येऽभक्षणे वा द्विजेन्द्र दोषं न पश्यामि यथेदमत्र॥<br><br>5324: विश्वामित्र उवाच नैवातिपापं भक्ष्यमाणस्य दृष्टं सुरां तु पीत्वा पततीति शब्दः। अन्योन्यकार्याणि यथा तथैव न पापमात्रेण कृतं हिनस्ति॥<br><br>5325: श्वपच उवाच अस्थानतो हीनतः कुत्सिताद् वा तद् विद्वांसं बाधते साधुवृत्तम्। श्वानं पुनर्यो लभतेऽभिषङ्गात् तेनापि दण्डः सहितव्य एव॥<br><br>5326: भीष्म उवाच एवमुक्त्वा निववृत्ते मातङ्गः कौशिकं तदा। विश्वामित्रो जाहरैव कृतबुद्धिः श्वजाघनीम्॥<br><br>5327: ततो जग्राह स श्वाङ्गं जीवितार्थी महामुनिः। सदारस्तामुपाहृत्य वने भोक्तुमियेष सः॥<br><br>5328: अथास्य बुद्धिरभवद् विधिनाहं वजाघनीम्। भक्षयामि यथाकामं पूर्वं संतर्घ्य देवताः॥<br><br>5329: ततोऽग्निमुपसंहृत्य ब्राह्मण विधिना मुनिः। ऐन्द्राग्नेयेन विधिना चळं श्रपयत स्वयम्॥<br><br>5330: ततः समारभत् कर्म दैवं पित्र्यं च भारत। आहूय देवानिन्द्रादीन् भागं भागं विधिक्रमात्॥<br><br>5331: एतस्मिन्नेव काले तु प्रववर्ष स वासवः। संजीवयन् प्रजाः सर्वा जनयामास चौषधीः॥<br><br>5332: विश्वामित्रोऽपि भगवांस्तपसा दग्धकिल्बिषः। कालेन महता सिद्धिमवाप परमाद्भुताम्॥<br><br>5333: स संहत्य च तत् कर्म अनास्वाद्य च तद्धविः। तोषयामास देवांश्च पितुंश्च द्विजसत्तमः॥<br><br>5334: एवं विद्वानदीनात्मा व्यसनस्थो जिजीविषुः। सर्वोपायैरुपायज्ञो दीनमात्मानमुद्धरेत्॥<br><br>5335: एतां बुद्धिं समास्थाय जीवितव्यं सदा भवेत्। जीवन् पुण्यमवाप्नोति पुरुषो भद्रमश्नुते॥<br><br>5336: तस्मात् कौन्तेय विदुषा धर्माधर्मविनिश्चये। बुद्धिमास्थाय लोकेऽस्मिन् वर्तितव्यं कृतात्मना॥<br><br>5337: तस्मात् कौन्तेय विदुषा धर्माधर्मविनिश्चये। बुद्धिमास्थाय लोकेऽस्मिन् वर्तितव्यं कृतात्मना॥<br><br>5338: युधिष्ठिर उवाच यदि घोरं समुद्दिष्टमश्रद्धयमिवानृतम्। अस्मि स्विद् दस्युमर्यादा यामहं परिवर्जये॥<br><br>5339: सम्मुह्यामि विषीदामि धर्मो मे शिथिलीकृतः। उद्यम नाधिगच्छामि कदाचित् परिसान्त्वयन्॥<br><br>5340: भीष्म उवाच नैतच्छ्रुत्वाऽऽगमादेव तव धर्मानुशासनम्। प्रजासमवहारोऽयं कविभिः सम्भृतं मधु॥<br><br>5341: बयः प्रतिविधातव्याः प्रज्ञा राज्ञा ततस्ततः! नैकशाखेन धर्मेण यत्रैषा सम्प्रवर्तते॥<br><br>5342: बुद्धिसंजननो धर्म आचारश्च सतां सदा। ज्ञेयो भवति कौरव्य सदा तद् विद्धि मे वचः॥<br><br>5343: वुद्धिश्रेष्ठा हि राजानश्चरन्ति विजयैषिणः। धर्मः प्रतिविधातव्यो बुद्ध्या राज्ञा ततस्ततः॥<br><br>5344: नैकशाखेन धर्मेण राज्ञो धर्मो विधीयते। दुर्बलस्य कुतः प्रज्ञा पुरस्तादनुपाहृता॥<br><br>5345: अद्वैधज्ञः पथि द्वैधे संशयं प्राप्तुमर्हति। बुद्धिद्वैधं वेदितव्यं पुरस्तादेव भारत॥<br><br>5346: पार्श्वतः करणं प्राज्ञो विम्भित्वा प्रकारयेत्। जनस्तच्चरितं धर्मं विजानात्यन्यथान्यथा॥<br><br>5347: अमिथ्याज्ञानिनः केचिन्मिथ्याविज्ञानिनः परे। तद्वै यथायथं बुद्ध्वा ज्ञानमाददते सताम्॥<br><br>5348: परिमुष्णन्ति शास्त्राणि धर्मस्य परिपन्थिनः। वैषम्यमर्थविद्यानां निरर्थाः ख्यापयन्ति ते॥<br><br>5349: आजिजीविषवो विद्यां यशःकामौ समन्ततः। ते सर्वे नृप पापिष्ठा धर्मस्य परिपन्थिनः॥<br><br>5350: अपक्वमतयो मन्दा न जानन्ति यथातथम्। यथा ह्यशास्त्रकुशलाः सर्वत्रायुक्तिनिष्ठिताः॥<br><br>5351: परिमुष्णन्ति शास्त्राणि शास्त्रदोषानुदर्शिनः। विज्ञानमर्थविद्यानां न सम्यगिति वर्तते। ॥<br><br>5352: निन्दया परविद्यानां स्वविद्यां ख्यापयन्ति च। वागस्त्रा वाक्छरीभूता दुग्धविद्याफला इव॥<br><br>5353: तान् विद्यावणिजो विद्धि राक्षसानिव भारत। व्याजेन सद्भिर्विहितो धर्मस्ते परिहास्यति॥<br><br>5354: न धर्मवचनं वाचा नैव बुद्ध्येति नः श्रुतम्। इति बार्हस्पतं ज्ञानं प्रोवाच मघवा स्वयम्॥<br><br>5355: न त्वेव वचनं किंचिदनिमित्तादिहोच्यते। सुविनीतेन शास्त्रेण न व्यवस्यन्त्यथापरे॥<br><br>5356: लोकयात्रामिहैके तु धर्मं प्राहुर्मनीषिणः। समुद्दिष्टं सतां धर्मं स्वयमूहेत पण्डितः॥<br><br>5357: अमर्षाच्छास्त्रसम्मोहादविज्ञानाच्च भारत। शास्त्रं प्राज्ञस्य वदतः समूहे यात्यदर्शनम्॥<br><br>5358: आगतागमया बुद्ध्या वचनेन प्रशस्यते। अज्ञानाज्ज्ञानहेतुत्वाद् वचनं साधु मन्यते॥<br><br>5359: अनया हतमेवेदमिति शास्त्रमपार्थकम्। दैतेयानुशना प्राह संशयच्छेदनं पुरा॥<br><br>5360: ज्ञानमप्यपदिश्यं हि यथा नास्ति तथैव तत्। तं तथा छिन्नमूलेन सन्नोदयितुमर्हसि॥<br><br>5361: अनव्यवहितं यो वा नेदं वाक्यमुपाश्नुते। उग्रायैव हि सृष्टोऽसि कर्मणे न त्वमीक्षसे॥<br><br>5362: अङ्ग मामन्ववेक्षस्व राजन्याय बुभूषते। यथा प्रमुच्यते त्वन्यो यदर्थं न प्रमोदते। ॥<br><br>5363: अजोऽश्वः क्षत्रमित्येतत् सदृशं ब्रह्मणा कृतम्। तस्मादभीक्ष्णं भूतानां यात्रा काचित् प्रसिद्ध्यति॥<br><br>5364: यस्त्ववध्यवधे दोषः स वध्यस्यावधे स्मृतः। या चैव खलु मर्यादा यामयं परिवर्जयेत्॥<br><br>5365: तस्मात् तीक्ष्णः प्रजा राजा स्वधर्मे स्थापयेत् ततः। अन्योन्यं भक्षयन्तो हि प्रचरेयुर्वृका इव॥<br><br>5366: यस्य दस्युगणा राष्ट्र ध्वांक्षा मत्स्यान् जलादिव। विहरन्ति परस्वानि स वै क्षत्रियपासनः॥<br><br>5367: कुलीनान् सचिवान् कृत्वा वेदविद्यासमन्वितान्। प्रशाधि पृथिवीं राजन् प्रजा धर्मेण पालयन्॥<br><br>5368: विहीनं कर्मणान्यायं यः प्रगृह्णाति भूमिपः। उपायस्याविशेषज्ञं तद् वै क्षत्रं नपुंसकम्॥<br><br>5369: नैवोग्रं नैव चानुग्रं धर्मेणेह प्रशस्यते। उभयं न व्यतिक्रामेदुग्रो भूत्वा मृदुर्भव॥<br><br>5370: कष्टः क्षत्रियधर्मोऽयं सौहृदं त्वयि मे स्थितम्। उग्रकर्मणि सृष्टोऽसि तस्माद् राज्यं प्रशाधि वै॥<br><br>5371: अशिष्टनिग्रहो नित्यं शिष्टस्य परिपालनम्। एवं शुक्रोऽब्रवीद् धीमानापत्सु भरतर्षभ। ॥<br><br>5372: युधिष्ठिर उवाच अस्ति चेदिह मर्यादा यामन्यो नाभिलवयेत्। पृच्छामि त्वां सतां श्रेष्ठ तन्मे ब्रूहि पितामह॥<br><br>5373: भीष्म उवाच ब्राह्मणानेव सेवेत विद्यावृद्धास्तपस्विनः। श्रुतचारित्रवृत्ताढ्यान् पवित्रं ह्येतदुत्तमम्॥<br><br>5374: या देवतासु वृत्तिस्ते सास्तु विप्रेषु नित्यदा। क्रुद्धैर्हि विप्रैः कर्माणि कृतानि बहुधा नृप॥<br><br>5375: प्रीत्या यशो भवेन्मुख्यमप्रीत्या परमं भयम्। प्रीत्या ह्यमृतवद् विप्राः क्रुद्धाश्चैव विषं यथा। ॥<br><br>5376: युधिष्ठिर उवाच पितामह महाप्राज्ञ सर्वषास्त्रविशारद। शरणं पालयानस्य यो धर्मस्तं वदस्व मे। । । भीष्म उवाच महान् धर्मो महाराज शरणागतपालने। अर्हः प्रष्टुं भवांश्चैव प्रश्नं भरतसत्तम॥<br><br>5377: शिबिप्रभृतयो राजन् राजानः शरणागतान्। परिपाल्य महात्मानः संसिद्धिं परमां गताः॥<br><br>5378: श्रूयते च कपोतेन शत्रुः शरणमागतः। पूजितश्च यथान्यायं स्वैश्च मांसैर्निमन्त्रितः॥<br><br>5379: युधिष्ठिर उवाच कथं कपोतेन पुरा शत्रुः शरणमागतः। स्वमांसं भोजितः कां च गति लेभे स भारत॥<br><br>5380: भीष्म उवाच शृणु राजन् कथां दिव्यां सर्वपापप्रणाशिनीम्। नृपतेर्मुचुकुन्दस्य कथितां भार्गवेण वै॥<br><br>5381: पार्थ मुचुकुन्दो नराधिपः। भार्गवं परिपप्रच्छ प्रणतः पुरुषर्षभ॥<br><br>5382: इममर्थं पुरा तस्मै शुश्रूषमाणाय भार्गवोऽकथयत् कथाम्। इमां यथा कपोतेन सिद्धिः प्राप्ता नराधिप॥<br><br>5383: मुनिरुवाच धर्मनिश्चयसंयुक्तां कामार्थसहितां कथाम्। शृणुष्वावहितो राजन् गदतो मे महाभुज॥<br><br>5384: कश्चित् क्षुद्रसमाचारः पृथिव्यां कालसम्मितः। विचचार महारण्ये घोरः शकुनिलुब्धकः॥<br><br>5385: काकोल इव कृष्णाङ्गो रक्ताक्षः कालसम्मितः। दीर्घजको ह्रस्वपादो महावक्त्रो महाहनुः॥<br><br>5386: नैव तस्य सुहृत् कश्चिन्न सम्बन्धी न बान्धवाः। स हि तैः सम्परित्यक्तस्तेन रौद्रेण कर्मणा॥<br><br>5387: नरः पापसमाचारस्त्यक्तव्यो दूरतो बुधैः। आत्मानं योऽभिसंधत्ते सोऽन्यस्य स्यात् कथं हितः। । १३। ये नृशंसा दुरात्मानः प्राणिप्राणहरा नराः। उद्वेजनीया भूतानां व्याला इव भवन्ति ते॥<br><br>5388: वै क्षारकमादाय द्विजान् हत्वा वने सदा। चकार विक्रयं तेषां पतङ्गानां जनाधिप॥<br><br>5389: एवं तु वर्तमानस्य तस्य वृत्तिं दुरात्मनः। अगमत् सुमहान् कालो न चाधर्ममबुध्यत॥<br><br>5390: तस्य भार्यासहायस्य रममाणस्य शाश्वतम्। दैवयोगविमूढस्य नान्या वृत्तिररोचत॥<br><br>5391: ततः कदाचित् तस्थाय वनस्थस्य समन्ततः। पातयन्निव वृक्षांस्तान् सुमहान् वातसम्भ्रमः॥<br><br>5392: मेघसंकुलमाकाशं विद्युन्मण्डलमण्डितम्। संछन्नस्तु मुहूर्तेन नौसाथैरिव सागरः॥<br><br>5393: वारिधारासमूहेन सम्प्रविष्टः शतक्रतुः। क्षणेन पूरयामास सलिलेन वसुन्धराम्॥<br><br>5394: ततो धाराकुले काले सम्भ्रमन् नष्टचेतनः। शीतार्तस्तद् वनं सर्वमाकुलेनान्तरात्मना॥<br><br>5395: नैव निम्न स्थलं वापि सोऽविन्दत विहङ्गहा। पूरितो हि जलौघेन तस्य मार्गो वनस्य च॥<br><br>5396: पक्षिणो वर्षवेगेन हता लीनास्तदाभवन्। मृगसिंहवराहाच स्थलमाश्रित्य शेरते॥<br><br>5397: महता वातवर्षेण त्रासितास्ते वनौकसः। भयार्ताश्च क्षुधार्ताश्च बभ्रमुः सहिता वने॥<br><br>5398: स तु शीतहतैर्गात्रैर्न जगाम न तस्थिवान्। ददर्श पतितां भूमौ कपोती शीतविह्वलाम्॥<br><br>5399: दृष्ट्वाऽऽर्तोऽपि हि पापात्मा स तां पञ्जरकेऽक्षिपत्। स्वयं दुःखाभिभूतोऽपि दुःखमेवाकरोत् परे॥<br><br>5400: पापात्मा पापकारित्वात् पापमेव चकार सः। सोऽपश्यत् तरुखण्डेषु मेघनीलवनस्पतिम्॥<br><br>5401: सेव्यमानं विहङ्गौघैश्छायावासफलार्थिभिः। धात्रा परोपकाराय स साधुरिव निर्मितः॥<br><br>5402: अथाभवत् क्षणेनैव वियद् विमलतारकम्। महत्सर इवोत्फुल्लं कुमुदच्छरितोदकम्॥<br><br>5403: ताराढ्यं कुमुदाकारमाकाशं निर्मलं बहु। घनैर्मुक्तं नभो दृष्ट्वा लुब्धकः शीतविह्वलः॥<br><br>5404: दिशो विलोकयामास विगाढां प्रेक्ष्य शर्वरीम्। दूरतो मे निवेशश्च अस्माद् देशादिति प्रभो॥<br><br>5405: कृतबुद्धिर्द्धमे तस्मिन् वस्तुं तां रजनी ततः। साञ्जलिः प्रणतिं कृत्वा वाक्यमाह वनस्पतिम्॥<br><br>5406: शरणं यामि यान्यस्मिन् दैवतानि वनस्पतौ। स शिलायां शिरः कृत्वा पर्णान्यास्तीर्य भूतले। दुःखेन महताऽऽविश्स्ततः सुष्वाप पक्षिहा॥<br><br>5407: भीष्म उवाच अथ वृक्षस्य शाखायां विहङ्गः ससुहज्जनः। दीर्घकालोषितो राजंस्तत्र चित्रतनूरुहः॥<br><br>5408: तस्य कल्पगता भार्या चरितुं नाभ्यवर्तत। प्राप्तां च रजनीं दृष्ट्वा स पक्षी पर्यतप्यत॥<br><br>5409: वातवर्ष महच्चासीन्न चागच्छति मे प्रिया। किं नु तत् कारणं येन साद्यापि न निवर्तते॥<br><br>5410: अपि स्वस्ति भवेत् तस्याः प्रियाया मम कानने। तया विरहितं हीदं शून्यमद्य गृहं मम॥<br><br>5411: पुत्रपौत्रवधूभृत्यैराकीर्णमपि सर्वतः। भार्याहीनं गृहस्थस्य शून्यमेव गृहं भवेत्॥<br><br>5412: न गृहं गृहमित्याहुहिणी गृहमुच्यते। गृहं तु गृहिणीहीनमरण्यसदृशं मतम्॥<br><br>5413: यदि सा रक्तनेत्रान्ता चित्राङ्गी मधुरस्वरा। अद्य नायाति मे कान्ता न कार्यं जीवितेन मे॥<br><br>5414: न भुक्के मय्यभुक्ते या नास्नाते स्नाति सुव्रता। नातिष्ठत्युपतिष्ठेत शेते च शयिते मयि॥<br><br>5415: हृष्टे भवति सा हृष्टा दुःखिते मयि दुःखिता। प्रोषिते दीनवदना क्रुद्धे च प्रियवादिनी॥<br><br>5416: पतिव्रता पतिगतिः पतिप्रियहिते रता। यस्य स्यात् तादृशी भार्या धन्यः स पुरुषो भुवि। । १०। सा हि श्रान्तं क्षुधार्तं च जानीते मां तपस्विनी। अनुरक्ता स्थिरा चैव भक्ता स्निग्धा यशस्विनी॥<br><br>5417: वृक्षमूलेऽपि दयिता यस्य तिष्ठति तद् गृहम्। प्रासादोऽपि तया हीनः कान्तार इति निश्चितम्॥<br><br>5418: धर्मार्थकामकालेषु भार्या पुंसः सहायिनी। विदेशगमने चास्य सैव विश्वासकारिका॥<br><br>5419: भार्या हि परमो ह्यर्थः पुरुषस्येह पठ्यते। असहायस्य लोकेऽस्मिल्लोकयात्रासहायिनी॥<br><br>5420: तथा रोगाभिभूतस्य नित्यं कृच्छ्रगतस्य च। नास्ति भार्यासमं किंचिन्नरस्यार्तस्य भेषजम्॥<br><br>5421: नास्ति भार्यासमो बन्धुर्नास्ति भार्यासमा गतिः। नास्ति भार्यासमो लोके सहायो धर्मसंग्रह॥<br><br>5422: यस्य भार्या गृहे नास्ति साध्वी च प्रियवादिनी। अरण्यं तेन गन्तव्यं यथारण्यं तथा गृहम्॥<br><br>5423: भीष्म उवाच एवं विलपतस्तस्य श्रुत्वा तु करुणं वचः। गृहीता शकुनिभेन कपोती वाक्यमब्रवीत्॥<br><br>5424: अहोऽतीव सुभाग्याहं यस्या मे दयितः पतिः। असतो वा सतो वापि गुणानेवं प्रभाषते॥<br><br>5425: न सा स्त्री ह्यभिमन्तव्या यस्यां भर्ता न तुष्यति। तुष्टे भर्तरि नारीणां तुष्टाः स्युः सर्वदेवताः॥<br><br>5426: अग्निसाक्षिकमित्येव भर्ता वै दैवतं परम्। दावाग्निनेव निर्दग्धा सपुष्पस्तवका लता॥<br><br>5427: भस्मीभवति सा नारी यस्या भर्ता न तुष्यति। इति संचिन्त्य दुःखार्ता भर्तारं दुःखितं तदा॥<br><br>5428: कपोती लुब्धकेनापि गृहीता वाक्यमब्रवीत्। हन्त वक्ष्यामि ते श्रेयः श्रुत्वा तु कुरु तत् तथा॥<br><br>5429: शरणागतसंत्राता भव कान्त विशेषतः। एष शाकुनिकः शेते तव वासं समाश्रितः॥<br><br>5430: शीतार्तश्च क्षुधार्तश्च पूजामस्मै समाचर। ये हि कश्चिद् द्विजं हन्याद् गां च लोकस्य मातरम्। । ८ शरणागतं च यो हन्यात् तुल्यं तेषां च पातकम्। अस्माकं विहिता वृत्तिः कापोती जातिधर्मतः॥<br><br>5431: सान्याय्याऽत्मवता नित्यं त्वद्विधेनानुवर्तितुम्। यस्तु धर्मं यथाशक्ति गृहस्थो ह्यनुवर्तते॥<br><br>5432: स प्रेत्य लभते लोकानक्षयानिति शुश्रुम। स त्वं संतानवानद्य पुत्रवानसि च द्विज॥<br><br>5433: तत् स्वदेहे दयां त्यक्त्वा धर्मार्थी परिगृह्य च। पूजामस्मै प्रयुक्ष्व त्वं प्रीयेतास्य मनो यथा। ॥<br><br>5434: मत्कृते मा च संतापं कुर्वीथास्त्वं विहङ्गम। शरीरयात्राकृत्यर्थमन्यान् दारानुपैष्यसि॥<br><br>5435: इति सा शकुनी वाक्यं पञ्जरस्था तपस्विनी। अतिदुःखान्विता प्रोक्त्वा भर्तारं समुदैक्षत॥<br><br>5436: भीष्म उवाच स पल्या वचनं श्रुत्वा धर्मयुक्तिसमन्वितम्। हर्षेण महता युक्तो वाक्यं व्याकुललोचनः॥<br><br>5437: तं वै शाकुनिकं दृष्ट्वा विधिदृष्टेन कर्मणा। स पक्षी पूजयामास यत्नात् तं पक्षिजीविनम्॥<br><br>5438: उवाच स्वागतं तेऽद्य ब्रूहि किं करवाणि ते। संतापश्च न कर्तव्यः स्वगृहे वर्तते भवान्॥<br><br>5439: तद् ब्रवीतु भवान् क्षिप्रं किं करोमि किमिच्छसि। प्रणयेन ब्रवीमि त्वां त्वं हि नः शरणागतः॥<br><br>5440: अरावप्युचितं कार्यमातिथ्यं गृहमागते। छेत्तुमप्यागते छायां नोपसंहरते दुमः॥<br><br>5441: शरणागतस्य कर्तव्यमातिथ्यं हि प्रयत्नतः। पञ्चयज्ञप्रवृत्तेन गृहस्थेन विशेषतः॥<br><br>5442: पञ्चयज्ञांस्तु यो मोहान्न करोति गृहाश्रमे। तस्य नायं न च परो लोको भवति धर्मतः॥<br><br>5443: तद् ब्रूहि मां सुविश्रब्धो यत् त्वं वाचा वदिष्यसि! तत् करिष्याम्यहं सर्वं मा त्वं शोके मनः कृथाः॥<br><br>5444: तस्य तद् वचनं श्रुत्वा शकुनेर्लुब्धकोऽब्रवीत्। वाधते खलु मे शीतं संत्राणं हि विधीयताम्॥<br><br>5445: एवमुक्तस्तत: पक्षी पर्णान्यास्तीर्य भूतले। यथाशक्त्या हि पर्णेन ज्वलनार्थं दुतं ययौ॥<br><br>5446: स गत्वाङ्गारकर्मान्तं गृहीत्वाग्निमथागतम्। स संदीप्तं महत् कृत्वा तमाह शरणागतम्। प्रतापय सुविश्रब्धः स्वगात्राण्यकुतोभयः॥<br><br>5447: ततः शुष्केषु पर्णेषु पावकं सोऽप्यदीपयत्॥<br><br>5448: स तथोक्त स्तथेत्युक्त्वा लुब्धो गात्राण्यतापयत्। अग्निं प्रत्यागतप्राणस्ततः प्राह विहङ्गमम्॥<br><br>5449: हर्षेण महताऽऽविष्टो वाक्यं व्याकुललोचनः। तथेमं शकुनिं दृष्ट्वा विधिदृष्टेन कर्मणा॥<br><br>5450: दत्तमाहारमिच्छामि त्वया क्षुद् बाधते हि माम्। स तद्वचः प्रतिश्रुत्य वाक्यमाह विहङ्गमः॥<br><br>5451: न मेऽस्ति विभवो येन नाशयेयं क्षुधां तव। उत्पन्नेन हि जीवामो वयं नित्यं वनौकसः॥<br><br>5452: संचयो नास्ति चास्माकं मुनीनामिव भोजने। इत्युक्त्वा तं तदा तत्र विवर्णवदनोऽभवत्॥<br><br>5453: कथं न खलु कर्तव्यमिति चिन्तापरस्तदा। बभूव भरतश्रेष्ठ गर्हयन् वृत्तिमात्मनः॥<br><br>5454: मुहूर्ताल्लब्धसंज्ञस्तु स पक्षी पक्षिघातिनम्। उवाच तर्पयिष्ये त्वां मुहूर्त प्रतिपालय॥<br><br>5455: इत्युक्त्वा शुष्कपर्णस्तु समुज्ज्वाल्य हुताशनम्। हर्षेण महताऽऽविष्टः स पक्षी वाक्यमब्रवीत्॥<br><br>5456: ऋषीणां देवतानां च पितृणां च महात्मनाम्। श्रुतः पूर्वं मया धर्मो महानतिथिपूजने॥<br><br>5457: कुरुष्वानुग्रहं सौम्य सत्यमेतद् ब्रवीमि ते। निश्चिता खलु मे बुद्धिरतिथिप्रतिपूजने॥<br><br>5458: ततः कृतप्रतिज्ञो वै स पक्षी प्रहसनिव) तमग्निं त्रि:परिक्रम्य प्रविवेश महामतिः॥<br><br>5459: अग्निमध्ये प्रविष्टं तु लुब्धो दृष्ट्वा तु पक्षिणम्। चिन्तयामास मनसा किमिदं वे मया कृतम्॥<br><br>5460: अहो मम नृशंसस्य गर्हितस्य स्वकर्मणा। अधर्मः सुमहान् घोरो भविष्यति न संशयः॥<br><br>5461: एवं बहुविधं भूरि विललाप स लुब्धकः। गार्हयन् स्वानि कर्माणि द्विजं दृष्ट्वा तथागतम्॥<br><br>5462: एवं बहुविधं भूरि विललाप स लुब्धकः। गार्हयन् स्वानि कर्माणि द्विजं दृष्ट्वा तथागतम्॥<br><br>5463: भीष्म उवाच ततः स लुब्धकः पश्यन् क्षुधयापि परिप्लुतः। कपोतमग्निपतितं वाक्यं पुनरुवाच ह॥<br><br>5464: किमीदृशं नृशंसेन मया कृतमबुद्धिना। भविष्यति हि मे नित्यं पातकं कृतजीविनः॥<br><br>5465: स विनिन्दंस्तथाऽऽत्मानं पुनः पुनरुवाच ह। अविश्वास्यः सुदुर्बुद्धिः सदा निकृतिनिश्चयः॥<br><br>5466: शुभं कर्म परित्यज्य सोऽहं शकुनिलुब्धकः। नृशंसस्य ममाद्यायं प्रत्यादेशो न संशयः॥<br><br>5467: दत्तः स्वमांसं दहता कपोतेन महात्मना। सोऽहं त्यक्ष्ये प्रियान् प्राणान् पुत्रान् दारांस्तथैव च। । ५। उपदिष्टे हि मे धर्मः कपोतेन महात्मना। अद्यप्रभृति देहं स्वं सर्वभोगैर्विवर्जितम्॥<br><br>5468: यथा स्वल्पं सरो ग्रीष्मे शोषयिष्याम्यहं तथा। क्षुत्पिपासातपसहः कृशो धमनिसंततः॥<br><br>5469: उपवासैर्बहुविधैश्चरिष्ये पारलौकिकम्। अहो देहप्रदानेन दर्शितातिथिपूजना॥<br><br>5470: तस्माद् धर्मं चरिष्यामि धर्मो हि परमा गतिः। दृष्टो धर्मो हि धर्मिष्ठे यादृशो विहगोत्तमे॥<br><br>5471: एवमुक्त्वा विनिश्चित्य रौद्रकर्मा स लुब्धकः। महाप्रस्थानमाश्रित्य प्रययौ संशितव्रतः॥<br><br>5472: ततो यष्टिं शलाकां च क्षारकं पञ्जरं तथा। तां च बद्धा कपोती स प्रमुच्य विससर्ज ह॥<br><br>5473: भीष्म उवाच ततो गते शाकुनिके कपोती प्राह दुःखिता। संस्मृत्य सा च भर्तारं रुदतो शोककर्शिता। । । । सर्वापि विधवा नारी बहुपुत्रापि शोचते॥<br><br>5474: शोच्या भवति बन्धूनां पतिहीना तपस्विनी। लालिताहं त्वया नित्यं बहुमानाच्च पूजिता॥<br><br>5475: वचनैर्मधुरैः स्निग्धैरसंक्लिष्टमनोहरैः। कन्दरेषु च शैलानां नदीनां निझरेषु च॥<br><br>5476: दुमागेषु च रम्येषु रमिताहं त्वया सह। आकाशगमने चैव विहृताहं त्वया सुखम्॥<br><br>5477: रमामि स्म पुरा कान्त तन्मे नास्त्यद्य किञ्चन। मितं ददाति हि पिता मितं भ्राता मितं सुतः॥<br><br>5478: अमितस्य हि दातारं भर्तारं का न पूजयेत्। नास्ति भर्तृसमो नाथो नास्ति भर्तृसमं सुखम्॥<br><br>5479: विसृज्य धनसर्वस्वं भर्ता वै शरणं स्त्रियाः। न कार्यमिह मे नाथ जीवितेन त्वया विना॥<br><br>5480: पतिहीना तु का नारी सती जीवितुमुत्सहेत्। एवं विलप्य बहुधा करुणं सा सुदुःखिता॥<br><br>5481: पतिव्रता सम्प्रदीप्तं प्रविवेश हुताशनम्। ततश्चित्राङ्गदधरं भर्तारं सान्वपश्यत॥<br><br>5482: विमानस्थं सुकृतिभिः पूज्यमानं महात्मभिः। चित्रमाल्याम्बरधरं सर्वाभरणभूषितम्॥<br><br>5483: विमानशतकोटीभिरावृतं पुण्यकर्मभिः। ततः स्वर्गं गतः पक्षी विमानवरमास्थितः। कर्मणा पूजितस्तत्र रेमे स सह भार्यया॥<br><br>5484: भीष्म उवाच विमानस्थौ तु तौ राजंल्लुब्धकः खे ददर्श ह। दृष्ट्वा तौ दम्पती राजन् व्यचिन्तयत तां गतिम्॥<br><br>5485: ईदृशेनैव तपसा गच्छेयं परमां गतिम्। इति बुद्ध्या विनिश्चित्य गमनायोपचक्रमे। ॥<br><br>5486: महाप्रस्थानमाश्रित्य लुब्धकः पक्षिजीवकः। निश्चेष्टो मरुदाहारो निर्ममः स्वर्गकाझया॥<br><br>5487: ततोऽपश्यत् सुविस्तीर्णं हृद्यं पद्माभिभूषितम्। नानापक्षिगणाकीर्णं सरः शीतजलं शिवम्॥<br><br>5488: पिपासार्तोऽपि तद् दृष्ट्वा तृप्त: स्यान्नात्र संशयः। उपवासकृशोऽत्यर्थं स तु पार्थिव लुब्धकः॥<br><br>5489: अनवेक्ष्यैव संहृष्टः श्वापदाध्युषितं वनम्। महान्तं निश्चयं कृत्वा लुब्धकः प्रविवेश ह॥<br><br>5490: प्रविशन्नेव स वनं निगृहीतः सकण्टकैः। स कण्टकैर्विभिन्नाङ्गो लोहितार्दीकृतच्छविः॥<br><br>5491: बभ्राम तस्मिन् विजने नानामृगसमाकुले। ततो दुमाणां महता पवनेन वने तदा॥<br><br>5492: उदतिष्ठत संघर्षात् सुमहान् हव्यवाहनः। तद् वनं वृक्षसम्पूर्ण लताविटपसंकुलम्॥<br><br>5493: ददाह पावकः क्रुद्धो युगान्ताग्निसमप्रभः। स ज्वालैः पवनोदतैर्विस्फुलिङ्गैःसमन्ततः॥<br><br>5494: ददाह तद् वनं घोरं मृगपक्षिसमाकुलम्। ततः स देहमोक्षार्थं सम्प्रहृष्टेन चेतसा॥<br><br>5495: अभ्यधावत वर्धन्तं पावकं लुब्धकस्तदा। ततस्तेनाग्निना दग्धो लुब्धको नष्टकल्मषः। जगाम परमां सिद्धिं ततो भरतसत्तम॥<br><br>5496: ततः स्वर्गस्थमात्मानमपश्यद् विगतज्वरः। यक्षगन्धर्वसिद्धानां मध्ये भ्राजन्तमिन्द्रवत्॥<br><br>5497: एवं खलु कपोतश्च कपोती च पतिव्रता। लुब्धकेन सह स्वर्गं गताः पुण्येन कर्मणा॥<br><br>5498: यापि चैवंविधा नारी भर्तारमनुवर्तते। विराजते हि सा क्षिप्रं कपोतीव दिवि स्थिता॥<br><br>5499: एवमेतत् पुरावृत्तं लुब्धकस्य महात्मनः। कपोतस्य च धर्मिष्ठा गतिः पुण्येन कर्मणा॥<br><br>5500: यश्चेदं शृणुयान्नित्यं यश्चेदं परिकीर्तयेत्। नाशुभं विद्यते तस्य मनसापि प्रमादतः॥<br><br>5501: युधिष्ठिर महानेष धर्मो धर्मभृतां वर। गोनेष्वपि भवेदस्मिनिष्कृतिः पापकर्मणः॥<br><br>5502: न निष्कृतिर्भवेत् तस्य यो हन्याच्छरणागतम्। इतिहासमिमं श्रुत्वा पुण्यं पापप्रणाशनम्। न दुर्गतिमवाप्नोति स्वर्गलोकं च गच्छति॥<br><br>5503: युधिष्ठिर उवाच अबुद्धिपूर्वं यत् पापं कुर्याद् भरतसत्तम। मुच्यते स कथं तस्मादेतत् सर्वं वदस्व मे॥<br><br>5504: भीष्म उवाच अत्र ते वर्तयिष्यामि पुराणमृषिसंस्तुतम्। इन्द्रोत: शौनको विप्रो यदाह जनमेजयम्॥<br><br>5505: आसीद् राजा महावीर्यः परिक्षिज्जनमेजयः। अबुद्धिपूर्वामागच्छद् ब्रह्महत्यां महीपतिः॥<br><br>5506: ब्राह्मणाः सर्व एवैते तत्यजुः सपुरोहिताः। स जगाम वनं राजा दह्यमानो दिवानिशम्॥<br><br>5507: प्रजाभिः स परित्यक्तश्चकार कुशलं महत्। अतिवेलं तपस्तेपे दह्यमानः स मन्युना॥<br><br>5508: ब्रह्महत्यापनोदार्थमपृच्छद् ब्राह्मणान् बहून्। पर्यटन् पृथिवीं कृत्स्ना देशे देशे नराधिपः॥<br><br>5509: तत्रेतिहासं वक्ष्यामि धर्मस्यास्योपबृंहणम्। दह्यमानः पापकृत्या जगाम जनमेजयः॥<br><br>5510: चरिष्यमाण इन्द्रोतं शौनकं संशितव्रतम्। समासाद्योपजग्राह पादयोः परिपीडयन्॥<br><br>5511: ऋषिर्दृष्ट्वा नृपं तत्र जगहें सुभृशं तदा। कर्ता पापस्य महतो भ्रूणहा किमिहागतः॥<br><br>5512: किं त्वयास्मासु कर्तामा मां स्प्राक्षीः कथंचन। गच्छ गच्छ न ते स्थानं प्रीणात्यस्मानिति ब्रुवन्॥<br><br>5513: रुधिरस्येव ते गन्धः शवस्येव च दर्शनम्। अशिवः शिवसंकाशो मृतो जीवन्निवाटसि॥<br><br>5514: ब्रह्ममृत्युरशुद्धात्मा पापमेवानुचिन्तयन्। प्रबुद्ध्यसे प्रस्वपिषि वर्तसे परमे सुखे॥<br><br>5515: मोघं ते जीवितं राजन् परिक्लिष्टं च जीवसि। पापायैव हि सृष्टोऽसि कर्मणे हि यवीयसे॥<br><br>5516: बहुकल्याणमिच्छन्ति ईहन्ते पितरः सुतान्। तपसा दैवतेज्याभिर्वन्दनेन तितिक्षया॥<br><br>5517: पितृवंशमिमं पश्य त्वत्कृते नरकं गतम्। निरर्थाः सर्व एवैषामाशाबन्धास्त्वदाश्रयाः॥<br><br>5518: यान् पूजयन्तो विन्दन्ति स्वर्गमायुर्यशः प्रजाः। तेषु त्वं सततं द्वेष्टा ब्राह्मणेषु निरर्थकः॥<br><br>5519: इमं लोकं विमुच्य त्वमवाङ्मूर्द्धा पतिष्यसि। अशाश्वतीः शाश्वतीश्च समाः पापेन कर्मणा॥<br><br>5520: अर्धमानो यत्र गृधैः शितिकण्ठैरयोमुखैः। ततश्च पुनरावृत्तः पापयोनि गमिष्यसि॥<br><br>5521: यदिदं मन्यसे राजन् नायमस्ति कुतः परः। प्रतिस्मारयितारस्त्वां यमदूता यमक्षये॥<br><br>5522: भीष्म उवाच एवमुक्तः प्रत्युवाच तं मुनि जनमेजयः। गीं भवान् गर्हयते निन्द्यं निन्दति मां पुनः॥<br><br>5523: धिक्कार्यं मां धिक्कुरुते तस्मात् त्वाहं प्रसादये। सर्वं हीदं दुष्कृतं मे ज्वलाम्यग्नाविवाहितः॥<br><br>5524: स्वकर्माण्यभिसंधाय नाभिनन्दति मे मनः। प्राप्यं घोरं भयं नूनं मया वैवस्वतादपि॥<br><br>5525: तत्तु शल्यमनिर्हत्य कथं शक्ष्यामि जीवितुम्। सर्वं मन्यु विनीय त्वमभि मां वद शौनक॥<br><br>5526: महानासं ब्राह्मणानां भूयो वक्ष्यामि साम्प्रतम्। अस्तु शेषं कुलस्यास्य मा पराभूदिदं कुलम्॥<br><br>5527: न हि नो ब्रह्मशप्तानां शेषं भवितुमर्हति। स्तुतीरलभमानानां संविदं वेदनिश्चितान्॥<br><br>5528: निर्विद्यमानः सुभृशं भूयो वक्ष्यामि शाश्वतम्। भूयश्चैवाभिरक्षन्तु निर्धनान् निर्जना इव॥<br><br>5529: न ह्ययज्ञा अमुं लोकं प्राप्नुवन्ति कथञ्चन। आपातान् प्रतितिष्ठन्ति पुलिन्दशबरा इव॥<br><br>5530: अविज्ञायैव मे प्रज्ञा बालस्येव स पण्डितः। पुत्रस्य प्रीतिमान् भव शौनक॥<br><br>5531: शौनक उवाच किमाश्चर्यं यदप्राज्ञो बहु कुर्यादसाम्प्रतम्। इति वै पण्डितो भूत्वा भूतानां नानुकुप्यते॥<br><br>5532: प्रज्ञाप्रासादमारुह्य अशोच्यः शोचते जनान्। जगतीस्थानिवांद्रिस्थः प्रज्ञया प्रतिपत्स्यति॥<br><br>5533: न चोपलभ्यते तेन न चाश्चर्याणि कुर्वते। निविण्णात्मा परोक्षो वा धिक्कृतः पूर्वसाधुषु॥<br><br>5534: विदितं भवतो वीर्यं माहात्म्यं वेद आगमे। कुरुष्वेह यथाशान्ति ब्रह्मा शरणमस्तु ते॥<br><br>5535: तद् वै पारत्रिकं तात ब्राह्मणानामकुप्यताम्। अथवा तप्यसे पापे धर्ममेवानुपश्य वै॥<br><br>5536: जनमेजय उवाच अनुतप्ये च पापेन न च धर्मं विलोपये। बुभूधू भजमानं च प्रीतिमान् भव शौनक॥<br><br>5537: शौनक उवाच छित्त्वा दम्भं च मानं च प्रीतिमिच्छामि ते नृप। सर्वभूतहितं तिष्ठ धर्मं चैव प्रतिस्मरन्॥<br><br>5538: न भयान्न च कार्पण्यान्न लोभात् त्वामुपाहये। तां मे दैवीं गिरं सत्यां शृणु त्वं ब्राह्मणैः सह॥<br><br>5539: सोऽहं न केनचिच्चार्थी त्वां च धर्मादुपाह्वये। क्रोशतां सर्वभूतानां हाहा धिगिति जल्पताम्॥<br><br>5540: वक्ष्यन्ति मामधर्मज्ञं त्यक्ष्यन्ति सुहृदो जनाः। ता वाचः सुहृदः श्रुत्वा संज्वरिष्यन्ति मे भृशम्॥<br><br>5541: केचिदेव महाप्राज्ञाः प्रतिज्ञास्यन्ति तत्त्वतः। जानीहि मत्कृतं तात ब्राह्मणान् प्रति भारत। ॥<br><br>5542: यथा ते मत्कृते क्षेमं लभन्ते ते तथा कुरु। प्रतिजानीहि चाद्रोहं ब्राह्मणानां नराधिप॥<br><br>5543: जनमेजय उवाच नैव वाचा न मनसा पुनर्जातु न कर्मणा। द्रोग्धास्मि ब्राह्मणान् विप्र चरणावपि ते स्पृशे॥<br><br>5544: शौनक उवाच तस्मात् तेऽहं प्रवक्ष्यामि धर्ममावृतचेतसे। श्रीमान् महाबलस्तुष्टः स्वयं धर्ममवेक्षसे॥<br><br>5545: पुरस्ताद् दारुणो भूत्वा सुचित्रतरमेव तत्। अनुगृह्णाति भूतानि स्वेन वृत्तेन पार्थिवः॥<br><br>5546: कृत्स्नं नूनं स दहति इति लोको व्यवस्यति। यत्र त्वं तादृशो भूत्वा धर्ममेवानुपश्यसि॥<br><br>5547: हित्वा तु सुचिरं भक्ष्यं भोज्यांश्च तप आस्थितः। इत्येतदभिभूतानामद्भुतं जनमेजय॥<br><br>5548: योऽदुर्लभो भवेद् दाता कृपणो वा तपोधनः। अनाश्चर्यं तदित्याहु तिदूरेण वर्तते॥<br><br>5549: एतदेव हि कार्पण्यं समग्रमसमीक्षितम्। यचेत्सममीक्षयैव स्याद्भवेत्तस्मिस्ततो गुणः॥<br><br>5550: यज्ञो दानं दया वेदाः सत्यं च पृथिवीपते। पञ्चैतानि पवित्राणि षष्ठं सुचरितं तपः॥<br><br>5551: तेन सम्यग्गृहीतेन श्रेयांसं धर्ममाप्स्यसि॥<br><br>5552: पुण्यदेशाभिगमन पवित्रं परमं स्मृतम्। अत्राप्युदाहरन्तीमां गाथां गीतां ययातिना॥<br><br>5553: यो मर्त्यः प्रतिपद्येत आयुर्जीवितमात्मनः। यज्ञमेकान्ततः कृत्वा तत् संन्यस्य तपश्चरेत्॥<br><br>5554: पुण्यमाहुः कुरुक्षेत्रं कुरुक्षेत्रात् सरस्वतीम्। सरस्वत्याश्च तीर्थानि तीर्थेभ्यश्च पृथूदकम्॥<br><br>5555: यत्रावगाह्य पीत्वा च नैनं श्वोमरणं तपेत्। महासरः पुष्कराणि प्रभासोत्तरमानसे॥<br><br>5556: कालोदकं च गन्तासि लब्धायुर्जीविते पुनः। सरस्वतीदृषद्वत्योः संगमो मानसः सरः॥<br><br>5557: स्वाध्यायशीलः स्थानेषु सर्वेषु समुपस्पृशेत्। त्यागधर्मः पवित्राणां संन्यासं मनुरब्रवीत्॥<br><br>5558: अत्राप्युदाहरन्तीमा गाथाः सत्यवता कृताः। यथा कुमारः सत्यो वै नैव पुण्यो न पापकृत्॥<br><br>5559: न ह्यस्ति सर्वभूतेषु दुःखमस्मिन् कुतः सुखम्। एवं प्रकृतिभूतानां सर्वसंसर्गयायिनाम्॥<br><br>5560: त्यजतां जीवितं श्रेयो निवृत्ते पुण्यपापके। यत्त्वेव राज्ञो ज्यायिष्ठं कार्याणां तद् ब्रवीमि ते ॥<br><br>5561: बलेन संविभागैश्च जय स्वर्ग जनेश्वर। यस्यैव बलमोजश्च स धर्मस्य प्रभुर्नरः॥<br><br>5562: ब्राह्मणानां सुखार्थं हि त्वं पाहि वसुधां नृप। यथैवैतान् पुराऽऽक्षेप्सीस्तथैवैतान् प्रसादय॥<br><br>5563: अपि धिक्रियमाणोऽपि त्यज्यमानोऽप्यनेकधा। आत्मनो दर्शनाद् विप्रान्न हन्तास्मीति मार्गया घटमानः स्वकार्येषु कुरु निःश्रेयसं परम्॥<br><br>5564: हिमाग्निघोरसदृशो राजा भवति कश्चन। लांगलाशनिकल्पो वा भवेदन्यः परंतप॥<br><br>5565: न विशेषेण गन्तव्यमविच्छिन्नेन वा पुनः। न जातु नाहमस्मीति सुप्रसक्तमसाधुषु। ॥<br><br>5566: विकर्मणा तप्यमानः पापाद् विपरिमुच्यते। नैतत् कार्यं पुनरिति द्वितीयात् परिमुच्यते॥<br><br>5567: करिष्ये धर्ममेवेति तृतीयात् परिमुच्यते। शुचिस्तीर्थान्यनुचरन् बहुत्वात्परिमुच्यते॥<br><br>5568: कल्याणमनुकर्तव्यं पुरुषेण बुभूषता। ये सुगन्धीनि सेवन्ते तथागन्धा भवन्ति ते॥<br><br>5569: तपश्चर्यापरः सद्यः पापाद् विपरिमुच्यते॥<br><br>5570: संवत्सरमुपास्याग्निमभिशस्तः प्रमुच्यते। त्रीणि वर्षाण्युपास्याग्निं भ्रूणहा विप्रमुच्यते। । २७ महासरः पुष्कराणि प्रभासोत्तरमानसे। अभ्येत्य योजनशतं भ्रूणहा विप्रमुच्यते॥<br><br>5571: यावतः प्राणिनो हन्यात् तज्जातीयांस्तु तावतः प्रमीयमानानुन्मोच्य प्राणिहा विप्रमुच्यते॥<br><br>5572: अपि चाप्सु निमज्जेत जपंस्त्रिरघमर्षणम्। यथाश्वमेधावभृथस्तथा तन्मनुरब्रवीत्॥<br><br>5573: तत्क्षिप्रं नुदते पापं सत्कारं लभते यथा। अपि चैनं प्रसीदन्ति भूतानि जडमूकवत्॥<br><br>5574: बृहस्पति देवगुरुं सुरासुराः सर्वे समेत्याभ्यनुयुज्य राजन्। धर्म्यं फलं वेत्थ फलं महर्षे तथैव तस्मिन्नरके पारलोक्ये॥<br><br>5575: उभे तु यस्य सदृशे भवेतां किंस्वित्तयोस्तत्र जयोथ न स्यात्। आचक्ष्व नः पुण्यपैलं महर्षे कथं पापं नुदते धर्मशीलः। । ३३। बृहस्पतिरुवाच कृत्वा पापं पूर्वमबुद्धिपूर्व पुण्यानि चेत्कुरुते बुद्धिपूर्वम्। स तत्पापं नुदते कर्मशीलो वासो यथा मलिनं क्षारयुक्तम्॥<br><br>5576: पापं कृत्वाभिमन्येत नाहमस्मीति पूरुषः। तच्चिकीर्षति कल्याणं श्रद्दधानोऽनसूयकः॥<br><br>5577: छिद्राणि विवृतान्येव साधूनां चावृणोति यः। यः पापं पुरुषः कृत्वा कल्याणमभिपद्यते॥<br><br>5578: यथाऽऽदित्यः प्रातरुद्यंस्तमः सर्वं व्यपोहति। कल्याणमाचरन्नेवं सर्वपापं व्यपोहति॥<br><br>5579: भीष्म उवाच एवमुक्त्वा तु राजानमिन्द्रोतो जनमेजयम्। याजयामास विधिवद् वाजिमेधेन शौनकः॥<br><br>5580: ततः स राजा व्यपनीतकल्मष: श्रेयोवृतः प्रज्वलिताग्निरूपवान्। विवेश राज्यं स्वममित्रकर्षणो यथा दिवं पूर्णवपुर्निशाकरः॥<br><br>5581: युधिष्ठिर उवाच कच्चित् पितामहेनासीच्छुतं वा दृष्टमेव च। कच्चिन्मो मृतो राजन् पुनरुज्जीवितोऽभवत्॥<br><br>5582: भीष्म उवाच शृणु पार्थ यथावृत्तमितिहासं पुरातनम्। गृध्रजम्बुकसंवादं यो वृत्तो नैमिषे पुरा॥<br><br>5583: कस्यचिद् ब्राह्मणस्यासीद् दुःखलब्धः सुतो मृतः। बाल एव विशालाक्षो बालग्रहनिपीडितः॥<br><br>5584: दुःखिताः केचिदादाय बालमप्राप्तयौवनम्। कुलसर्वस्वभूतं वै रुदन्तः शोकविह्वला:॥<br><br>5585: बालं मृतं गृहीत्वाथ श्मशानाभिमुखाः स्थिताः। अङ्केनैव च संक्रम्य रुरुदुर्भृशदुःखिताः॥<br><br>5586: शोचन्तस्तस्य पूर्वोक्तान् भाषितांश्चासकृत् पुनः। तं बालं भूतले क्षिप्य प्रतिगन्तुं न शक्नुयुः॥<br><br>5587: तेषां रुदितशब्देन गृध्रोऽभ्येत्य वचोऽब्रवीत्। एकात्मजमिमं लोके त्यक्त्वा गच्छत मा चिरम्॥<br><br>5588: इह पुंसां सहस्राणि स्त्रीसहस्राणि चैव ह। समानीतानि कालेन हित्वा वै यान्ति बान्धवाः॥<br><br>5589: सम्पश्यत जगत् सर्वं सुखदुःखैरधिष्ठितम्। संयोगो विप्रयोगश्च पर्यायेणोपलभ्यते॥<br><br>5590: गृहीत्वा ये च गच्छन्ति ये न यान्ति च तान् मृतान्। तेऽप्यायुषः प्रमाणेन स्वेन गच्छन्ति जन्तवः॥<br><br>5591: अलं स्थित्वा श्मशानेऽस्मिन् गृध्रगोमायुसंकुले। कङ्कालबहुले रौद्रे सर्वप्राणिभयङ्करे॥<br><br>5592: न पुनर्जीवितः कश्चित् कालधर्ममुपागतः। प्रियो वा यदि वा द्वेष्यः प्राणिनां गतिरीदृशी॥<br><br>5593: सर्वेण खलु मर्तव्यं मर्त्यलोके प्रसूयता। कृतान्तविहिते मार्ग मृतं को जीवयिष्यति॥<br><br>5594: कर्मान्तविरते लोके अस्तं गच्छति भास्करे। गम्यतां स्वमधिष्ठानं सुतस्नेहं विसृज्य वै॥<br><br>5595: ततो गृध्रवचः श्रुत्वा प्राक्रोशन्तस्तदा नृप। बान्धवास्तेऽभ्यगच्छन्त पुत्रमुत्सृज्य भूतले॥<br><br>5596: विनिश्चित्याथ च तदा विक्रोशन्तस्ततस्ततः। मृतमित्येव गच्छन्तो निराशास्तस्य दर्शने॥<br><br>5597: निश्चितार्थाश्च ते सर्वे संत्यजन्तः स्वमात्मजम्। निराशा जीविते तस्य मार्गमावृत्य धिष्ठिताः॥<br><br>5598: ध्वांक्षपक्षसवर्णस्तु विलानिःसृत्य जम्बुकः। गच्छमानान् स्म तानाह निघृणाः खलु मानुषाः॥<br><br>5599: आदित्योऽयं स्थितो मूढाः स्नेहं कुरुत मा भयम्। बहुरूपो मुहूर्तश्च जीवेदपि कदाचन॥<br><br>5600: यूयं भूमौ विनिक्षिप्य पुत्रस्नेहविनाकृताः। श्मशाने सुतमुत्सृज्य कस्माद् गच्छत निघृणाः॥<br><br>5601: न वोऽस्त्यस्मिन् सुते स्नेहो बाले मधुरभाषिणि। यस्य भाषितमात्रेण प्रसादमधिगच्छत॥<br><br>5602: ते पश्यत सुतस्नेहो यादृशः पशुपक्षिणाम्। न तेषां धारयित्वा तान् कश्चिदस्ति फलागमः॥<br><br>5603: चतुष्पात्पक्षिकीटानां प्राणिनां स्नेहसङ्गिनाम्। परलोकगतिस्थानां मुनियज्ञक्रिया इव॥<br><br>5604: तेषां पुत्राभिरामाणामिहलोके परत्र च। न गुणो दृश्यते कश्चित् प्रजाः संधारयन्ति च॥<br><br>5605: अपश्यतां प्रियान् पुत्रांस्तेषां शोको न तिष्ठति। न च पुष्णन्ति संवृद्धास्ते मातापितरौ क्वचित्॥<br><br>5606: मानुषाणां कुतः स्नेहो येषां शोको भविष्यति। इमं कुलकरं पुत्रं त्यक्त्वा क्व न गमिष्यथ॥<br><br>5607: चिरं मञ्चत बाष्पं च चिरं स्नेहेन पश्यत। एवंविधानि हीष्टानि दुस्त्यजानि विशेषतः॥<br><br>5608: क्षीणस्याभियुक्तस्य श्मशानाभिमुखस्य च। बान्धवा यत्र तिष्ठन्ति तत्रान्यो नाधितिष्ठति॥<br><br>5609: सर्वस्य दयिताः प्राणाः सर्वः स्नेहं च विन्दति। तिर्यग्योनिष्वपि सतां स्नेहं पश्यत यादृशम्॥<br><br>5610: त्यक्त्वा कथं गच्छथेमं पद्मलोलायताक्षिकम्। यथा नवोद्वाहकृतं स्नानमाल्यविभूषितम्॥<br><br>5611: जम्बुकस्य वचः श्रुत्वा कृपणं परिदेवतः। न्यवर्तन्त तदा सर्वे शवार्थं ते स्म मानुषाः॥<br><br>5612: गृध्र उवाच अहो वत नृशंसेन जम्बुकेनाल्पमेधसा। क्षुद्रेणोक्ता हीनसत्त्वा मानुषाः किं निवर्तथ॥<br><br>5613: पञ्चेन्द्रियपरित्यक्तं शुष्कं काष्ठत्वमागतम्। कस्माच्छोवथ तिष्ठन्तमात्मानं किं न शोचथ॥<br><br>5614: तपः कुरुत वै तीव्र मुच्यध्वं येन किल्बिषात्। तपसा लभ्यते सर्वं विलापः किं करिष्यति॥<br><br>5615: अनिष्टानि च भाग्यानि जातानि सह मूर्तिना। येन गच्छति बालोऽयं दत्त्वा शोकमनन्तकम्॥<br><br>5616: धनं गावः सुवर्णं च मणिरत्नमथापि च। अपत्यं च तपोमूलं तपोयोगाच्च लभ्यते॥<br><br>5617: यथाकृता च भूतेषु प्राप्यते सुखदुःखिता। गृहीत्वा जायते जन्तुर्दुःखानि च सुखानि च॥<br><br>5618: न कर्मणा पितुः पुत्रः पिता वा पुत्रकर्मणा। मार्गेणान्येन गच्छन्ति वद्धाः सुकृतदुष्कृतैः॥<br><br>5619: धर्मं चरत यत्नेन न चाधर्मे मनः कृथाः। वर्तध्वं च यथाकालं दैवतेषु द्विजेषु च॥<br><br>5620: शोकं त्यजत दैन्यं च सुतस्नेहान्निवर्तत। त्यज्यतामयमाकाशे ततः शीघ्रं निवर्तत॥<br><br>5621: यत् करोति शुभं कर्म तथा कर्म सुदारुणम्। तत् कतैव समश्नाति बान्धवानां किमत्र ह॥<br><br>5622: इह त्यक्त्वा न तिष्ठन्ति बान्धवा बान्धवं प्रियम्। स्नेहमुत्सृज्य गच्छन्ति बाष्पपूर्णाविलेक्षणाः॥<br><br>5623: प्राज्ञो वा यदि वा मूर्खः सधनो निर्धनोऽपि वा। सर्वः कालवशं याति शुभाशुभसमन्वितः॥<br><br>5624: किं करिष्यथ शोचित्वा मृतं किमनुशोचथ। सर्वस्य हि प्रभुः कालो धर्मतः समदर्शनः॥<br><br>5625: यौवनस्थांश्च बालांश्च वृद्धान् गर्भगतानपि। सर्वानाविशते मृत्युरेवंभूतमिदं जगत्॥<br><br>5626: जम्बुक उवाच अहो मन्दीकृतः स्नेहो गृध्रेणेहाल्पबुद्धिना। पुत्रस्नेहाभिभूतानां युष्माकं शोचतां भृशम्॥<br><br>5627: समैः सम्यक्प्रयुक्तैश्च वचनैः प्रत्ययोत्तरैः। यद्गच्छति जनश्चायं स्नेहमुत्सृज्य दुस्त्यजम्॥<br><br>5628: अहो पुत्रवियोगेन मृतशून्योपसेवनात्। क्रोशतां सुभृशं दुःखं विवत्सानां गवामिव॥<br><br>5629: अद्य शोकं विजानामि मानुषाणां महीतले। स्नेहं हि कारणं कृत्वा ममाप्यश्रूण्यथापतन्॥<br><br>5630: यत्लो हि सततं कार्यस्ततो दैवेन सिद्ध्यति। दैवं पुरुषकारश्च कृतान्तेनोपपद्यते॥<br><br>5631: अनिर्वेदः सदा कार्यो निर्वेदाद्धि कुतः सुखम्। प्रयत्नात् प्राप्यते ह्यर्थः कस्माद् गच्छथ निर्दयम्॥<br><br>5632: आत्ममांसोपवृत्तं च शरीरार्धमयीं तनुम्। पितृणां वंशकर्तारं वने त्यक्त्वा क्व यास्यथ॥<br><br>5633: अथवास्तंगते सूर्ये संध्याकाल उपस्थिते। ततो नेष्यथ वा पुत्रमिहस्था वा भविष्यथ॥<br><br>5634: गृध्र उवाच अद्य वर्षसहस्रं मे साग्रं जातस्य मानुषाः। न च पश्यमि जीवन्तं मृतं स्त्रीपुंनपुंसकम्॥<br><br>5635: मृता गर्भेषु जायन्ते जातमात्रा म्रियन्ति च। चङ्क्रमन्तो म्रियन्ते च यौवनस्थास्तथा परे॥<br><br>5636: अनित्यानीह भाग्यानि चतुष्पात्यक्षिणामपि। जङ्गमानां नगानां वाप्यायुरग्रेऽवतिष्ठते॥<br><br>5637: इष्टदारवियुक्ताश्च पुत्रशोकान्वितास्तथा। दह्यमानाः स्म शोकेन गृहं गच्छन्ति नित्यशः॥<br><br>5638: अनिष्टानां सहस्राणि तथेष्टानां शतानि च। उत्सृज्येह प्रयाता वै बान्धवा भृशदुःखिताः॥<br><br>5639: त्यज्यतामेष निस्तेजाः शून्यः काष्ठत्वमागतः। अन्यदेहविषक्तं हि शावं काष्ठत्वमागतम्॥<br><br>5640: त्यक्तजीवस्य चैवास्य कस्माद्धित्वा न गच्छत। निरर्थको ह्ययं स्नेहो निष्फलश्च परिश्रमः॥<br><br>5641: चक्षुर्त्यां न च कर्णाभ्यां सं शृणोति समीक्षते। कस्मादेनं समुत्सृज्य न गृहान् गच्छताशु वै॥<br><br>5642: मोक्षधर्माश्रितैर्वाक्यैर्हेतुमद्भिः सुनिष्ठुरैः। मयोक्ता गच्छत क्षिप्रं स्वं स्वमेव निवेशनम्॥<br><br>5643: प्रज्ञाविज्ञानयुक्तेन बुद्धिसंज्ञाप्रदायिना। वचनं श्राविता नूनं मानुषाः संनिवर्तत। शोको द्विगुणतां याति दृष्ट्वा स्मृत्वा च चेष्टितम्॥<br><br>5644: इत्येतद् वचनं श्रुत्वा संनिवृत्तास्तु मानुषाः। अपश्यत् तं तदा सुप्तं द्रुतमागत्य जम्बुकः॥<br><br>5645: जम्बुक उवाच इमं कनकवर्णाभं भूषणैः समलंकृतम्। गृध्रवाक्यात् कथं पुत्रं त्यजध्वं पितृपिण्डदम्॥<br><br>5646: न स्नेहस्य च विच्छेदो विलापरुदितस्य च। मृतस्यास्य परित्यागात् तापो वै भविता ध्रुवम्॥<br><br>5647: श्रूयते शम्बुके शूद्रे हते ब्राह्मणदारकः। जीवितो धर्ममासाद्य रामात् सत्यपराक्रमात्॥<br><br>5648: तथा श्वेतस्य राजर्षेर्बालो दृष्टान्तमागतः। श्वेतेन धर्मनिष्ठेन मृतः संजीवितः पुनः॥<br><br>5649: तथा कश्चिल्लभेत् सिद्धो मुनिर्वा देवतापि वा। कृपणानामनुक्रोशं कुर्याद् वो रुदतामिह॥<br><br>5650: इत्युक्तास्ते न्यवर्तन्त शोकार्ताः पुत्रवत्सलाः। अङ्के शिरः समाधाय रुरुदुर्बहुविस्तरम्। तेषां रुदितशब्देन गृध्रोऽभ्येत्य वचोऽब्रवीत्॥<br><br>5651: गृध्र उवाच अश्रुपातपरिक्लिन्नः पाणिस्पर्शप्रपीडितः। धर्मराजप्रयोगाच्च दीर्घनिद्रां प्रवेशितः॥<br><br>5652: तपसापि हि संयुक्ता धनवन्तो महाधियः। सर्वे मृत्युवशं यान्ति तदिदं प्रेतपत्तनम्॥<br><br>5653: बालवृद्धसहस्राणि सदा संत्यज्य बान्धवाः। दिनानि चैव रात्रीश्च दुःखं तिष्ठन्ति भूतले॥<br><br>5654: अलं निर्बन्धमागत्य शोकस्य परिधारणे। अप्रत्ययं कुतो ह्यस्य पुनरोह जीवितम्॥<br><br>5655: मृतस्योत्सृष्टदेहस्य पुनर्देहो न विद्यते। नैव मूर्तिप्रदानेन जम्बुकस्य शतैरपि॥<br><br>5656: शक्यं जीवयितुं ह्येष बालो वर्षशतैरपि। अथ रुद्रः कुमारो वा ब्रह्मा वा विष्णुरेव च॥<br><br>5657: वरमस्मै प्रयच्छेयुस्ततो जीवेदयं शिशुः। नैव बाष्पविमोक्षेण न वा श्वासकृते न च॥<br><br>5658: न दीर्घरुदितेनायं पुनर्जीवं गमिष्यति। अहं च क्रोष्टकश्चैव यूयं ये चास्य बान्धवाः॥<br><br>5659: धर्माधर्मो गृहीत्वेह सर्वे वर्तामहेऽध्वनि। अप्रियं परुषं चापि परद्रोहं परस्त्रियम्॥<br><br>5660: अधर्ममनृतं चैव दूरात् प्राज्ञो विवर्जयेत्। धर्मं सत्यं श्रुतं न्याय्यं महतीं प्राणिनां दयाम्॥<br><br>5661: अजिह्मत्वमशाठ्यं च यत्नतः परिमार्गत। मातरं पितरं वापि बान्धवान् सुहृदस्तथा॥<br><br>5662: जीवतो ये न पश्यन्ति तेषां धर्मविपर्ययः। यो न पश्यति चक्षुर्त्यां नेङ्गते च कथञ्चन॥<br><br>5663: तस्य निष्ठावसानान्ते रुदन्तः किं करिष्यथ। इत्युक्तास्ते सुतं त्यक्त्वा भूमौ शोकपरिप्लुताः। दह्यमानाः सुतस्नेहात् प्रययुर्बान्धवा गृहम्॥<br><br>5664: जम्बुक उवाच दारुणो मर्त्यलोकोऽयं सर्वप्राणिविनाशनः। इष्टबन्धुवियोगश्च तथेहाल्पं च जीवितम्॥<br><br>5665: बह्वलीकमसत्यं चाप्यतिवादाप्रियंवदम्। इमं प्रेक्ष्य पुनर्भावं दुःखशोकविवर्धनम्॥<br><br>5666: न मे मानुषलोकोऽयं मुहूर्तमपि रोचते। अहो धिग् गृध्रवाक्येन यथैवाबुद्धयस्तथा॥<br><br>5667: कथं गच्छत निःस्नेहाः सुतस्नेहं विसृज्य च। प्रदीप्ताः पुत्रशोकेन संनिवर्तत मानुषाः॥<br><br>5668: श्रुत्वा गृध्रस्य वचनं पापस्येहाकृतात्मनः। सुखस्यानन्तरं दुःखं दुःखस्यानन्तरं सुखम्॥<br><br>5669: सुखदुःखावृते लोके नेहास्त्येकमनन्तरम्। इमं क्षितितले त्यक्त्वा बालं रूपसमन्वितम्॥<br><br>5670: कुलशोभाकरं मूढाः पुत्रं त्यक्त्वा क्व यास्यथा रूपयौवनसम्पन्नं द्योतमानमिव श्रिया॥<br><br>5671: जीवन्तमेव पश्यामि मनसा नात्र संशयः। विनाशो नास्य न हि वै सुखं प्राप्स्यथ मानुषाः॥<br><br>5672: पुत्रशोकाभितप्तानां मृतानामद्य वः क्षमम्। सुखसम्भावनं कृत्वा धारयित्वा सुखं स्वयम्। त्यक्त्वा गमिष्यथ क्वाद्य समुत्सृज्याल्पबुद्धिवत्॥<br><br>5673: भीष्म उवाच तथा धर्मविरोधेन प्रियमिथ्याभिधायिना। श्मशानवासिना नित्यं रात्रिं मृगयता नृप॥<br><br>5674: ततो मध्यस्थतां नीता वचनैरमृतोपमैः। जम्बुकेन स्वकार्यार्थं बान्धवास्तस्य धिष्ठिताः॥<br><br>5675: गृध्र उवाच अयं प्रेतसमाकीर्णो यक्षराक्षससेवितः। दारुणः काननोद्देशः कौशिकैरभिनादितः॥<br><br>5676: भीमः सुघोरश्च तथा नीलमेघसमप्रभः। अस्मिञ्छवं परित्यज्य प्रेतकार्याण्युपासत॥<br><br>5677: भानुवत् प्रयात्यस्तं यावच्च विमला दिशः। तावदेनं परित्यज्य प्रेतकार्याण्युपासत॥<br><br>5678: नदन्ति परुषं श्येना: शिवाः क्रोशन्ति दारुणम्। मृगेन्द्राः प्रतिनन्दन्ति रविरस्तं च गच्छति॥<br><br>5679: चिताधूमेन नीलेन संरज्यन्ते च पादपाः। श्मशाने च निराहारा: प्रतिनर्दन्ति देहिनः॥<br><br>5680: सर्वे विकृतदेहाश्चाप्यस्मिन् देशे सुदारुणे। युष्मान् प्रधर्षयिष्यन्ति विकृता मांसभोजिनः॥<br><br>5681: १००। क्रूरश्चायं वनोद्देशो भयमद्य भविष्यति। त्यज्यतां काष्ठभूतोऽयं मृष्यतां जाम्बुकं वचः॥<br><br>5682: यदि जम्बुकवाक्यानि निष्फलान्यनृतानि च। श्रोष्यथ भ्रष्टविज्ञानास्ततः सर्वे विनइक्ष्यथ॥<br><br>5683: जम्बुक उवाच स्थीयतां नेह भेतव्यं यावत् तपति भास्करः। तावदस्मिन् सुते स्नेहादनिर्वेदेन वर्तत॥<br><br>5684: स्वैरं रुदन्तो विश्रब्धाश्चिरं स्नेहेन पश्यत। (दारुणेऽस्मिन् वनोद्देशे भयं वो न भरिष्यति। अयं सौम्यो वनोद्देशः पितॄणां निधनाकरः। ) स्थीयतां यावदादित्यः किं च क्रव्यादभाषितैः॥<br><br>5685: यदि गृध्रस्य वाक्यानि तीव्राणि रभसानि च। गृह्णीत मोहितात्मानः सुतो वो न भविष्यति॥<br><br>5686: भीष्म उवाच गृध्रोऽस्तमित्याह गतो गतो नेति च जम्बुकः। मृतस्य तं परिजनमूचतुस्तौ क्षुधान्वितौ॥<br><br>5687: स्वकार्यबद्धकक्षौ तौ राजन् गृध्रोऽथ जम्बुकः। क्षुत्पिपासापरिश्रान्तौ शास्त्रमालम्ब्य जल्पतः॥<br><br>5688: तयोविज्ञानविदुषोईयोर्मुगपतत्रिणोः। वाक्यैरमृतकल्पैस्तैः प्रतिष्ठन्ति व्रजन्ति च॥<br><br>5689: शोकदैन्यसमाविष्टा रुदन्तस्तस्थिरे तदा। स्वकार्यकुशलाभ्यां ते सम्भ्राम्यन्ते ह नैपुणात्॥<br><br>5690: तथा तयोर्विवदतोर्विज्ञानविदुषोईयोः। बान्धवानां स्थितानां चाप्युपातिष्ठत शङ्करः॥<br><br>5691: देव्या प्रणोदितो देवः कारुण्यार्दीकृतेक्षणः। ततस्तानाह मनुजान वरदोऽस्मीति शङ्करः॥<br><br>5692: ते प्रत्यूचुरिदं वाक्यं दुःखिताः प्रणताः स्थिताः। एकपुत्रविहीनानां सर्वेषां जीवितार्थिनाम्॥<br><br>5693: पुत्रस्य नो जीवदानाज्जीवितं दातुमर्हसि। एवमुक्तः स भगवान् वारिपूर्णेन चक्षुषा॥<br><br>5694: जीवितं स्म कुमाराय प्रादाद् वर्षशतानि वै। तथा गोमायुगृध्राभ्यां प्राददत् क्षुद्विनाशनम्॥<br><br>5695: वरं पिनाकी भगवान् सर्वभूतहिते रतः। कृतकृत्याः सुखं हृष्टाः प्रातिष्ठन्त तदा विभो। अनिर्वेदेन दीर्पण निश्चयेन ध्रुवेण च॥<br><br>5696: देवदेवप्रसादाच्च क्षिप्रं फलमवाप्यते। ततः प्रणम्य ते देवं प्रायो हर्षसमन्विताः॥<br><br>5697: पश्य दैवस्य संयोगं बान्धवानां च निश्चयम्॥<br><br>5698: कृपणानां तु रुदतां कृतमश्रुप्रमार्जनम्। पश्य चाल्पेन कालेन निश्चयान्वेषणेन च॥<br><br>5699: प्रसादं शङ्करात् प्राप्य दुःखिताः सुखमाप्नुवन्। ते विस्मिताः प्रहृष्टाश्च पुत्रसंजीवनात् पुनः॥<br><br>5700: बभूवुर्भरतश्रेष्ठ प्रसादाच्छङ्करस्य वै। ततस्ते त्वरिता राजंस्त्यक्त्वा शोकं शिशूद्भवम्॥<br><br>5701: विविशुः पुत्रमादाय नगरं हृष्टमानसाः। एषा बुद्धिः समस्तानां चातुर्वण्र्ये निदर्शिता॥<br><br>5702: धर्मार्थमोक्षसंयुक्तमितिहासमिमं शुभम्। श्रुत्वा मनुष्यः सततमिहामुत्र च मोदते॥<br><br>5703: युधिष्ठिर उवाच बलिनः पत्यमित्रस्य नित्यमासन्नवर्तिनः। उपकारापकाराभ्यां समर्थस्योद्यतस्य च॥<br><br>5704: मोहाद् विकत्थनामात्रैरसारोऽल्पबलो लघुः। वाग्भिरप्रतिरूपाभिरभिद्रुह्य पितामह॥<br><br>5705: आत्मनो बलमास्थाय कथं वर्तेत मानवः। आगच्छतोऽतिक्रुद्धस्य तस्योद्धरणरकाम्यया॥<br><br>5706: भीष्म उवाच अत्राप्युदाहरन्तीममितिहासं पुरातनम्। संवादं भरतश्रेष्ठ शाल्मले: पवनस्य च॥<br><br>5707: हिमवन्तं समासाद्य महानासीद् वनस्पतिः। वर्षपूगाभिसंवृद्धः शाखी स्कन्धी पलाशवान्॥<br><br>5708: तत्र स्म मत्तमातङ्गा धर्मार्ताः श्रमकर्शिताः। विश्राम्यन्ति महाबाहो तथान्या मृगजातयः॥<br><br>5709: नल्वमात्रपरीणाहो घनच्छायो वनस्पतिः। सारिकाशुकसंजुष्टः पुष्पवान् फलवानपि॥<br><br>5710: सार्थिका वणिजश्चापि तापसाश्च वनौकसः। वसन्ति तत्र मार्गस्थाः सुरम्ये नगसत्तमे॥<br><br>5711: तस्य ता विपुला: शाखा दृष्ट्वा स्कन्धं च सर्वशः। अभिगम्याब्रवीदेनं नारदो भरतर्षभ॥<br><br>5712: अहो नु रमणीयस्त्वमहो चासि मनोहरः। प्रीयामहे त्वया नित्यं तरुप्रवर शाल्मले॥<br><br>5713: सदैव शकुनास्तात मृगाश्चाथ तथा गजाः। वसन्ति तव संहृष्टा मनोहर मनोहराः॥<br><br>5714: तव शाखा महाशाख स्कन्धांश्च विपुलांस्तथा। न वै प्रभग्नान् पश्यामि मारुतेन कथंचन॥<br><br>5715: किं नु ते पवनस्तात प्रीतिमानथवा सुहृत्। त्वां रक्षति सदा येन वनेऽत्र पवनो ध्रुवम्॥<br><br>5716: भगवान् पवन: स्थानाद् वृक्षानुच्चावचानपि। पर्वतानां च शिखराण्याचालयति वेगवान्॥<br><br>5717: शोषयत्येव पातालं वहन् गन्धवहः शुचिः। सरांसि सरितश्चैव सागरांश्च तथैव च। ॥<br><br>5718: संरक्षति त्वां पवनः सखित्वेन न संशयः। तस्मात् त्वं बहुशाखोऽपि पर्णवान् पुष्पवानपि॥<br><br>5719: इदं च रमणीयं ते प्रतिभाति वनस्पते। यदिमे विहगास्तात रमन्ते मुदितास्त्वयि॥<br><br>5720: एषा पृथक् समस्तानां श्रूयते मधुरस्वरः। पुष्पसम्मोदने काले वाशतां सुमनोहरम्॥<br><br>5721: तथेमे गर्जिता नागा: स्वयूथकुलशोभिताः। धर्मास्त्विां समासाद्य सुखं विन्दन्ति शाल्मले॥<br><br>5722: तथैव मृगजातीभिरन्याभिरभिशोभसे। तथा सर्वाधिवासैश्च शोभसे मेरुवद्रुम्॥<br><br>5723: ब्राह्मणैश्च तपःसिद्धेस्तापसैः श्रमणैस्तथा। त्रिविष्टपसमं मन्ये तवायतनमेव हि॥<br><br>5724: नारद उवाच बन्धुत्वादथवा सख्याच्छाल्मले नात्र संशयः। पालयत्येव सततं भीमः सर्वत्रगोऽनिलः॥<br><br>5725: न्यग्भावं परमं वायोः शाल्मले त्वमुपागतः। तवाहमस्मीति सदा येन रक्षति मारुतः॥<br><br>5726: न तं पश्याम्यहं वृक्षं पर्वतं वेश्म चेदृशम्। यं न वायुबलाद् भग्नं पृथिव्यामिति मे मतिः॥<br><br>5727: त्वं पुनः कारणैनं रक्ष्यसे शाल्मले यथा। वायुना सपरीवारस्तेन तिष्ठस्यसंशयम्॥<br><br>5728: शाल्मलिरुवाच न मे वायुः सखा ब्रह्मन्न बन्धुर्न च सुहृत्। परमेष्ठी तथा नैव येन रक्षति वानिलः॥<br><br>5729: मम तेजो बलं भीमं वायोरपि हि नारद। कलामष्टादशी प्राणैर्न मे प्राप्नोति मारुतः॥<br><br>5730: आगच्छन् परुषो वायुर्मया विष्टम्भितो बलात्। भञ्जन् दुमान् पर्वतांश्च यच्चान्यदपि किंचन॥<br><br>5731: स मया बहुशो भग्नः प्रभञ्जन् वै प्रभञ्जनः। तस्मान्न बिभ्ये देवर्षे क्रुद्धादपि समीरणात्॥<br><br>5732: नारद उवाच शाल्मले विपरीतं ते दर्शनं नात्र संशयः। न हि वायोर्बलेनास्ति भूतं तुल्यबलं क्वचित्॥<br><br>5733: इन्द्रो यमो वैश्रवणो वरुणश्च जलेश्वरः। नैतेऽपि तुल्या मरुतः किं पुनस्त्वं वनस्पते॥<br><br>5734: यच्च किंचिदिह प्राणी चेष्टते शाल्मले भुवि। सर्वत्र भगवान् वायुश्चेष्टाप्राणकरः प्रभुः॥<br><br>5735: एष चेश्यते सम्यक् प्राणिनः सम्यगायतः। असम्यगायतो भूयश्चेष्टते विकृतं नृषु॥<br><br>5736: स त्वमेवंविधं वायुं सर्वसत्त्वभृतां वरम्। न पूजयसि पूज्यं तं किमन्यद् बुद्धिलाघवात्॥<br><br>5737: असारश्चापि दुर्मेधाः केवलं बहु भाषसे। क्रोधादिभिरवच्छन्नो मिथ्या वदसि शाल्मले॥<br><br>5738: मम रोषः समुत्पन्नस्त्वय्येवं सम्प्रभाषति। ब्रवीम्येष स्वयं वायोस्तव दुर्भाषितं बहु॥<br><br>5739: चन्दनैः स्यन्दनैः शालैः सरलैर्देवदारुभिः। वेतसैर्धन्वनैश्चापि ये चान्ये बलवत्तराः॥<br><br>5740: तैश्चापि नैवं दुर्बुद्धे क्षिप्तो वायुः कृतात्मभिः। तेऽपि जानन्ति वायोश्च बलमात्मन एव च॥<br><br>5741: तस्मात् तं वै नमस्यन्ति श्वसनं तरुसत्तमाः। त्वं तु मोहान्न जानीषे वायोर्बलमनन्तकम्। एवं तस्माद् गमिष्यामि सकाशं मातरिश्वनः॥<br><br>5742: भीष्म उवाच एवमुक्त्वा तु राजेन्द्र शाल्मलिं ब्रह्मवित्तमः। नारदः पवने सर्वं शाल्मलेर्वाक्यमब्रवीत्॥<br><br>5743: नारद उवाच हिमवत्पृष्ठजः कश्चिच्छाल्मलिः परिवारवान्। बृहन्मूलो बृहच्छायः स त्वां वायोऽवमन्यते॥<br><br>5744: बहुव्याक्षेपयुक्तानि त्वामाह वचनानि सः। न युक्तानि मया वायो तानि वक्तुं तवाग्रतः॥<br><br>5745: जानामि त्वामहं वायो सर्वप्राणभृतां वरम्। वरिष्ठं च गरिष्ठं च क्रोधे वैवस्वतं यथा॥<br><br>5746: भीष्म उवाच एतत् तु वचनं श्रुत्वा नारदस्य समीरणः। शाल्मलिं तमुपागम्य क्रुद्धो वचनमब्रवीत्॥<br><br>5747: वायुरुवाच शाल्मले नारदो गच्छंस्त्वयोक्तो मद्विगर्हणम्। अहं वायुः प्रभावं ते दर्शयाम्यात्मनो बलम्॥<br><br>5748: अहं त्वामभिजानामि विदितश्चासि मे दुम। पितामहः प्रजासर्गे त्वयि विश्रान्तवान् प्रभुः॥<br><br>5749: तस्य विश्रमणादेष प्रसादो मत्कृतस्तव। रक्ष्यसे तेन दुर्बुद्धे नात्मवीर्याद् दुमाधम॥<br><br>5750: यन्मां त्वमवजानीषे यथान्यं प्राकृतं तथा। दर्शयाम्येष चात्मानं यथा मां नावमन्यसे॥<br><br>5751: भीष्म उवाच एवमुक्तस्ततः प्राह शाल्मलिः प्रहसन्निव। पवन त्वं च मे क्रुद्धो दर्शयात्मानमात्मना॥<br><br>5752: मयि वै त्यज्यतां क्रोधः किं मे क्रुद्धः करिष्यसि। न ते बिभेमि पवन यद्यपि त्वं स्वयं प्रभुः॥<br><br>5753: बलाधिकोऽहं त्वत्तश्च न भी: कार्या मया तव। ये तु बुद्ध्या हि बलिनस्ते भवन्ति बलीयसः॥<br><br>5754: प्राणमात्रबला ये वै नैव ते बलिनो मताः। इत्येवमुक्तः पवनः श्व इत्येवाब्रवीद् वचः॥<br><br>5755: दर्शयिष्यामि ते तेजस्ततो रात्रिरुपागमत्। अथ निश्चित्य मनसा शाल्मलिर्वातकारितम्॥<br><br>5756: पश्यमानस्तदाऽऽत्मानमसमं मातरिश्वना। नारदे यन्मया प्रोक्तं वचनं प्रति तन्मृषा॥<br><br>5757: असमर्थो ह्यहं वायोर्बलेन बलवान् हि सः। मारुतो बलवान् नित्यं यथा वै नारदोऽब्रवीत्॥<br><br>5758: अहं तु दुर्बलोऽन्येभ्यो वृक्षेभ्यो नात्र संशयः। किं तु बुद्ध्या समो नास्ति मया कश्चिद् वनस्पतिः। । १७। तदहं बुद्धिमास्थाय भयं मोक्ष्ये समीरणात्। यदि तां बुद्धिमास्थाय तिष्ठेयुः पर्णिनो वने॥<br><br>5759: अरिष्टाः स्युः सदा क्रुद्धात् पवनान्नात्र संशयः। ते तु बाला न जानन्ति यथा वै तान् समीरणः। समीरयति संक्रुद्धो यथा जानाम्यहं तथा॥<br><br>5760: भीष्म उवाच ततो निश्चित्य मनसा शाल्मलिः क्षुभितस्तदा। शाखा: स्कन्धान प्रशाखाश्च स्वयमेव व्यशातयत्॥<br><br>5761: स परित्यज्य शाखाश्च पत्राणि कुसुमानि च। प्रभाते वायुमायान्तं प्रत्यक्षत वनस्पतिः॥<br><br>5762: ततः क्रुद्धः श्वसन् वायुः पातयन् व महादुमान्। आजगामाथ तं देशमास्ते यत्र स शाल्मलिः॥<br><br>5763: तं हीनपर्णं पतिताग्रशाखं निशीर्णपुष्पं प्रसमीक्ष्य वायुः। उवाच वाक्यं स्मयमान एवं मुदा युतः शाल्मलिमुग्रशाखम्॥<br><br>5764: वायुरुवाच अहमप्येवमेव त्वां कुर्वाण: शाल्मले रुषा। आत्मना यत्कृतं कृच्छ्रे शाखानामपकर्षणम्॥<br><br>5765: हीनपुष्पाग्रशाखस्त्वं शीर्णाकुरपलाशकः। आत्मदुर्मन्त्रितेनेह मद्वीर्यवशगः कृतः॥<br><br>5766: भीष्म उवाच एतच्छ्रुत्वा वचो वायोः शाल्मलिीडितस्तदा। अतप्यत वचः स्मृत्वा नारदो यत् तदाब्रवीत्॥<br><br>5767: एवं हि राजशार्दूल दुर्बलः सन् बलीयसा। वैरमारभते बालस्तप्यते शाल्मलिर्यथा॥<br><br>5768: तस्माद् वैरं न कुर्वीत दुर्बलो बलवत्तरैः। शोचेद्धि वैरं कुर्वाणो यथा वै शाल्मलिस्तथा॥<br><br>5769: न हि वैरं महात्मानो विवृण्वन्त्यपकारिषु। शनैः शनैर्महाराज दर्शयन्ति स्म ते बलम्॥<br><br>5770: वैरं न कुर्वीत नरो दुर्बुद्धिर्बुद्धिजीविना। बुद्धिर्बुद्धिमतो याति तृणेष्विव हुताशनः॥<br><br>5771: न हि बुद्ध्या समं किंचिद् विद्यते पुरुषे नृप। तथा बलेन राजेन्द्र न समोऽस्तीह कश्चन॥<br><br>5772: तस्मात् क्षमेत बालाय जडान्धबधिराय च। बलाधिकाय राजेन्द्र तद् दृष्टं त्वयि शत्रुहन्॥<br><br>5773: अक्षौहिण्यो दशैका च सप्त चैव महाद्युते। बलेन न समा राजन्नर्जुनस्य महात्मनः॥<br><br>5774: निहताश्चैव भग्नाश्च पाण्डवेन यशस्विना। चरत बलमास्थाय पाकशासनिना मृधे॥<br><br>5775: उक्ताश्च ते राजधर्मा आपद्धर्माश्च भारत। विस्तरेण महाराज किं भूयः श्रोतुमिच्छसि॥<br><br>5776: निहताश्चैव भग्नाश्च पाण्डवेन यशस्विना। चरत बलमास्थाय पाकशासनिना मृधे॥<br><br>5777: उक्ताश्च ते राजधर्मा आपद्धर्माश्च भारत। विस्तरेण महाराज किं भूयः श्रोतुमिच्छसि॥<br><br>5778: युधिष्ठिर उवाच पापस्य यदधिष्ठानं यतः पापं प्रवर्तते। एतदिच्छाम्यहं श्रोतुं तत्त्वेन भरतर्षभ॥<br><br>5779: भीष्म उवाच पापस्य यदधिष्ठानं तच्छृणुष्व नराधिप। एको लोभो महाग्राहो लोभात् पापं प्रवर्तते॥<br><br>5780: अतः पापमधर्मश्च तथा दुःखमनुत्तमम्। निकृत्या मूलमेतद्धि येन पापकृतो जनाः॥<br><br>5781: लोभात् क्रोधः प्रभवति लोभात् कामः प्रवर्तते। लोभान्मोहच माया च मानः स्तम्भः परासुता॥<br><br>5782: अक्षमा ह्रीपरित्यागः श्रीनाशो धर्मसंक्षयः। अभिध्याप्रख्यता चैव सर्वं लोभात् प्रवर्तते॥<br><br>5783: अत्यागश्चातितर्षश्च विकर्मसु च याः क्रियाः। कुलविद्यामदश्चैव रूपैश्वर्यमदस्तथा॥<br><br>5784: सर्वभूतेष्वभिद्रोहः सर्वभूतेष्वसत्कृतिः। सर्वभूतेष्वविश्वासः सर्वभूतेष्वनार्जवम्॥<br><br>5785: हरणं परवित्तानां परदाराभिमर्शनम्। वाग्वेगो मनसो वेगो निन्दावेगस्तथैव च॥<br><br>5786: उपस्थोदरयोर्वेगो मृत्युवेगश्च दारुणः। ईर्ष्यावेगश्च बलवान् मिथ्यावेगश्च दुर्जयः॥<br><br>5787: रसवेगश्च दुर्वार्यः श्रोत्रवेगश्च दुःसहः। कुत्सा विकत्था मात्सर्यं पापं दुष्करकारिता॥<br><br>5788: साहसानां च सर्वेषामकार्याणां क्रियास्तथा। जातौ बाल्ये च कौमारे यौवने चापि मानवाः॥<br><br>5789: न संत्यजन्त्यात्मकर्म यो न जीर्यति जीर्यतः। यो न पूरयितुं शक्यो लोभः प्राप्त्या कुरूद्वह॥<br><br>5790: नित्यं गम्भीरतोयाभिरापगाभिरिवोदधिः। न प्रहृष्यति यो लाभैः कामैर्यश्च न तृष्यति॥<br><br>5791: यों न देवैर्न गन्धर्नासुरैर्न महोरगैः। ज्ञायते नृप तत्त्वेन सर्वैर्भूतगणैस्तथा॥<br><br>5792: स लोभः सह मोहेन विजेतव्यो जितात्मना। दम्भो द्रोहश्च निन्दा च पैशुन्यं मत्सरस्तथा॥<br><br>5793: भवन्त्येतानि कौरव्य लुब्धानामकृतात्मनाम्। सुमहान्त्यपि शास्त्राणि धारयन्ति बहुश्रुताः॥<br><br>5794: छेत्तारः संशयानां च क्लिश्यन्तीहाल्पबुद्धयः। द्वेषक्रोधप्रसक्ताश्च शिष्टाचारबहिष्कृताः॥<br><br>5795: धर्मवैतं सिकाः क्षुद्रा मुष्णन्ति ध्वजिनो जगत्॥<br><br>5796: कुर्वते च बहून् मार्गांस्तान् हेतुबलमाश्रिताः। सतां मार्गान् विलुम्पन्ति लोभाज्ञानेषु निष्ठिताः॥<br><br>5797: धर्मस्य ह्रियमाणस्य लोभग्रस्तैर्दुरात्मभिः। या या विक्रियते संस्था ततः सापि प्रपद्यते॥<br><br>5798: दर्पः क्रोधो मदः स्वप्नो हर्षः शोकोऽतिमानिता। एव एव हि कौरव्य दृश्यन्ते लुब्धबुद्धिषु॥<br><br>5799: एतानशिष्टान् बुध्यस्व नित्यं लोभसमन्वितान्। शिष्टांस्तु परिपृच्छेथा यान् वक्ष्यामि शुचिव्रतान्॥<br><br>5800: येष्वावृत्तिभयं नास्ति परलोकभयं न च। नामिषेषु प्रसंगोऽस्ति न प्रियेष्वप्रियेषु च॥<br><br>5801: शिष्टाचारः प्रियो येषु दमो येषु प्रतिष्ठितः। सुखं दुःखं समं येषां सत्यं येषां परायणम्॥<br><br>5802: दातारो न ग्रहीतारो दयावन्तस्तथैव च। पितृदेवातिथेयाश्च नित्योधुक्तास्तथैव च॥<br><br>5803: सर्वोपकारिणो वीराः सर्वधर्मानुपालकाः। सर्वभूतहिताश्चैव सर्वदेयाश्च भारत॥<br><br>5804: न ते चालयितुं शक्या धर्मव्यापारकारिणः। न तेषां भिद्यते वृत्तं यत्पुरा साधुभिः कृतम्॥<br><br>5805: न त्रासिनो न चपला न रौद्राः सत्पथे स्थिताः। ते सेव्याः साधुभिर्नित्यं येष्वहिंसा प्रतिष्ठिता॥<br><br>5806: कामक्रोधव्यपेता ये निर्ममा निरहंकृताः। सुव्रताः स्थिरमर्यादास्तानुपास्व च पृच्छ च॥<br><br>5807: न धनार्थं यशोऽर्थं वा धर्मस्तेषां युधिष्ठिर। अवश्यं कार्य इत्येव शरीरस्य क्रियास्तथा। ॥<br><br>5808: न भयं क्रोधचापल्ये न शोकस्तेषु विद्यते। न धर्मध्वजिनश्चैव न गुह्यं कञ्चिदास्थिताः॥<br><br>5809: येष्वलोभस्तथामोहो ये च सत्यार्जवे स्थिताः। तेषु कौन्तेय रज्येथा येषां न भ्रश्यते पुनः॥<br><br>5810: ये न हृष्यन्ति लाभेषु नालाभेषु व्यथन्ति च। निर्ममा निरहंकाराः सत्त्वस्थाः समदर्शिनः॥<br><br>5811: लाभालाभौ सुखदुःखे च तात प्रियाप्रिये मरणं जीवितं च। समानि येषां स्थिरविक्रमाणां बुभुत्सतां सत्त्वपथे स्थितानाम्॥<br><br>5812: धर्मप्रियांस्तान्सुमहानुभावान् दान्तोऽप्रमत्तश्च समर्चयेथाः। दैवान्सर्वे गुणवन्तो भवन्ति शुभाशुभे वाक्प्रलापास्तथान्ये॥<br><br>5813: युधिष्ठिर उवाच अनर्थानामधिष्ठानमुक्तो लोभः पितामह। अज्ञानमपि वै तात श्रोतुमिच्छामि तत्त्वतः॥<br><br>5814: भीष्म उवाच करोति पापं योऽज्ञानानात्मनो वेत्ति च क्षयम्। प्रद्वेष्टि साधुवृत्तांश्च स लोकस्यैति वाच्यताम्॥<br><br>5815: अज्ञानान्निरयं याति तथाज्ञानेन दुर्गतिम्। अज्ञानात् क्लेशमाप्नोति तथापत्सु निमज्जति॥<br><br>5816: युधिष्ठिर उवाच अज्ञानस्य प्रवृत्तिं च स्थानं वृद्धिक्षयोदयौ। मूलं योगं गतिं कालं कारणं हेतुमेव च॥<br><br>5817: श्रोतुमिच्छामि तत्त्वेन यथावदिह पार्थिव। अज्ञानप्रसवं हीदं यद् दुःखमुपलभ्यते॥<br><br>5818: रागो द्वेषस्तथा मोहो हर्षः शोकोऽभिमानिता। कामः क्रोधश्च दर्पश्च तन्द्री चालस्यमेव च॥<br><br>5819: इच्छा द्वेषस्तथा तापः परवृद्ध्युपतापिता। अज्ञानमेतन्निर्दिष्टं पापानां चैव याः क्रियाः॥<br><br>5820: एतस्य वा प्रवृत्तेश्च वृद्ध्यादीन्यांश्च पृच्छसि। विस्तरेण महाराज शृणु तच्च विशेषतः॥<br><br>5821: उभावेतौ समफलौ समदोषौ च भारत। अज्ञानं चातिलोभश्चाप्येकं जानीहि पार्थिव॥<br><br>5822: लोभप्रभवमज्ञानं वृद्धं भूयः प्रवर्धते। स्थाने स्थानं क्षये क्षैण्यमुपैति विविधां गतिम्॥<br><br>5823: मूलं लोभस्य मोहो वै कालात्मगतिरेव च। छिन्ने भिन्ने तथा लोभे कारणं काल एव च॥<br><br>5824: तस्याज्ञानाद्धि लोभो हि लोभादज्ञानमेव च। सर्वदोषास्तथा लोभात् तस्माल्लोभंविवर्जयेत्॥<br><br>5825: जनको युवनाश्वच वृषादर्भिः प्रसेनजित्। लोभक्षयाद् दिवं प्राप्तास्तथैवान्ये नराधिपाः॥<br><br>5826: प्रत्यक्षं तु कुरुश्रेष्ठ त्यज लोभमिहात्मना। त्यक्त्वा लोभं सुखं लोके प्रेत्य चानुचरिष्यसि॥<br><br>5827: युधिष्ठिर उवाच स्वाध्याये कृतयत्नस्य नरस्य च पितामह। धर्मकामस्य धर्मात्मन् किं नु श्रेय इहोच्यते॥<br><br>5828: बहुधा दर्शने लोके श्रेयो यदिह मन्यसे। अस्मिल्लोके परे चैव तन्मे ब्रूहि पितामह॥<br><br>5829: महानयं धर्मपथो बहुशाखश्च भारत। किंस्विदेवेह धर्माणामनुष्ठेयतमं मतम्॥<br><br>5830: धर्मस्यो महतो राजन् बहुशाखस्य तत्त्वतः। यन्मूलं परमं तात तत् सर्वं ब्रूह्यशेषतः॥<br><br>5831: भीष्म उवाच हन्त ते कथयिष्यामि येन श्रेयो ह्यवाप्स्यसि। पीत्वामृतमिव प्राज्ञो ज्ञानतृप्तो भविष्यसि॥<br><br>5832: धर्मस्य विधयो नैके ये वै प्रोक्ता महर्षिभिः। स्वं स्वं विज्ञानमाश्रित्य दमस्तेषां परायणम्॥<br><br>5833: दमं निःश्रेयसं प्राहुर्वृद्धा निश्चितदर्शिनः। ब्राह्मणस्य विशेषेण दमो धर्मः सनातनः॥<br><br>5834: दमात् तस्य क्रियासिद्धिर्यथावदुपलभ्यते। दमो दानं तथा यज्ञानधीतं चातिवर्तते॥<br><br>5835: दमस्तेजो वर्धयति पवित्रं च दम: परम्। विपाप्मा तेजसा युक्तः पुरुषो विन्दते महत्॥<br><br>5836: दमेन सदृशं धर्मं नान्यं लोकेषु शुश्रुम। दमो हि परमो लोके प्रशस्तः सर्वधर्मिणाम्॥<br><br>5837: प्रेत्य चात्र मनुष्येन्द्र परमं विन्दते सुखम्। दमेन हि समायुक्तो महान्तं धर्ममश्नुते॥<br><br>5838: सुखं दान्तः प्रस्वपिति सुखं च प्रतिबुध्यते। सुखं पर्येति लोकांश्च मनश्चास्य प्रसीदति॥<br><br>5839: अदान्तः पुरुषः क्लेशमभीक्ष्णं प्रतिपद्यते। अनर्थांश्च बहूनन्यान् प्रसृजत्यात्मदोषजान्॥<br><br>5840: आश्रमेषु चतुर्बाहुर्दममेवोत्तमं व्रतम्। तस्य लिङ्गानि वक्ष्यामि येषां समुदयो दमः॥<br><br>5841: क्षमा धृतिरहिंसा च समता सत्यमार्जवम्। इन्द्रियाभिजयो दाक्ष्यं मार्दवं ह्रीरचापलम्॥<br><br>5842: अकार्पण्यमसंरम्भः संतोषः प्रियवादिता। अविहिंसानसूया चाप्येषां समुदयो दमः॥<br><br>5843: गुरुपूजा च कौरव्य दया भूतेष्वपैशुनम्। जनवादं मृषावादं स्तुतिनिन्दाविसर्जनम्॥<br><br>5844: कामं क्रोधं च लोभं च दर्प स्तम्भं विकत्थनम्। रोषमीया॑वमानं च नैव दान्तो निषेवते॥<br><br>5845: अनिन्दितो ह्यकामात्मा नाल्पेष्वर्थ्यनसूयकः। समुद्रकल्पः स नरो न कथंचन पूर्यते॥<br><br>5846: अहं त्वयि मयि त्वं च मयि ते तेषु चाप्यहम्। पूर्वसम्बन्धिसंयोग नैतद् दान्तो निषेवते॥<br><br>5847: सर्वा ग्राम्यास्तथाऽऽरण्या याश्च लोके प्रवृत्तयः। निन्दां चैव प्रशंसां च यो नाश्रयति मुच्यते॥<br><br>5848: मैत्रोऽथ शीलसम्पन्नः प्रसन्नात्माऽऽत्मविच्च यः। मुक्तस्य विविधैः सङ्गैस्तस्य प्रेत्य फलं महत्॥<br><br>5849: सुवृत्तः शीलसम्पन्नः प्रसन्नात्माऽऽत्मविद् बुधः। प्राप्येह लोके सत्कारं सुगति प्रतिपद्यते॥<br><br>5850: कर्म यच्छुभमेवेह सद्भिराचरितं च यत्। तदेव ज्ञानयुक्तस्य मुनेवर्त्म न हीयते॥<br><br>5851: निष्क्रम्य वनमास्थाय ज्ञानयुक्तो जितेन्द्रियः। कालाकाङ्क्षी चरत्येवं ब्रह्मभूयाय कल्पते॥<br><br>5852: अभयं यस्य भूतेभ्यो भूतानामभयं यतः। तस्य देहाद् विमुक्तस्य भयं नास्ति कुतश्चन॥<br><br>5853: अवाचिनोति कर्माणि न च सम्प्रचिनोति ह। समः सर्वेषु भूतेषु मैत्रायणगतिश्चरेत्॥<br><br>5854: शकुनीनामिवाकाशे जले वारिचरस्य च। यथा गतिर्न दृश्येत तथा तस्य न संशयः॥<br><br>5855: गृहानुत्सृज्य यो राजन् मोक्षमेवाभिपद्यते। लोकास्तेजोमयास्तस्य कल्पन्ते शाश्वतीः समाः॥<br><br>5856: संन्यस्य सर्वकर्माणि संन्यस्य विधिवत्तपः। संन्यस्य विविधा विद्याः सर्वं संन्यस्य चैव ह॥<br><br>5857: कामे शुचिरनावृत्तः प्रसन्नात्माऽऽत्मविच्छुचिः। प्राप्येह लोके सत्कारं स्वर्ग समभिपद्यते॥<br><br>5858: यच्च पैतामहं स्थानं ब्रह्मराशिसमुद्भवम्। गुहायां पिहितं नित्यं तद् दमेनाभिगम्यते॥<br><br>5859: ज्ञानारामस्य बुद्धस्य सर्वभूताविरोधिनः। नावृत्तिभयमस्तीह परलोकभयं कुतः॥<br><br>5860: एक दव दमे दोषो द्वितीयो नोपपद्यते। यदेनं क्षमया युक्तमशक्तं मन्यते जनः॥<br><br>5861: एकोऽस्य सुमहाप्राज्ञः दोषः स्यात् सुमहान् गुणः। क्षमया विपुला लोकाः सुलभा हि सहिष्णुता। ॥<br><br>5862: दान्तस्य किमरण्येन तथाऽदान्तस्य भारत। यत्रैव निवसेद् दान्तस्तदरण्यं स चाश्रमः॥<br><br>5863: वैशम्पायन उवाच एतद् भीष्मस्य वचनं श्रुत्वा राजा युधिष्ठिरः। अमृतेनेव संतृप्तः प्रहृष्टः समपद्यत॥<br><br>5864: पुनश्च परिपप्रच्छ भीष्मं धर्मभृतां वरम्। तपः प्रति स चोवाच तस्मै सर्वं कुरूद्वह॥<br><br>5865: भीष्म उवाच सर्वमेतत् तपोमूलं कवयः परिचक्षते। न ह्यतप्ततपा मूढः क्रियाफलमवाप्नुते॥<br><br>5866: प्रजापतिरिदं सर्वं तपसैवासृजत् प्रभुः। तथैव वेदानृषयस्तपसा प्रतिपेदिरे॥<br><br>5867: तपसैव ससर्जानं फलमूलानि यानि च। त्रील्लोकांस्तपसा सिद्धाः पश्यन्ति सुसमाहिताः॥<br><br>5868: औषधान्यगदादीनि क्रियाश्च विविधास्तथा। तपसैव हि सिद्ध्यन्ति तपोमूलं हि साधनम्॥<br><br>5869: यद् दुरापं भवेत् किंचित् तत्सर्वं तपसो भवेत्। ऐश्वर्यमृषयः प्राप्तास्तपसैव न संशयः॥<br><br>5870: सुरापोऽसम्मतादायी भ्रूणहा गुरुतल्पगः। तपसैव सुतप्तेन नरः पापात् प्रमुच्यते॥<br><br>5871: तपसो बहुरूपस्य तैस्तैारैः प्रवर्ततः। निवृत्या वर्तमानस्य तपो नानशनात् परम्॥<br><br>5872: अहिंसा सत्यवचनं दानमिन्द्रियनिग्रहः। एतेभ्यो हि महाराज तपो नानशनात् परम्॥<br><br>5873: न दुष्करतरं दानान्नातिमातरमाश्रयः। विद्यभ्यः परं नास्ति संन्यासः परमं तपः॥<br><br>5874: इन्द्रियाणीह रक्षन्ति स्वर्गधर्माभिगुप्तये। तस्मादर्थे च धर्मे च तपो नानशनात् परम्॥<br><br>5875: ऋषयः पितरो देवा मनुष्या मृगपक्षिणः। यानि चान्यानि भूतानि स्थावराणि चराणि च॥<br><br>5876: तपः परायणाः सर्वे सिद्ध्यन्ति तपसा च ते। इत्येवं तपसा देवा महत्त्वं प्रतिपेदिरे॥<br><br>5877: इमानीष्टविभागानि फलानि तपसः सदा। तपसा शक्यते प्राप्तुं देवत्वमपि निश्चयात्॥<br><br>5878: युधिष्ठिर उवाच सत्यं धर्मं प्रशंसन्ति विप्रर्षिपितृदेवताः। सत्यमिच्छाम्यहं श्रोतुं तन्मे ब्रूहि पितामह॥<br><br>5879: सत्यं किंलक्षणं राजन् कथं वा तदवाप्यते। सत्यं प्राप्य भवेत् किं च कथं चैव तदुच्यताम्॥<br><br>5880: भीष्म उवाच चातुर्वर्ण्यस्य धर्माणां संकरो न प्रशस्यते। अविकारितमं सत्यं सर्ववर्णेषु भारत॥<br><br>5881: सत्यं सत्सु सदा धर्मः सत्यं धर्मः सनातनः। सत्यमेव नमस्येत सत्यं हि परमा गतिः॥<br><br>5882: सत्यं धर्मस्तपो योगः सत्यं ब्रह्म सनातनम्। सत्यं यज्ञः परः प्रोक्तः सर्वं सत्ये प्रतिष्ठितम्॥<br><br>5883: आचारानिह सत्यस्य यथावदनुपूर्वशः। लक्षणं च प्रवक्ष्यामि सत्यस्येह यथाक्रमम्॥<br><br>5884: प्राप्यते च यथा सत्यं तच्च श्रोतुमिहार्हसि। सत्यं त्रयोदशविधं सर्वलोकेषु भारत॥<br><br>5885: सत्यं च समता चैव दमश्चैव न संशयः। अमात्सर्यं क्षमा चैव ह्रीस्तितिक्षानसूयता॥<br><br>5886: त्यागो ध्यानमथार्यत्वं धृतिश्च सततं स्थिरा। अहिंसा चैव राजेन्द्र सत्याकारास्त्रयोदश॥<br><br>5887: सत्यं नामाव्ययं नित्यमविकारि तथैव च। सर्वधर्माविरुद्धेन योगेनैतदवाप्यते॥<br><br>5888: आत्मनीष्टे तथानिष्टे रिपौ च समता तथा। इच्छाद्वेषक्षयं प्राप्य कामक्रोधक्षयं तथा॥<br><br>5889: दमो नान्यस्पृहा नित्यं गाम्भीर्यं धैर्यमेव च। अभयं रोगशमनं ज्ञानेनैतदवाप्यते॥<br><br>5890: अमात्सर्यं बुधाः प्राहुर्दाने धर्मे च संयमः। अवस्थितेन नित्यं च सत्येनामत्सरी भवेत्॥<br><br>5891: अक्षमायाः क्षमायाश्च प्रियाणीहाप्रियाणि च। क्षमते सम्मतः साधुः साध्वाप्नोति च सत्यवाक्॥<br><br>5892: कल्याणं कुरुते बाढं धीमान् न ग्लायते क्वचित्। प्रशान्तवाङ्मना नित्यं ह्रीस्तु धर्मादवाप्यते॥<br><br>5893: धर्मार्थहेतोः क्षमते तितिक्षा क्षान्तिरुच्यते। लोकसंग्रहणार्थं वै सा तु धैर्येण लभ्यते॥<br><br>5894: त्यागः स्नेहस्य यत् त्यागो विषयाणां तथैव च। रागद्वेषप्रहीणस्य त्यागो भवति नान्यथा॥<br><br>5895: आर्यता नाम भूतानां यः करोति प्रयत्नतः। शुभं कर्म निराकारो वीतरागस्तथैव च॥<br><br>5896: धृतिर्नाम सुखे दुःखे यथा नाप्नोति विक्रियाम्। तां भजेत सदा प्राज्ञो य इच्छेद् भूतिमात्मनः॥<br><br>5897: सर्वथा क्षमिणा भाव्यं तथा सत्यपरेण च। वीतहर्षभयक्रोधो धृतिमाप्नोति पण्डितः॥<br><br>5898: अद्रोहः सर्वभूतेषु कर्मणा मनसा गिरा। अनुग्रहश्च दानं च सतां धर्मः सनातनः॥<br><br>5899: एते त्रयोदशाकाराः पृथक् सत्यैकलक्षणाः। भजन्ते सत्यमेवेह बृंहयन्ते च भारत॥<br><br>5900: नान्तः शक्यो गुणानां च वक्तुं सत्यस्य पार्थिव। अतः सत्यं प्रशंसन्ति विप्राः सपितृदेवताः॥<br><br>5901: नास्ति सत्यात् परो धर्मो नानृतात् पातकं परम्। स्थितिर्हि सत्यं धर्मस्य तस्मात्सत्यं न लोपयेत्॥<br><br>5902: उपैति सत्याद् दानं हि तथा यज्ञाः सदक्षिणाः। त्रेताग्निहोत्रं वेदाश्च ये चान्ये धर्मनिश्चयाः॥<br><br>5903: अश्वमेधसहस्रं च सत्यं च तुलया धृतम्। अश्वमेधसहस्राद्धि सत्यमेव विशिष्यते॥<br><br>5904: युधिष्ठिर उवाच यतः प्रभवति क्रोधः कामो वा भरतर्षभ। शोकमोहौ विधित्सा च परासुत्वं तथा मदः॥<br><br>5905: लोभो मात्सयमीp च कुत्सासूया कृपा तथा। एतत् सर्वं महाप्राज्ञ याथातथ्येन मे वद॥<br><br>5906: भीष्म उवाच त्रयोदशैतेऽतिबलाः शत्रवः प्राणिनां स्मृताः। उपासन्ते महाराज समन्तात् पुरुषानिह॥<br><br>5907: एते प्रमत्तं पुरुषमप्रमत्तास्तुदन्ति च। वृका इव विलुम्पन्ति दृष्ट्वैव पुरुषं बलात्॥<br><br>5908: एभ्यः प्रवर्तते दुःखमेभ्यः पापं प्रवर्तते। इति मयो विजानीयात् सततं पुरुषर्षभ॥<br><br>5909: एतेषामुदयं स्थानं क्षयं च पृथिवीपते। हन्त ते कथयिष्यामि क्रोधस्योत्पत्तिमादितः॥<br><br>5910: यथातत्त्वं क्षितिपते तदिहैकमनाः शृणु। लोभात् क्रोधः प्रभवति परदोषैरुदीर्यते॥<br><br>5911: क्षमया तिष्ठते राजन् क्षमया विनिवर्तते। संकल्पाज्जायते कामः सेव्यमानो विवर्धते॥<br><br>5912: यदा प्राज्ञो विरमते तदा सद्यः प्रणश्यति। परासुता क्रोधलोभादभ्यासाच्च प्रवर्तते॥<br><br>5913: दयया सर्वभूतानां निर्वेदात् सा निवर्तते। अवद्यदर्शनादेति तत्त्वज्ञानाच्च धीमताम्॥<br><br>5914: अज्ञानप्रभवो मोहः पापाभ्यासात् प्रवर्तते। यदा प्राज्ञेषु रमते तदा सद्यः प्रणश्यति॥<br><br>5915: विरुद्धानीह शास्त्राणि ये पश्यन्ति कुरूद्वह। विधित्सा जायते तेषां तत्त्वज्ञानान्निवर्तते॥<br><br>5916: प्रीत्या शोकः प्रभवति वियोगात् तस्य देहिनः। यदा निरर्थकं वेत्ति तदा सद्यः प्रणश्यति॥<br><br>5917: परासुता क्रोधलोभादभ्यासाच्च प्रवर्तते। दयया सर्वभूतानां निर्वेदात् सा निवर्तते। ॥<br><br>5918: सत्यत्यागात् तु मात्सर्यमहितानां च सेवया। एतत् तु क्षीयते तात साधूनामुपसेवनात्॥<br><br>5919: कुलाज्ज्ञानात् तथैश्वर्यान्मदो भवति देहिनाम्। एभिरेव तु विज्ञातैः स च सद्यः प्रणश्यति॥<br><br>5920: ईर्ष्या कामात् प्रभवति संहर्षाच्चैव जायते। इतरेषां तु सत्त्वानां प्रज्ञया सा प्रणश्यति॥<br><br>5921: विभ्रमाल्लोकबाह्यानां द्वेष्यैर्वाक्यैरसम्मतैः। कुत्सा संजायते राजंल्लोकान् प्रेक्ष्याभिशाम्यति॥<br><br>5922: प्रतिकर्तुं न शक्ता ये बलस्थायापकारिणे। असूया जायते तीव्रा कारुण्याद् विनिवर्तते॥<br><br>5923: कृपणान् सततं दृष्ट्वा ततः संजायते कृपा। धर्मनिष्ठां यदा वेत्ति तदा शाम्यति सा कृपा॥<br><br>5924: अज्ञानप्रभवो लोभो भूतानां दृश्यते सदा। अस्थिरत्वं च भोगानां दृष्ट्वा ज्ञात्वा निवर्तते॥<br><br>5925: एतान्येव जितान्याहुः प्रशमाच्च त्रयोदश। एते हि धार्तराष्ट्राणां सर्वे दोषास्त्रयोदश॥<br><br>5926: त्वया सत्यार्थिना नित्यं विजिता ज्येष्ठसेवनात्॥<br><br>5927: युधिष्ठिर उवाच आनृशंस्यं विजानामि दर्शनेन सतां सदा। नृशंसान्न विजानामि तेषां कर्म च भारत॥<br><br>5928: कण्टकान् कूपमग्निं च वर्जयन्ति यथा नराः। तथा नृशंसकर्माणं वर्जयन्ति नरा नरम्॥<br><br>5929: नृशंसो दह्यते नित्यं प्रेत्य चेह च भारत। तस्मात् त्वं ब्रूहि कौरव्य तस्य धर्मविनिश्चयम्॥<br><br>5930: भीष्म उवाच स्पृहा स्याद् गर्हिता चैव विधित्सा चैव कर्मणाम्। आक्रोष्टा क्रुश्यते चैव वञ्चितो बुद्ध्यते स च॥<br><br>5931: दत्तानुकीर्तिर्विषमः क्षुद्रो नैकृतिकः शठः। असंविभागी मानी च तथा सङ्गी विकत्थनः॥<br><br>5932: सर्वातिशङ्की पुरुषो बलीशः कृपणोऽथवा। वर्गप्रशंसी सततमाश्रमद्वेषसंकरी॥<br><br>5933: हिंसाविहारः सततमविशेषगुणागुणः। बबलीकोऽमनस्वी च लुब्धोऽत्यर्थं नृशंसकृत्॥<br><br>5934: धर्मशीलं गुणोपेतं पापमित्यवगच्छति। आत्मशीलप्रमाणेन न विश्वसिति कस्यचित्॥<br><br>5935: परेषां यत्र दोषः स्यात् तद् गुह्यं सम्प्रकाशयेत्। समानेष्वेव दोषेषु वृत्त्यर्थमुपघातयेत्॥<br><br>5936: तथोपकारिणं चैव मन्यते वञ्चितं परम्। दत्त्वापि च धनं काले संतपत्युपकारिणे॥<br><br>5937: भक्ष्यं पेयमथालेह्यं यच्चान्यत् साधु भोजनम्। प्रेक्षमाणेषु योऽश्नीयान्नृशंसमिति तं वदेत्॥<br><br>5938: ब्राह्मणेभ्यः प्रदायाग्रं यः सुहृद्भिः सहाश्नुते। स प्रेत्य लभते स्वर्गमिह चानन्त्यमश्नुते॥<br><br>5939: एष ते भरतश्रेष्ठ नृशंसः परिकीर्तितः। सदा विवर्जनीयो हि पुरुषेण विजानता। ॥<br><br>5940: भीष्म उवाच हृतार्थो यक्ष्यमाणश्व सर्ववेदान्तगश्च यः। आचार्यपितृकार्यार्थं स्वाध्यायार्थमथापि च॥<br><br>5941: एते वै दृष्टा ब्राह्मणा धर्मभिक्षवः। निःस्वेभ्यो देयमेतेभ्यो दानं विद्या च भारत॥<br><br>5942: अन्यत्र दक्षिणादानं देयं भरतसत्तम। अन्येभ्योऽपि बहिर्वेदि चाकृतान्नं विधीयते॥<br><br>5943: सर्वरत्नानि राजा हि यथार्ह प्रतिपादयेत्। ब्राह्मणा एव वेदाश्च यज्ञाश्च बहुदक्षिणाः। अन्योन्यं विभवाचारा यजन्ते गुणतः सदा॥<br><br>5944: यस्य त्रैवार्षिकं भक्तं पर्याप्तं भृत्यवृत्तये। अधिकं चापि विद्येत स सोमं पातुमर्हति॥<br><br>5945: यज्ञश्चेत् प्रतिरुद्धः स्यादंशेनैकेन यज्वनः। ब्राह्मणस्य विशेषेण धार्मिके सति राजनि॥<br><br>5946: यो वैश्यः स्याद् बहुपशु-नक्रतुरसोमपः। कुटुम्बात् तस्य तद् वित्तं यज्ञार्थं पार्थिवो हरेत्॥<br><br>5947: आहरेदथ नो किञ्चत् कामं शूद्रस्य वेश्मनः। न हि यज्ञेषु शूद्रस्य किञ्चिदस्ति परिग्रहः॥<br><br>5948: योऽनाहिताग्निः शतगुरयज्वा च सहस्रगुः। तयोरपि कुटुम्बाभ्यामाहरेदविचारयन्॥<br><br>5949: अदातृभ्यो हरेद् वित्तं विख्याप्य नृपतिः सदा। तथैवाचरतो धर्मो नृपते: स्यादथाखिलः॥<br><br>5950: तथैव शृणु मे भक्तं भक्तानि षडनश्नतः। अश्वस्तनविधानेन हर्तव्यं हीनकर्मणः॥<br><br>5951: खलात् क्षेत्रात् तथा रामाद् यतो वाप्युपपद्यते। आख्यातव्यं नृपस्यैतत् पृच्छतेऽपृच्छतेऽपि वा॥<br><br>5952: न तस्मै धारयेद् दण्डं राजा धर्मेण धर्मवित्। क्षत्रियस्य तु बालिश्या ब्राह्मणः क्लिश्यते क्षुधा॥<br><br>5953: श्रुतशीले समाज्ञाय वृत्तिमस्य प्रकल्पयेत्। अथैनं परिरक्षेत पिता पुत्रमिवौरसम्॥<br><br>5954: इष्टिं वैश्वानरों नित्यं निर्वयेदब्दपर्यये। अनुकल्पः परो परो धर्मो धर्मवादैस्तु केवलम्॥<br><br>5955: विश्वैर्देवैश्च साध्यैश्च ब्राह्मणैश्च महर्षिभिः। आपत्सु मरणाद् भीतैर्विधिः प्रतिनिधीकृतः॥<br><br>5956: प्रभुः प्रथमकल्पस्य योऽनुकल्पे न वर्तते। न साम्परायिकं तस्य दुर्मतेर्विद्यते फलम्॥<br><br>5957: न ब्राह्मणो निवेदेत किंचिद् राजनि वेदवित्। स्ववीर्याद् राजवीर्याच्च स्ववीर्यं बलवत्तरम्॥<br><br>5958: तस्माद् राज्ञः सदा तेजो दुःसहं ब्रह्मवादिनाम्। कर्ता शास्ता विधाता च ब्राह्मणो देव उच्यते॥<br><br>5959: तस्मिन्नाकुशलं ब्रूयान्न शुष्कामीरयेद् गिरम्। क्षत्रियो बाहुवीर्येण तरेदापदमात्मनः॥<br><br>5960: धनैवैश्यश्च शूद्रश्च मन्त्रैर्हो मैश्च वै द्विजः। नैव कन्या न युवति मन्त्रज्ञो न बालिशः॥<br><br>5961: परिवेष्टाग्निहोत्रस्य भवेन्नासंस्कृतस्तथा। नरकं निपतन्त्येते जुह्वानाः स च यस्य तत्। तस्माद् वैतानकुशलो होता स्याद् वेदपारगः॥<br><br>5962: प्राजापत्यमदत्त्वाश्वमग्न्याधेयस्य दक्षिणाम्। अनाहिताग्निरिति स प्रोच्यते धर्मदर्शिभिः॥<br><br>5963: पुण्यानि यानि कुर्वीत श्रद्दधानो जितेन्द्रियः। अनाप्तदक्षिणैर्यज्ञैर्न यजेत कथञ्चन॥<br><br>5964: प्रजाः पशृंश्च स्वर्गे च हन्ति यज्ञो ह्यदक्षिणः। इन्द्रियाणि यशः कीर्तिमायुश्चाप्यवकृन्तति॥<br><br>5965: उदक्यामासते ये च द्विजाः केचिदनग्नयः। होमं चाश्रोत्रियं येषां ते सर्वे पापकर्मिणः॥<br><br>5966: उदपानोदके ग्रामे ब्राह्मणो वृषलीपतिः। उषित्वा द्वादश समाः शूद्रकर्मैव गच्छति॥<br><br>5967: अभार्यां शयने बिभ्रच्छूद्रं वृद्ध च वै द्विजः। अब्राह्मणं मन्यमानस्तुणेष्वासीत पृष्ठतः। तथा संशुध्यते राजशृणु चात्र वचो मम॥<br><br>5968: यदेकरात्रेण करोति पापं निकृष्टवर्णं ब्राह्मणः सेवमान:। स्थानासनाभ्यां विहरन् व्रती स त्रिभिर्वर्षेः शमयेदात्मपापम्॥<br><br>5969: न नर्मयुक्तमनृतं हिनस्ति न स्त्रीषु राजन्न विवाहकाले। न गुर्वर्थं नात्मनो जीवितार्थे पञ्चानृतान्याहुरपातकानि॥<br><br>5970: श्रद्दधानः शुभां विद्यां हीनादपि समाप्नुयात्। सुवर्णमपि चामेध्यादाददीताविचारयन्। ॥<br><br>5971: स्त्रीरत्नं दुष्कुलाच्चापि विषादप्यमृतं पिबेत्। अदृष्या हि स्त्रियो रत्नमाप इत्येव धर्मतः॥<br><br>5972: गोब्राह्मणहितार्थं च वर्णानां संकरेषु च। वैश्यो गृह्णीत शस्त्राणि परित्राणार्थमात्मनः॥<br><br>5973: सुरापानं ब्रह्महत्या गुरुतल्पमथापि वा। अनिर्देश्यानि मन्यन्ते प्राणान्तमिति धारणा॥<br><br>5974: सुवर्णहरणं स्तैन्यं विप्रस्वं चेति पातकम्। विहरन् मद्यपानाच्च अगम्यागमनादपि॥<br><br>5975: पतितैः सम्प्रयोगाच्च ब्राह्मणीयोनितस्तथा। अचिरेण महाराज पतितो वै भवत्युत॥<br><br>5976: संवत्सरेण पतति पतितेन सहाचरन्। याजनाध्यापनाद् यौनान्न तु यानासनाशनात्॥<br><br>5977: एतानि हित्वातोऽन्यानि निर्देश्यानीति भारत। निर्देश्यानेन विधिना कालेनाव्यसनी भवेत्॥<br><br>5978: अन्नं वीर्यं ग्रहीतव्यं प्रेतकर्मण्यपातिते। त्रिषु त्वेतेषु पूर्वेषु न कुर्वीत विचारणाम्॥<br><br>5979: अमात्यान् वा गुरून् वापि जह्याद् धर्मेण धार्मिकः। प्रायश्चित्तमकुर्वाणै तैरर्हति संविदम्॥<br><br>5980: अधर्मकारी धर्मेण तपसा हन्ति किल्विषम्। ब्रुवन् स्तेन इति स्तेनं तावत् प्राप्नोति किल्बिषम्॥<br><br>5981: अस्तेनं स्तेन इत्युक्त्वा द्विगुणं पापमाप्नुयात्। त्रिभागं ब्रह्महत्यायाः कन्या प्राप्नोति दुष्यती॥<br><br>5982: यस्तु दूषयिता तस्याः शेषं प्राप्नोति पाप्मनः। ब्राह्मणानवगर्नेह स्पृष्ट्वा गुरुतरं भवेत्॥<br><br>5983: वर्षाणां हि शतं तावत् प्रतिष्ठां नाधिगच्छति। सहस्रं चैव वर्षाणां निपत्य नरकं वसेत्॥<br><br>5984: तस्मान्नैवावगर्खेत नैव जातु निपातयेत्। शोणितं यावत: पांसून् संगृह्णीयाद् द्विजक्षतात्॥<br><br>5985: तावती: स समा राजन् नरके प्रतिपद्यते। भ्रूणहाऽऽहवमध्ये तु शुद्ध्यते शस्त्रपाततः॥<br><br>5986: आत्मानं जुहुयादग्नौ समिद्धे तेन शुद्ध्यते। सुरापो वारुणीमुष्णां पीत्वा पापाद् विमुच्यते॥<br><br>5987: तया स काये निर्दग्धे मृत्युं वा प्राप्य शुद्ध्यति। लोकांश्च लभते विप्रो नान्यथा लभते हि सः॥<br><br>5988: गुरुतल्पमधिष्ठाय दुरात्मा पापचेतनः। स्त्र्याकारां प्रतिमां लिंग्य मृत्युना सोऽभिशुद्ध्यति॥<br><br>5989: अथवा शिश्नवृषणावादायाञ्जलिना स्वयम्॥<br><br>5990: नैर्ऋती दिशमास्थाय निपतेत् स त्वजिह्मगः। ब्राह्मणार्थेऽपि वा प्राणान् संत्यजेत् तेन शुद्ध्यति॥<br><br>5991: अश्वमेधेन वापीष्ट्वा अथवा गोसवेन वा। अग्निष्टोमेन वा सम्यगिह प्रेत्य च पूज्यते॥<br><br>5992: तथैव द्वादशसमाः कपाली ब्रह्महा भवेत्। ब्रह्मचारी भवेन्नित्यं स्वकर्म ख्यापयन् मुनिः॥<br><br>5993: एवं वा तपसा युक्तो ब्रह्महा सवनी भवेत्। एवं तु समभिज्ञातामात्रेयीं वा निपातयेत्॥<br><br>5994: द्विगुणा ब्रह्महत्या वै आत्रेयीनिधने भवेत्। सुरापो नियताहारो ब्रह्मचारी क्षितीशयः॥<br><br>5995: ऊर्ध्वं त्रिभ्योऽपि वर्षेभ्यो यजेताग्निष्टुता परम्। ऋषभैकसहस्रं वा गा दत्त्वा शौचमाप्नुयात्॥<br><br>5996: वैश्यं हत्वा तु वर्षे द्वे ऋषभैकशतं च गाः। शूद्रं हत्वाब्दमेवैकमृषभं च शतं च गाः॥<br><br>5997: श्ववराहखरान् हत्वा शौद्रमेव व्रतं चरेत्। मार्जारचाषमण्डूकान् काकं व्यालं च मूषिकम्॥<br><br>5998: उक्तः पशुसमो दोषो राजन् प्राणिनिपातनात्। प्रायश्चित्तान्यथान्यानि प्रवक्ष्याम्यनुपूर्वशः॥<br><br>5999: अल्पे वाप्यथ शोचेत पृथक् संवत्सरं चरेत्। त्रीणि श्रोत्रियभार्यायां परदारे च द्वे स्मृते॥<br><br>6000: काले चतुर्थे भुञ्जानो ब्रह्मचारी व्रती भवेत्। स्थानासनाभ्यां विहरेत् त्रिरह्नाभ्युपयन्नपः। एवमेव निराकर्ता यश्चाग्नीनपविध्यति॥<br><br>6001: त्यजत्यकारणे यश्च पितरं मातरं गुरुम्। पतितः स्यात्स कौरव्य यथा धर्मेषु निश्चयः॥<br><br>6002: ग्रासाच्छादनमात्रं तु दद्यादिति निदर्शनम्। (ब्रह्मचारी द्विजेभ्यश्च दत्त्वा पापात् प्रपुच्यते। ) भार्यायां व्यभिचारिण्यां निरुद्धायां विशेषतः। यत् पुंसः परदारेषु तदेनां चारयेद् व्रतम्॥<br><br>6003: श्रेयांसं शयनं हित्वा यान्यं पापं निगच्छति। श्वभिस्तामर्दयेद् राजा संस्थाने बहुविस्तरे॥<br><br>6004: पुमांसमुन्नयेत् प्राज्ञः शयने तप्त आयसे। अप्यादधीत दारूणि तत्र दह्येत पापकृत्॥<br><br>6005: एष दण्डो महाराज स्त्रीणां भर्तृष्वतिक्रमात्। संवत्सरोऽभिशस्तस्य दुष्टस्य द्विगुणो भवेत्॥<br><br>6006: द्वे तस्य त्रीणि वर्षाणि चत्वारि सहसेविनि। कुचरः पञ्चवर्षाणि चरेद् भैक्ष्यं मुनिव्रतः॥<br><br>6007: परिवित्तिः परिवेत्ता या चैव परिविद्यते। पाणिग्रहास्त्वधर्मेण सर्वे ते पतिताः स्मृताः॥<br><br>6008: चरेयुः सर्व एवैते वीरहा यद् व्रतं चरेत्। चान्द्रायणं चरेन्मासं कृच्छ्रे वा पापशुद्धये॥<br><br>6009: परिवेत्ता प्रयच्छेत तां स्नुषां परिवित्तये। ज्येष्ठेन त्वभ्यनुज्ञातो यवीयानप्यनन्तरम्। एवं च मोक्षमाप्नोति तौ च सा चैव धर्मतः॥<br><br>6010: अमानुषीषु गोवामनावृष्टिर्न दुष्यति। अधिष्ठात्रवमन्तारं पशूनां पुरुषं विदुः॥<br><br>6011: परिधायोर्ध्ववालं तु पात्रमादाय मृन्मयम्। चरेत् सप्तगृहान्नित्यं स्वकर्म परिकीर्तयन्। ॥<br><br>6012: तत्रैव लब्धभोजी स्याद् द्वादशाहात्स शुद्ध्यति। चरेत् संवत्सरं चापि तद् व्रतं येन कृन्तति॥<br><br>6013: भवेत्तु मानुषेष्वेवं प्रायश्चित्तमनुत्तमम्। दानं वा दानशक्तेषु सर्वमेतत् प्रकल्पयेत्॥<br><br>6014: अनास्तिकेषु गोमात्रं दानमेकं प्रचक्षते। ववराहमनुष्याणां कुक्कुटस्य खरस्य च॥<br><br>6015: मांसं मूत्रं पुरीषं च प्राश्य संस्कारमर्हति। ब्राह्मणास्तु सुरापस्य गन्धमादाय सोमपः॥<br><br>6016: अपस्त्र्यहं पिबेदुष्णं त्र्यहमुष्णं पयः पिबेत्। त्र्यहमुष्णं पयः पीत्वा वायुभक्षो भवेत् त्र्यहम्॥<br><br>6017: एवमेतत् समुद्दिष्टं प्रायश्चित्तं सनातनम्। ब्राह्मणस्य विशेषेण यदज्ञानेन सम्भवेत्॥<br><br>6018: वैशम्पायन उवाच कथान्तरमथासाद्य खड्गयुद्धविशारदः। नकुलः शरतल्पस्थमिदमाह पितामहम्॥<br><br>6019: नकुल उवाच धनुः प्रहरणं श्रेष्ठमतीवात्र पितामह। मतस्तु मम धर्मज्ञ खड्ग एव सुसंशितः॥<br><br>6020: विशीर्णे कार्मुके राजन् प्रक्षीणेषु च वाजिषु। खड्ड्रेन शक्यते युद्धे साध्वात्मा परिरक्षितुम्॥<br><br>6021: शरासनधरांश्चैव गदाशक्तिधरांस्तथा। एकः खड्गधरो वीरः समर्थः प्रतिबाधितुम्॥<br><br>6022: अत्र मे संशयश्चैव कौतूहलमतीव च। किंस्वित् प्रहरणं श्रेष्ठं सर्वयुद्धषु पार्थिव॥<br><br>6023: कथं चोत्पादितः खड्गः कस्मै चाय केन च। पूर्वाचार्यं च खड्गस्य प्रब्रूहि प्रपितामह॥<br><br>6024: वैशम्पायन उवाच तस्य तद्वचनं श्रुत्वा माद्रीपुत्रस्य धीमतः। स तु कौशल संयुक्तं सूक्ष्मचित्रार्थसम्मतम्॥<br><br>6025: ततस्तस्योत्तरं वाक्यं स्वरवर्णोपपादितम्। शिक्षया चोपपन्नाय द्रोणशिष्याय भारत॥<br><br>6026: उवाच स तु धर्मज्ञो धनुर्वेदस्य पारगः। शरतल्पगतो भीष्मो नकुलाय महात्मने॥<br><br>6027: भीष्म उवाच तत्त्वं शृणुष्व माद्रेय यदेतत् परिपृच्छसि। प्रबोधितोऽस्मि भवता धातुमानिव पर्वतः॥<br><br>6028: सलिलैकार्णवं तात पुरा सर्वमभूदिदम्। निष्पकम्पमनाकाशमनिर्देश्यमहीतलम्॥<br><br>6029: तमसाऽऽवृतमस्पर्शमतिगम्भीरदर्शनम्। निःशब्दं चाप्रमेयं च तत्र जज्ञे पितामहः॥<br><br>6030: सोऽसृजद् वातमग्निं च भास्करं चापि वीर्यवान्। आकाशमसृजच्चोर्ध्वमधो भूमिं च नैर्ऋतीम्॥<br><br>6031: नभः सचन्द्रतारं च नक्षत्राणि ग्रहांस्तथा। संवत्सरानृतून् मासान् पक्षानथ लवान् क्षणान्॥<br><br>6032: ततः शरीरं लोकस्थं स्थापयित्वा पितामहः। जनयामास भगवान् पुत्रानुत्तमतेजसः॥<br><br>6033: मरीचिमृषिमत्रिं च पुलस्त्यं पुलहं ऋतुम्। वसिष्ठाङ्गिरसौ चोभौ रुद्रं च प्रभुमीश्वरम्॥<br><br>6034: प्राचेतसस्तथा दक्षः कन्याषष्टिमजीजनत्। ता वै ब्रह्मर्षयः सर्वाः प्रजार्थं प्रतिपेदिरे॥<br><br>6035: ताभ्यो विश्वानि भूतानि देवाः पितृगणास्तथा। गन्धर्वाप्सरसश्चैव रक्षांसि विविधानि च॥<br><br>6036: पतत्रिमृगमीनाश्च प्लवङ्गाश्च महोरगाः। तथा पक्षिगणाः सर्वे जलस्थलविचारिणः॥<br><br>6037: उद्भिदः स्वेदजाश्चैव साण्डजाश्च जरायुजाः। जज्ञे तात जगत्सर्वं तथा स्थावरजङ्गमम्॥<br><br>6038: भूतसर्गमिमं कृत्वा सर्वलोकपितामहः। शाश्वतं वेदपठितं धर्म प्रयुयुजे ततः॥<br><br>6039: तस्मिन् धर्मे स्थिता देवा: सहाचार्यपुरोहिताः। आदित्या वसवो रुद्राः ससाध्या मरुदतश्विनः॥<br><br>6040: भृग्वत्र्यङ्गिरसः सिद्धाः काश्यपाश्च तपोधनाः। वसिष्ठगौतमागस्त्यास्तथा नारदपर्वतौ॥<br><br>6041: ऋषयो वालखिल्याश्च प्रभासा: सिकतास्तथा। घृतपा: सोमवायव्या वैश्वानरमरीचिपाः॥<br><br>6042: अकृष्टाश्चैव हंसाश्च ऋषयो वाग्नियोनयः। वानप्रस्थाः पृश्नयश्च स्थिता ब्रह्मानुशासने॥<br><br>6043: दानवेन्द्रास्त्वतिक्रम्य तत् पितामहशासनम्। धर्मस्यापचयं चक्रुः क्रोधलोभसमन्विताः॥<br><br>6044: हिरण्यकशिपुश्चैव हिरण्याक्षो विरोचनः। शम्बरो विप्रचित्तिश्च विराधो नमुचिर्बलिः :॥<br><br>6045: एते चान्ये च बहवः सगणा दैत्यदानवाः। धर्मसेतुमतिक्रम्य रेमिरेऽधर्मनिश्चयाः॥<br><br>6046: सर्वे तुल्याभिजातीया यथा देवास्तथा वयम्। इत्येवं धर्ममास्थाय स्पर्धमानाः सुरर्षिभिः॥<br><br>6047: न प्रियं नाप्यनुक्रोशं चक्रुर्भूतेषु भारत। त्रीनुपायानतिक्रम्य दण्डेन रुरुधुः प्रजाः॥<br><br>6048: न जग्मुः संविदं तैश्च दर्पादसुरसत्तमाः॥<br><br>6049: तदा हिमवतः शृङ्गे सुरम्ये पद्मतारके। शतयोजनविस्तारे मणिरत्नचयाचिते॥<br><br>6050: तस्मिन् गिरिवरे पुत्र पुष्पितद्रुमकानने। तस्थौ स विबुधश्रेष्ठो ब्रह्मा लोकार्थसिद्धये॥<br><br>6051: ततो वर्षसहस्रान्ते वितानमकरोत् प्रभुः। विधिना कल्पदृष्टेन यथावच्चोपपादितम्॥<br><br>6052: ऋषिभिर्यज्ञपटुभिर्यथावत् कर्मकर्तृभिः। समिद्भिः परिसंकीर्णं दीप्यमानैश्च पावकैः॥<br><br>6053: काञ्चनैर्यज्ञभाण्डैश्च भ्राजिष्णुभिरलंकृतम्। वृतं देवगणैश्चैव प्रवरैर्यज्ञमण्डलम्॥<br><br>6054: तथा ब्रह्मर्षिभिश्चैव सदस्यैरुपशोभितम्। तत्र घोरतमं वृत्तमृषीणां मे परिश्रुतम्॥<br><br>6055: चन्द्रमा विमलं व्योम यथाभ्युदिततारकम्। विकीर्याग्निं तथा भूतमुत्थितं श्रूयते तदा॥<br><br>6056: नीलोत्पलसवर्णाभं तीक्ष्णदंष्ट्र कृशोदरम्। प्रांशुं सुदुर्धर्षतरं तथैव ह्यमितौजसम्॥<br><br>6057: तस्मिन्नुतपतमाने च प्रचचाल वसुन्धरा। महोर्मिकलितावर्तश्चुक्षुभे स महोदधिः॥<br><br>6058: पेतुरुल्का महोत्पाताः शाखाश्च मुमुचुर्दुमाः। अप्रशान्ता दिशः सर्वाः पवनश्चाशिवो ववौ॥<br><br>6059: मुहुर्मुहुश्च भूतानि प्राव्यथन्त भयात् तथा। तत: स तुमुलं दृष्ट्वा तं च भूतमुपस्थितम्॥<br><br>6060: महर्षिसुरगन्धर्वानुवाचेदं पितामहः। मयैवं चिन्तितं भूतमसि मैष वीर्यवान्। ॥<br><br>6061: रक्षणार्थाय लोकस्य वधाय च सुरद्विषाम्। ततस्तद्रूपमुत्सृज्य बभौ निस्त्रिंश एव सः॥<br><br>6062: विमलस्तीक्ष्णधारश्च कालान्तक इवोद्यतः। ततः स शितिकण्ठाय रुद्रायाभिकेतवे॥<br><br>6063: ब्रह्मा ददावसिं तीक्ष्णमधर्मप्रतिवारणम्। ततः स भगवान् रुद्रो महर्षिजनसंस्तुतः॥<br><br>6064: प्रगृह्यासिममेयात्मा रूपमन्यच्चकार ह। चतुर्बाहुः स्पृशन् मूर्खा भूस्थितोऽपि दिवाकरम्॥<br><br>6065: उर्ध्वदृष्टिर्महालिङ्गो मुखाज्ज्वालाः समुत्सृजन्। विकुर्वन् बहुधा वर्णान् नीलपाण्डुरलोहितान्॥<br><br>6066: बिभ्रत्कृष्णाजिनं वासो हेमप्रवरतारकम्। नेत्रं चैकं ललाटेन भास्करप्रतिमं वहन्॥<br><br>6067: शुशुभातेऽतिविमले द्वे नेत्रे कृष्णपिङ्गले। ततो देवो महादेवः शूलपाणिर्भगाक्षिहा॥<br><br>6068: सम्प्रगृह्य तु निस्त्रिंशं कालाग्निसमवर्चसम्। त्रिकूटं चर्म चोद्यम्य सविद्युतमिवाम्बुदम्। चचार विविधान् मार्गान् महाबलपराक्रमः॥<br><br>6069: विधुन्वन्नसिमाकाशे तथा युद्धचिकीर्षया। तस्य नादं विनदतो महाहासं च मुञ्चतः॥<br><br>6070: बभौ प्रतिभयं रूपं तदा रुद्रस्य भारत। तद्रूपधारिणं रुद्रं रौद्रकर्मचिकीर्षया। ॥<br><br>6071: निशम्य दानवाः सर्वे हृष्टाः समभिदुद्रुवुः। अश्मभिश्चाभ्यवर्षन्त प्रदीप्तैश्च तथोल्मुकैः॥<br><br>6072: घोरैः प्रहरणैश्चान्यैः क्षुरधारैरयोमयैः। ततस्तु दानवानीकं सम्प्रणेतारमुच्यतम्॥<br><br>6073: रुद्रं दृष्ट्वा बलोद्भूतं प्रमुमोह चचाल च। चित्रं शीघ्रपदत्वाच्च चरन्तमसिपाणिनम्॥<br><br>6074: तमेकमसुराः सर्वे सहस्रमिति मेनिरे। छिन्दन भिन्दन् रुजन् कृन्तन् दारयन् पोथयन्नपि॥<br><br>6075: अचरद् वैरिसङ्केषु दावाग्निरिव कक्षगः। असिवेगप्रभग्नास्ते छिन्नबाहूरुवक्षसः॥<br><br>6076: सम्प्रकीर्णान्त्रगात्राश्च पेतुरुआं महाबलाः। अपरे दानवा भग्नाः खड्गपातावपीडिताः॥<br><br>6077: अन्योन्यमभिनर्दन्तो दिशः सम्प्रतिपेदिरे। भूमि केचित् प्रविविशुः पर्वतानपरे तथा॥<br><br>6078: अपरे जग्मुराकाशमपरेऽम्भः समाविशन्। तस्मिन् महति संवृत्ते समरे भृशदारुणे॥<br><br>6079: बभूव भूः प्रतिभया मांसशोणितकर्दमा। दानवानां शरीरैश्च पतितैः शोणितोक्षितैः॥<br><br>6080: समाकीर्णा महाबाहो शैलैरिव सकिंशुकैः। स रुद्रो दानवान् हत्वा कृत्वा धर्मोत्तरं जगत्॥<br><br>6081: रौद्र रूपमथोत्क्षिप्य चक्रे रूपं शिवं शिवः। ततो महर्षयः सर्वे सर्वे देवगणास्तथा॥<br><br>6082: जयेनाद्भुतकल्पेन देवदेवं तथार्चयन्। ततः स भगवान् रुद्रो दानवक्षतजोक्षितम्॥<br><br>6083: असिं धर्मस्य गोप्तारं ददौ सत्कृत्य विष्णवे। विष्णुर्मरीचये प्रादान्मरीचिर्भगवानपि॥<br><br>6084: महर्षिभ्यो ददौ खड्गमृषयो वासवाय च। महेन्द्रो लोकपालेभ्यो लोकपालास्तु पुत्रका। ६७। । मनवे सूर्यपुत्राय ददुः खड्गं सुविस्तरम्। उचुश्चैनं तथा वाक्यं मानुषाणां त्वमीश्वरः॥<br><br>6085: असिना धर्मगर्भेण पालयस्व प्रजा इति। धर्मसेतुमतिक्रान्ताः स्थूलसूक्ष्मात्मकारणात्॥<br><br>6086: विभज्य दण्डं रक्ष्यास्तु धर्मतो न यदृच्छया। दुर्वाचा निग्रहो दण्डो हिरण्यबहुलस्तथा॥<br><br>6087: व्यङ्गता च शरीरस्य वधो वानल्पकारणात्। असेरेतानि रूपाणि दुरादीनि निर्दिशेत्॥<br><br>6088: असेरेवं प्रमाणानि परिपाल्य व्यतिक्रमात्। स विसृज्याथ पुत्रं स्वं प्रजानामधिपं ततः॥<br><br>6089: मनुः प्रजानां रक्षार्थं क्षुपाय प्रददावसिम्। क्षुपाज्जग्राह चेक्ष्वाकुरिक्ष्वाकोश्च पुरूरवाः॥<br><br>6090: आयुश्च तस्माल्लेभे तं नहुषश्च ततो भुवि। ययातिनहुषाच्चापि पूरुस्तस्माच्च लब्धवान्॥<br><br>6091: अमूर्तरयसस्तस्मात्ततो भूमिशयो नृपः। भरतश्चापि दौष्यन्तिर्लेभे भूमिशयादसिम्॥<br><br>6092: तस्माल्लेभे च धर्मज्ञो राजन्नैलविलस्तथा। ततस्त्वैलविलाल्लेभे धुन्धुमारो नरेश्वरः॥<br><br>6093: धुन्धुमाराच्च काम्बोजो मुचुकुन्दस्ततोऽलभत्। मुचुकुन्दान्मरुत्तश्च मरुत्तादपि रैवतः॥<br><br>6094: रैवताद् युवनाश्वश्च युवनाश्वात्ततो रघुः। इक्ष्वाकुवंशजस्तस्माद्धरिणाश्वः प्रतापवान्॥<br><br>6095: हरिणावादसि लेभे शुनकः शुनकादपि। उशीनरो वै धर्मात्मा तस्माद् भोजः स यादवः॥<br><br>6096: यदुभ्यश्च शिबिर्लेभे शिबेश्चापि प्रतर्दनः। प्रतर्दनादष्टकश्च पृषदश्वोऽष्टकादपि॥<br><br>6097: पृषदश्वाद् भरद्वाजो द्रोणस्तस्मात् कृपस्ततः। ततस्त्वं भ्रातृभिः सार्धं परमासिमवाप्तवान्॥<br><br>6098: कृत्तिकास्तस्य नक्षत्रमसेरग्निश्च दैवतम्। रोहिणी गोत्रमस्याथ रुद्रश्च गुरुरुत्तमः॥<br><br>6099: असेरष्टौ हि नामानि रहस्यानि निबोध मे। पाण्डवेय सदा यानि कीर्तयन् लभते जयम्॥<br><br>6100: असिर्विशसनः खड्गस्तीक्ष्णधारो दुरासदः। श्रीगर्भो विजयश्चैव धर्मपालस्तथैव च॥<br><br>6101: अग्रयः प्रहरणानां च खड्गो माद्रवतीसुत। महेश्वरप्रणीतश्च पुराणे निश्चयं गतः॥<br><br>6102: पृथुस्तूत्पादयामास धनुराधमरिंदमः। तेनेयं पृथिवी दुग्धा सस्यानि सुबहून्यपि। धर्मेण च यथापूर्वं वैन्येन परिरक्षिता॥<br><br>6103: तदेतदाएं माद्रेय प्रमाणं कर्तुमर्हसि। असेच पूजा कर्तव्या सदा युद्धविशारदैः॥<br><br>6104: इत्येष प्रथमः कल्पो व्याख्यातस्ते सुविस्तरात्। असेरुत्पत्तिसंसर्गो यथावद् भरतर्षभ॥<br><br>6105: सर्वथैतदिदं श्रुत्वा खड्गसाधनमुत्तमम्। लभते पुरुषः कीर्ति प्रेत्य चानन्त्यमश्नुते॥<br><br>6106: वैशम्पायन उवाच इत्युक्तवति भीष्मे तु तूष्णीभूत युधिष्ठिरः। पप्रच्छावसथं गत्वा भ्रातृन् विदुरपञ्चमान्॥<br><br>6107: धर्मे चार्थे च कामे च लोकवृत्तिः समाहिता। तेषां गरीयान् कतमो मध्यमः को लघुश्च कः॥<br><br>6108: कस्मिंश्चात्मा निधातव्यस्त्रिवर्गविजयाय वै। संहष्टा नैष्ठिकं वाक्यं यथावद् वक्तुमर्हथ॥<br><br>6109: ततोऽर्थगतितत्त्वज्ञः प्रथमं प्रतिमानवान्। जगाद विदुरो वाक्यं धर्मशास्त्रमनुस्मरन्॥<br><br>6110: विदुर उवाच बाहुश्रुत्यं तपस्त्यागः श्रद्धा यज्ञक्रिया क्षमा। भावशुद्धिर्दया सत्यं संयमश्चात्मसम्पदः॥<br><br>6111: एतदेवाभिपद्यस्व मा तेऽभूच्चलितं मनः। एतन्मूलौ हि धर्मार्थावेतदेकपदं हि मे॥<br><br>6112: धर्मेणैवर्षयस्तीर्णा धर्मे लोकाः प्रतिष्ठिताः। धर्मेण देवा ववृधुर्धर्मे चार्थः समाहितः॥<br><br>6113: धर्मो राजन् गुणः श्रेष्ठो मध्यमो ह्यर्थ उच्यते। कामो यवीयानिति च प्रवदन्ति मनीषिणः॥<br><br>6114: तस्माद् धर्मप्रधानेन भवितव्य यतात्मना। तथा च सर्वभूतेषु वर्तितव्यं यथात्मनि॥<br><br>6115: वैशम्पायन उवाच समाप्तवचने तस्मिन्नर्थशास्त्रविशारदः। पार्थो धर्मार्थतत्त्वज्ञो जगौ वाक्यं प्रचोदितः॥<br><br>6116: अर्जुन उवाच कर्मभूमिरियं राजनिह वार्ता प्रशस्यते। कृषिर्वाणिज्यगोरक्षं शिल्पानि विविधानि च॥<br><br>6117: अर्थ इत्येव सर्वेषां कर्मणामव्यतिक्रमः। न ह्यतेऽर्थेन वर्तेत धर्मकामाविति श्रुतिः॥<br><br>6118: विषयैरर्थवान् धर्ममाराधयितुमुत्तमम्। कामं च चरितुं शक्तो दुष्प्रापमकृतात्मभिः॥<br><br>6119: अर्थस्यावयवावेतौ धर्मकामाविति श्रुतिः। अर्थसिद्ध्या विनिर्वृत्तावुभावेतौ भविष्यतः॥<br><br>6120: तद्गतार्थं हि पुरुषं विशिष्टतरयोनयः। ब्रह्माणमिव भूतानि सततं पर्युपासते॥<br><br>6121: जटाजिनधरा दान्ताः पङ्कदिग्धा जितेन्द्रियाः। मुण्डा निस्तन्तवश्चापि वसन्त्यार्थिनः पृथक्॥<br><br>6122: काषायवसनाश्चान्ये श्मश्रुला हीनिषेविणः। विद्वांसश्चैव शान्ताश्च मुक्ताः सर्वपरिग्रहैः॥<br><br>6123: अार्थिनः सन्ति केचिदपरे स्वर्गकाङ्क्षिणः। कुलप्रत्यागमाश्चैके स्वं स्वं धर्ममनुष्ठिताः॥<br><br>6124: आस्तिका नास्तिकाश्चैव नियताः संयमे परे। अप्रज्ञानं तमोभूतं प्रज्ञानं तु प्रकाशिता॥<br><br>6125: भृत्यान् भोगैर्द्विषो दण्डैर्यो योजयति सोऽर्थवान्। एतन्मतिमतां श्रेष्ठ मतं मम यथातथम्। अनयोस्तु निबोध त्वं वचनं वाक्यकण्ठयोः॥<br><br>6126: वैशम्पायन उवाच ततो धर्मार्थकुशलौ माद्रीपुत्रावनन्तरम्। नकुलः सहदेवश्च वाक्यं जगदतुः परम्॥<br><br>6127: नकुलसहदेवावूचतुः आसीनश्च शयानश्च विचरन्नपि वा स्थितः। अर्थयोगं दृढं कुर्याद् योगैरुच्चावचैरपि॥<br><br>6128: अस्मिंस्तु वै विनिर्वृत्ते दुर्लभे परमप्रिये। इह कामानवाप्नोति प्रत्यक्षं नात्र संशयः॥<br><br>6129: योऽर्थो धर्मेण संयुक्तो धर्मो यश्चार्थसंयुतः। तद्धि त्वामृतसंवादं तस्मादेतौ मताविह॥<br><br>6130: अनर्थस्य न कामोऽस्ति तथार्थोऽधर्मिणः कुतः। तस्मादुद्विजते लोको धर्मार्थाद् यो बहिष्कृतः॥<br><br>6131: तस्माद् धर्मप्रधानेन साध्योऽर्थः संयतात्मना। विश्वस्तेषु हि भूतेषु कल्पते सर्वमेव हि॥<br><br>6132: धर्मं समाचरेत् पूर्वं ततोऽर्थं धर्मसंयुतम्। ततः कामं चरेत् पश्चात् सिद्धार्थः स हि तत्परम्॥<br><br>6133: वैशम्पायन उवाच विरेमतुस्तु तद् वाक्यमुक्त्वा तावश्विनोः सुतौ। भीमसेनस्तदा वाक्यमिदं वक्तुं प्रचक्रमे॥<br><br>6134: भीमसेन उवाच नाकामः कामयत्यर्थं नाकामो धर्ममिच्छति। नाकामः कामयानोऽस्ति तस्मात् कामो विशिष्यते॥<br><br>6135: कामेन युक्ता ऋषयस्तपस्येव समाहिताः। पलाशफलमूलादा वायुभक्षाः सुसंयताः॥<br><br>6136: वेदोपवेदेष्वपरे युक्ताः स्वाध्यायपारगाः। श्राद्धयज्ञक्रियायां च तथा दानप्रतिग्रहे॥<br><br>6137: वणिजः कर्षका गोपाः कारवः शिल्पिनस्तथा। देवकर्मकृतश्चैव युक्ताः कामेन कर्मसु॥<br><br>6138: समुद्रं वा विशन्त्यन्ये नराः कामेन संयुताः। कामो हि विविधाकारः सर्वं कामेन संततम्॥<br><br>6139: नास्ति नासीन्नाभविष्यद् भूतं कामात्मकात् परम्। एतत् सारं महाराज धर्मार्थावत्र संस्थितौ॥<br><br>6140: नवनीतं यथा दध्नस्तथा कामोऽर्थधर्मतः। श्रेयस्तैलं हि पिण्याकाद् घृतं श्रेय उदश्वितः। श्रेयः पुष्पफलं काष्ठात् कामो धर्मार्थयोर्वरः॥<br><br>6141: पुष्पतो मध्विव रसः काम आभ्यां तथा स्मृतः। कामो धर्मार्थयोर्योनिः कामश्चाथ तदात्मकः॥<br><br>6142: नाकामतो नाकामतो ददति ब्राह्मणेभ्यः। नाकामतो विविधा लोकचेष्टा तस्मात्कामः प्राक् त्रिवर्गस्य दृष्टः॥<br><br>6143: र्मदोत्कटाभिः प्रियदर्शनाभिः। रमस्व योषाभिरुपेत्य कामं कामो हि राजन्परमो भवेन्नः॥<br><br>6144: बुद्धिर्ममैषा परिखास्थितस्य माभृद्विचारस्तव धर्मपुत्र। स्यात् संहितं सद्भिरफल्गुसारं ममेति वाक्यं परमानृशंसम्॥<br><br>6145: धर्मार्थकामाः सममेव सेव्या यो होकभक्तः स नरो जघन्यः। तयोस्तु दाक्ष्यं प्रवदन्ति मध्यं स उत्तमो योऽभिरतस्त्रिवर्गे॥<br><br>6146: प्राज्ञः सुहृच्चन्दनसारलिप्तो विचित्रमाल्याभरणैरुपेतः। ततो वचः संग्रहविस्तरेण प्रोक्त्वाथ वीरान् विरराम भीमः॥<br><br>6147: ततो मुहूर्तादथ धर्मराजो वाक्यानि तेषामनुचिन्त्य सम्यक्। उवाचवाचावितथं स्मयन् वै लब्धश्रुतां धर्मभृतां वरिष्ठः॥<br><br>6148: युधिष्ठिर उवाच निःसंशयं निश्चितधर्मशास्त्राः सर्वे भवन्तो विदितप्रमाणाः। विज्ञातुकामस्य ममेह वाक्यमुक्तं यद्वै नैष्ठिकं तच्छ्रुतं मे। इदं त्ववश्यं गदतो ममापि वाक्य निबोधध्वमनन्यभावाः॥<br><br>6149: यो वै न पापे निरतो न पुण्ये नार्थे न धर्मे मनुजो न कामे। विमुक्तदोषः समलोष्टकाञ्चनो विमुच्यते दुःखसुखार्थसिद्धेः॥<br><br>6150: भूतानि जातिस्मरणात्मकानि जराविकारैश्च समन्वितानि। भूयश्च तैस्तैः प्रतिबोधितानि। मोक्ष प्रशंसन्ति न तं च विद्मः॥<br><br>6151: स्नेहेन युक्तस्य न चास्ति मुक्तिरिति स्वयम्भूर्भगवानुवाच। बुधाश्च निर्वाणपरा भवन्ति तस्मान्न कुर्यात् प्रियमप्रियं च॥<br><br>6152: एतत् प्रधानं च न कामकारो यथा नियुक्तोऽस्मि तथा करोमि। भूतानि सर्वाणि विधिनियुङ्क्ते विधिर्वलीयानिति वित्त सर्वे॥<br><br>6153: न कर्मणाऽऽप्नोत्यनवाष्यमर्थे यद्भावि तद्वै भवतीति वित्त। त्रिवर्गहीनोऽपि हि विन्दतेऽर्थं तस्मादहो लोकहिताय गुह्यम्॥<br><br>6154: वैशम्पायन उवाच ततस्तदग्रयं वचनं मनोमुगं समस्तमाज्ञाय ततो हि हेतुमत्। तदा प्रणेदुश्च जहर्षिरे च ते कुरुप्रवीराय च चक्रिरेऽञ्जलिम्॥<br><br>6155: सुचारुवर्णाक्षरचारुभूषितां मनोनुगां निधुतवाक्यकण्टकाम्। निशम्य तां पार्थिव पार्थभाषितां गिरं नरेन्द्राः प्रशशंसुरेव ते॥<br><br>6156: स्तदा प्रतीतान् प्रशशंस वीर्यवान्। पुनश्च पप्रच्छ सरिद्वरासुतं ततः परं धर्ममहीनचेतसम्॥<br><br>6157: युधिष्ठिर उवाच पितामह महाप्राज्ञ कुरूणां प्रीतिवर्धन। प्रश्नं कञ्चितप्रवक्ष्यामि तन्मे व्याख्यातुमर्हसि॥<br><br>6158: कीदृशा मानवाः सौम्याः कैः प्रीतिः परमा भवेत्। आयत्यां च तदात्वे च के क्षमास्तान् वदस्व मे॥<br><br>6159: न हि तत्र धनं स्फीतं न च सम्बन्धिबान्धवाः। तिष्ठन्ति यत्र सुहृदस्तिष्ठन्तीति मतिर्मम॥<br><br>6160: दुर्लभो हि सुहच्छ्रोता दुर्लभश्च हितः सुहृत्। एतद् धर्मभृतां श्रेष्ठ सर्वं व्याख्यातुमर्हसि॥<br><br>6161: भीष्म उवाच संधेयान् पुरुषान् राजन्नसंधेयांश्च तत्त्वतः। वदतो मे निबोध त्वं निखिलेन युधिष्ठिर॥<br><br>6162: लुब्धः क्रूरस्त्यक्तधर्मा निकृतिः शठ एव च। क्षुद्रः पापसमाचारः सर्वशङ्की तथालसः॥<br><br>6163: दीर्घसूत्रोऽनृजुः क्रुष्टो गुरुदारप्रधर्षकः। व्यसने यः परित्यागी दुरात्मा निरपत्रपः॥<br><br>6164: सर्वतः पापदर्शी च नास्तिको वेदनिन्दकः। सम्प्रकीर्णेन्द्रियो लोके यः कामं निरतश्चरेत्॥<br><br>6165: असत्यो लोकविद्विष्टः समये चानवस्थितः। पिशुनोऽथाकृतप्रज्ञो मत्सरी पापनिश्चयः॥<br><br>6166: दुःशीलोऽथाकृतात्मा च नृशंसः कितवस्तथा। मित्रैरपकृतिनित्यमिच्छतेऽर्थं परस्य यः॥<br><br>6167: ददतश्च यथाशक्ति यो न तुष्यति मन्दधीः। अधैर्यमपि यो युङ्क्ते सदा मित्रं नरर्षभ॥<br><br>6168: अस्थानक्रोधनोऽयुक्तो यश्चाकस्माद् विरुध्यते। सुहृदश्चैव कल्याणानाशु त्यजति किल्बिषी॥<br><br>6169: अल्पेऽप्यपकृते मूढस्तथाज्ञानात् कृतेऽपि च। कार्यसेवी च मित्रेषु मित्रद्वेषी नराधिप॥<br><br>6170: शत्रुमित्रमुखो यश्च जिह्यप्रेक्षी विलोचनः। न विरज्यति कल्याणे यस्त्यजेत् तादृशं नरम्॥<br><br>6171: पानपो द्वेषणः क्रोधी निघृणः परुषस्तथा। परोपतापी मित्रध्रुक् तथा प्राणिवधे रतः॥<br><br>6172: कृतघ्नश्चाधमो लोके न संधेयः कदाचन। छिद्रान्वेषी ह्यसंधेयः संधेयानपि मे शृणु॥<br><br>6173: कुलीना वाक्यसम्पन्ना ज्ञानविज्ञानकोविदाः। रूपवन्तो गुणोपेतास्तथाऽलुब्धा जितश्रमाः॥<br><br>6174: सन्मित्राश्च कृतज्ञाश्च सर्वज्ञा लोभवर्जिताः। माधुर्यगुणसम्पन्नाः सत्यसंधा जितेन्द्रियाः॥<br><br>6175: व्यायामशीलाः सततं कुलपुत्राः कुलोद्वहाः। दोषैः प्रमुक्ताः प्रथितास्ते ग्राह्या: पार्थिवैर्नराः॥<br><br>6176: यथाशक्ति समाचाराः सम्प्रतुष्यन्ति हि प्रभो। नास्थाने क्रोधवन्तश्च न चाकस्माद् विरागिणः। विरक्तश्च न दुष्यन्ति मनसाप्यर्थकोविदाः॥<br><br>6177: आत्मानं पीडयित्वापि सुहृत्कार्यपरायणाः। विरज्यन्ति न मित्रेभ्यो वासो रक्तमिवाविकम्॥<br><br>6178: क्रोधाच्च लोभमोहाभ्यां नानर्थे युवतीषु च। न दर्शयन्ति सुहृदो विश्वस्ता धर्मवत्सलाः॥<br><br>6179: लोष्टकाञ्चनतुल्यार्थाः सुहृत्सु दृढबुद्धयः। ये.चरन्त्यभिमानानि सृष्टार्थमनुषङ्गिणः॥<br><br>6180: संगृह्णन्तः परिजनं स्वाम्यर्थपरमाः सदा। ईदृशैः पुरुषश्रेष्ठैर्यः संधिं कुरुते नृपः॥<br><br>6181: तस्य विस्तीर्यते राज्यं ज्योत्स्ना ग्रहपतेरिव। शास्त्रनित्या जितक्रोधा बलवन्तो रणे सदा॥<br><br>6182: जन्मशीलगुणोपेताः संधेयाः पुरुषोत्तमाः। ये च दोषसमायुक्ता नराः प्रोक्ता मयानघ। ॥<br><br>6183: तेशामप्यधमा राजन् कृतघ्ना मित्रघातकाः। त्यक्तव्यास्तु दुराचाराः सर्वेषामिति निश्चयः॥<br><br>6184: युधिष्ठिर उवाच विस्तरेणाथ सम्बन्धं श्रोतुमिच्छामि तत्त्वतः। मित्रद्रोही कृतघ्नश्च यः प्रोक्तस्तद् वदस्व मे। । २८। भीष्म उवाच हन्त ते वर्तयिष्येऽहमितिहासं पुरातनम्। उदीच्यां दिशि यद् वृत्तं म्लेच्छेषु मनुजाधिप॥<br><br>6185: ब्राह्मणो मध्यदेशीयः कश्चिद् वै ब्रह्मवर्जितः। ग्रामं वृद्धियुतं वीक्ष्य प्राविशद भैक्ष्यकासया॥<br><br>6186: तत्र दस्युर्धनयुतः सर्ववर्णविशेषवित्। ब्रह्मण्यः सत्यसंधश्च दाने च निरतोऽभवत्। ॥<br><br>6187: तस्य क्षयमुपागम्य ततो भिक्षामयाचत। प्रतिश्रयं च वासार्थं भिक्षां चैवाथ वार्षिकीम्॥<br><br>6188: प्रादात् तस्मै स विप्राय वस्त्रं च सदृशं नवम्। नारी चापि वयोपेतां भ; विरहितां तथा॥<br><br>6189: एतत् सम्प्राप्य हृष्टात्मा दस्योः सर्वं द्विजस्तथा। तस्मिन् गृहवरे राजंस्तया रेमे स गौतमः॥<br><br>6190: कुटुम्बार्थं च दास्याश्च साहाय्यं चाप्यथाकरोत्। तत्रावसत् स वर्षांश्च समृद्धे शबरालये॥<br><br>6191: बाणवेधे परं यत्नमकरोच्चैव गौतमः। चक्राङ्गान् स च नित्यं वै सर्वतो वनगोचरान्॥<br><br>6192: जघान गौतमो राजन् यथा दस्युगणास्तथा। हिंसापटुघृणाहीन: सदा प्राणिवधे रतः॥<br><br>6193: गौतमः संनिकर्षेण दस्युभिः समतामियात्। तथा तु वसतस्तस्य दस्युग्रामे सुखं तदा॥<br><br>6194: अगमन् बहवो मासा निघ्नतः पक्षिणो बहून्। ततः कदाचिदपरो द्विजस्तं देशमागतः॥<br><br>6195: जटाचीराजिनधरः स्वाध्यायपरमः शुचिः। विनीतो नियताहारो ब्रह्मण्यो वेदपारगः॥<br><br>6196: स ब्रह्मचारी तद्देश्यः सखा तस्यैव सुप्रियः। तं दस्युग्राममगमद् यत्रासौ गौतमोऽवसत्॥<br><br>6197: स तु विप्रगृहान्वेषी शूद्रानपरिवर्जकः। ग्रामे दस्युसमाकीर्णे व्यचरत् सर्वतोदिशम्॥<br><br>6198: ततः स गौतमगृहं प्रविवेश द्विजोत्तमः। गौतमश्चापि सम्प्राप्तस्तावन्योन्येन संगतौ॥<br><br>6199: चक्राङ्गभारस्कन्धं तं धनुष्पाणिं धृतायुधम्। रुधिरेणावसिक्ताङ्गं गृहद्वारमुपागतम्॥<br><br>6200: तं दृष्ट्वा पुरुषादाभमपध्वस्तं क्षयागतम्। अभिज्ञाय द्विजो व्रीडत्रिदं वाक्यमथाब्रवीत्॥<br><br>6201: किमिदं कुरुषे मोहाद् विप्रस्त्वं हि कुलोद्वहः। मध्यदेशपरिज्ञातो दस्युभावं गतः कथम्॥<br><br>6202: पूर्वान् स्मर द्विज ज्ञातीन् प्रख्यातान् वेदपारगान्। तेषां वंशेऽभिजातस्त्वमीदृशः कुलपांसनः॥<br><br>6203: अवबुध्यात्मनाऽऽत्मानं सत्त्वं शील श्रुतं दमम्। अनुक्रोशं च संस्मृत्य त्यज वासमिमं द्विज॥<br><br>6204: स एवमुक्तः सुहृदा तेन तत्र हितैषिणा। प्रत्युवाच ततो राजन् विनिश्चित्य तदार्तवत्॥<br><br>6205: निर्धनोऽस्मि द्विजश्रेष्ठ नापि वेदविदप्यहम्। वित्तार्थमिह सम्प्राप्तं विद्धि मां द्विजसत्तम॥<br><br>6206: त्वदर्शनात् तु विप्रेन्द्र कृतार्थोऽस्म्यद्य वै द्विज। आवां हि सह यास्यावः श्वो वसस्वाद्य शर्वरीम्॥<br><br>6207: स तत्र न्यवसद् विप्रो घृणी किञ्चिदसंस्पृशन्। क्षुधितश्छन्द्यमानोऽपि भोजनं नाभ्यनन्दत॥<br><br>6208: भीष्म उवाच तस्यां निशायां व्युष्टायां गते तस्मिन् द्विजोत्तमे। निष्क्रम्य गौतमोऽगच्छत् समुद्रं प्रति भारत॥<br><br>6209: सामुद्रिकान् स वणिजस्ततोऽपश्यत् स्थितान् पथि। स तेन सह सार्थेन प्रययौ सागरं प्रति॥<br><br>6210: स तु सार्थो महान् राजन् कस्मिंश्चिद् गिरिगह्वरे। मत्तेन द्विरदेनाथ निहतः प्रायशोऽभवत्॥<br><br>6211: स कथंचिद् भयात् तस्माद् विमुक्तो ब्राह्मणस्तथा। कांदिग्भूतो जीवितार्थी प्रदुद्रोवात्तरां दिशम्॥<br><br>6212: स तु सार्थपरिभ्रष्टस्तस्माद् देशात् तथा च्युतः। एकाकी व्यवरत् तत्र वने किंपुरुषो यथा। ॥<br><br>6213: स पन्थानमथासाद्य समुद्राभिसरं तदा। आससाद वनं रम्यं दिव्यं पुष्पितपादपम्॥<br><br>6214: सर्वर्तुकैराम्रवणैः पुष्पितैरुपशोभितम्। नन्दनोद्देशसदृशं यक्षकिन्नरसेवितम्। । ७। शालैस्तालैस्तमालैश्च कालागुरुवनैस्तथा। चन्दनस्य च मुख्यस्य पादपैरुपशोभितम्। गिरिप्रस्थेषु रम्येषु तेषु तेषु सुगन्धिषु॥<br><br>6215: समन्ततो द्विजश्रेष्ठास्तत्राकूजन्त वै तदा। मनुष्यवदनाश्चान्ये भारुण्डा इति विश्रुताः॥<br><br>6216: भूलिङ्गशकुनाश्चान्ये सामुद्राः पर्वतोद्भवाः। स तान्यतिमनोज्ञानि विहगानां रुतानि वै॥<br><br>6217: शृण्वन् सुरमणीयानि विप्रोऽगच्छत् गौतमः। ततोऽपश्यत् सुरम्येषु सुवर्णसिकताचिते॥<br><br>6218: देशे समे सुखे चित्रे स्वर्णोद्देशसमे नृप। श्रिया जुष्टं महावृक्षं न्यग्रोधं च सुमण्डलम्॥<br><br>6219: शाखाभिरनुरूपाभिर्भूयिष्ठं क्षत्रसंनिभम्। सुखः शिवः। तस्य मूलं च संसिक्तं वरचन्दनवारिणा॥<br><br>6220: दिव्यपुष्पान्वितं श्रीमत् पितामहसभोपमम। तं दृष्ट्वा गौतमः प्रीतो मन:कान्तमनुत्तमम॥<br><br>6221: मेध्यं सुरगृहप्रख्यं पुष्पितैः पादपैर्वृतम्। तमासाद्य मुदा युक्तस्तस्याधस्तादुपाविशत्॥<br><br>6222: तत्रासीनस्य कौन्तेय गौतमस्य पुष्पाणि समुपम्पृश्य प्रववावनिल: शुभः। ह्लादयन् सर्वगात्राणि गौतमस्य तदा नृप॥<br><br>6223: स तु विप्रः प्रशान्तश्च स्पृष्टः पुण्येन वायुना। सुखमासाद्य सुष्वाप भास्करश्चास्तमभ्ययात्॥<br><br>6224: ततोऽस्तं भास्करे याते संध्याकाल उपस्थिते। आजगाम स्वभवनं ब्रह्मलोकात् खगोत्तमः॥<br><br>6225: नाडीजङ्घ इति ख्यातो दयितो ब्रह्मणः सखा। बकराजो महाप्राज्ञः कश्यपस्यात्मसम्भवः॥<br><br>6226: राजधर्मेति विख्यातो बभूवाप्रतिमो भुवि। देवकन्यासुतः श्रीमान् विद्वान् देवसमप्रभः॥<br><br>6227: पृष्टाभरणसम्पन्नो भूषणैरर्कसंनिभैः। षितः सर्वगात्रेषु देवगर्भः श्रिया ज्वलन्॥<br><br>6228: तमागतं खगं दृष्ट्वा गौतमो विस्मितोऽभवत्। क्षुत्पिपासापरिश्रान्तो हिंसार्थी चाभ्यवेक्षत॥<br><br>6229: राजधर्मोवाच स्वागतं भवतो विप्र दिष्ट्या प्राप्तोऽसि मे गृहम्। अस्तं च सविता यातः संध्येयं समुपस्थिता। ॥<br><br>6230: मम त्वं निलय प्राप्तः प्रियातिथिरनिन्दितः। पूजितो यास्यसि प्रातर्विधिदृष्टेन कर्मणा॥<br><br>6231: भीष्म उवाच गिरं तां मधुरां श्रुत्वा गौतमो विस्मितस्तदा। कौतूहलान्वितो राजन् राजधर्माणमैक्षत॥<br><br>6232: राजधर्मोवाच भोः कश्यपस्य पुत्रोऽहं माता दाक्षायणी च मे। अतिथिस्त्वं गुणोपेतः स्वागतं ते द्विजोत्तम॥<br><br>6233: भीष्म उवाच तस्मै दत्त्वा स सत्कारं विधिदृष्टेन कर्मणा। शालपुष्मयीं दिव्यां बृसीं वै समकल्पयत्। ॥<br><br>6234: भगीरथरथाक्रान्तदेशान् गङ्गानिषेवितान्। ये चरन्ति महामीनास्तांश्च तस्यान्वकल्पयत्॥<br><br>6235: वह्निं चापि सुसंदीप्तं मीनांश्चापि सुपीवरान्। स गौतमायातिथये न्यवेदयत काश्यपिः॥<br><br>6236: भुक्तवन्तं च तं विप्रं प्रीतात्मानं महातपाः। क्लमापनयनार्थं स पक्षाभ्यामभ्यवीजयत्॥<br><br>6237: ततो विश्रान्तमासीनं गोत्रप्रश्नमपृच्छत। सोऽब्रवीद् गौतमोऽस्मीति ब्रह्म नान्यदुदाहरत्॥<br><br>6238: तस्मै पर्णमयं दिव्यं दिव्यपुष्पाधिवासितम्। गन्धाढ्यं शयनं प्रादात् स शिश्ये तत्र वै सुखम्॥<br><br>6239: अथोपविष्टं शयने गौतमं धर्मराट् तदा। पप्रच्छ काश्यपो वाग्मी किमागमनकारणम्॥<br><br>6240: तोऽब्रवीद् गौतमस्तं दरिद्रोऽहं महामते। समुद्रगमनाकाङ्क्षी द्रव्यार्थमिति भारत॥<br><br>6241: तं काश्यपोऽबवीत् प्रीतो नोत्कण्ठां कर्तुमर्हसि। कृतकार्यो द्विजश्रेष्ठ सद्रव्यो यास्यसे गृहान्॥<br><br>6242: चतुर्विधा ह्यर्थसिद्धिवृहस्पतिमतं यथा। पारम्पर्य तथा दैवं काम्यं मैत्रमिति प्रभो॥<br><br>6243: प्रादुर्भूतोऽस्मि ते मित्रं सुहत्त्वं च मम त्वयि। सोऽहं तथा यतिष्यामि भविष्यसि यथार्थवान्॥<br><br>6244: ततः प्रभातसमये सुखं दृष्ट्वाब्रवीदिदम्। गच्छ सौम्य पथानेन कृतकृत्यो भविष्यसि॥<br><br>6245: इतस्त्रियोजनं गत्वा राक्षसाधिपतिर्महान्। विरूपाक्ष इति ख्यातः सखा मम महाबलः॥<br><br>6246: तं गच्छ द्विजमुख्यं त्वं स मद्वाक्यप्रचोदितः। कामानभीप्सितांस्तुभ्यं दाता नास्त्यत्र संशयः॥<br><br>6247: इत्युक्तः प्रययौ राजन् गौतमो विगतक्लमः। फलान्यमृतकल्पानि भक्षयन् स यथेतः॥<br><br>6248: चन्दनागुरुमुख्यानि त्वक्पत्राणां वनानि च। तस्मिन् पथि महाराज सेवमानो द्रुतं ययौ॥<br><br>6249: ततो मेरुव्रजं नाम नगरं शैलतोरणम्। शैलप्राकारवप्रं च शैलयन्त्राकुलं तथा॥<br><br>6250: विदितश्चाभवत् तस्य राक्षसेन्द्रस्य धीमतः। प्रहितः सुहृदा राजन् प्रीयमाण: प्रियातिथिः॥<br><br>6251: ततः स राक्षसेन्द्रः स्वान् प्रेष्यानाह युधिष्ठिर। गौतमो नगरद्वाराच्छीघ्रमानीयतामिति॥<br><br>6252: ततः पुरवरात् तस्मात् पुकषा: श्येनचेष्टनाः। गौतमेत्यभिभाषन्तः पुरद्वारमुपागमन्॥<br><br>6253: ते तमूचुर्महाराज राजप्रेष्यास्तदा द्विजम्। त्वरस्व तूर्णमागच्छ राजा त्वां द्रष्टुमिच्छति॥<br><br>6254: राक्षसाधिपतिर्वीरो विरूपाक्ष इति श्रुतः। स त्वां त्वरति वै द्रष्टुं तत् क्षिप्रं संविधीयताम्॥<br><br>6255: ततः स प्राद्रवद् विप्रो विस्मयाद् विगलक्लमः। गौतमः परमधिं तां पश्यन् परमविस्मितः॥<br><br>6256: तैरेव सहितो राज्ञो वेश्म तूर्णमुपाद्रवत्। दर्शनं राक्षसेन्द्रस्य काङ्खमाणो द्विजस्तदा। ॥<br><br>6257: भीष्म उवाच ततः स विदितो राज्ञः प्रविश्य गृहमुत्तमम्। पूजितो राक्षसेन्द्रेण निषसादासनोत्तमे॥<br><br>6258: पृष्टश्च गोत्रचरणं स्वाध्यायं ब्रह्मचारिकम्। न तत्र व्याजहारान्यद् गोत्रमात्रादृते द्विजः॥<br><br>6259: ब्रह्मवर्चसहीनस्य स्वाध्यायोपरतस्य च। गोत्रमात्रविदो राजा निवासं समपृच्छत॥<br><br>6260: राक्षस उवाच क्वते निवासः कल्याण किंगोत्रा ब्राह्मणी च ते। तत्त्वं ब्रूहि न भी: कार्या विश्वसस्व यथासुखम्॥<br><br>6261: गौतम उवाच मध्यदेशप्रसूतोऽहं वासो मे शबरालये। शूद्रा पुनर्भूर्भार्या मे सत्यमेतद् ब्रवीमि ते॥<br><br>6262: भीष्म उवाच ततो राजा विममृशे कथं कार्यमिदं भवेत्। कथं वा सुकृतं मे स्यादिति बुद्ध्यान्वचिन्तयत्॥<br><br>6263: अयं वै जन्मना विप्रः सुहृत् तस्य महात्मनः। सम्प्रेषितश्च तेनायं काश्यपेन ममान्तिकम्॥<br><br>6264: तस्य प्रियं करिष्यामि स हि मामाश्रितः सदा। भ्राता मे बान्धवश्चासौ सखा च हृदयङ्गमः॥<br><br>6265: कातिक्यामद्य भोक्तारः सहस्रं मे द्विजोत्तमाः। तत्रायमपि भोक्ता च देयमस्मे च मे धनम्॥<br><br>6266: स चाद्य दिवस: पुण्यो ह्यतिथिश्चायमागतः। संकल्पितं चैव धनं किं विचार्यमतः परम्॥<br><br>6267: ततः सहस्रं विप्राणां विदुषां समलंकृतम्। स्नातानामनुसम्प्राप्तं सुमहत् क्षौमवाससाम्॥<br><br>6268: तानागतान् द्विजश्रेष्ठान् विरूपाक्षो विशाम्पते। यथार्ह प्रतिजग्राह विधिदृष्टेन कर्मणा॥<br><br>6269: बृस्यस्तेषां तु संन्यस्ता राक्षसेन्द्रस्य शासनात्। भूमौ वरकुशा: स्तीर्णाः प्रेष्यैर्भरतसत्तम्॥<br><br>6270: तासु ते पूजिता राज्ञा निषण्णा द्विजसत्तमाः। तिलदर्भोदकेनाथ अर्चिता विधिवद् द्विजाः॥<br><br>6271: विश्वेदेवाः सपितरः साग्नयचोपकल्पिता:। विलिप्ताः पुष्पवन्तश्च सुप्रचाराः सुपूजिताः। व्यराजन्त महाराज नक्षत्रपतयो यथा। ॥<br><br>6272: ततो जाम्बूनदीः पात्रीर्वज्राङ्का विमलाः शुभाः। वरान्नपूर्णा विप्रेभ्यः प्रादान्मधुघृतप्लुताः॥<br><br>6273: तस्य नित्यं सदाऽऽषाढ्यां माध्यां च बहवो द्विजाः। ईप्सितं भोजनवरं लभन्ते सत्कृतं सदा॥<br><br>6274: विशेषतस्तु कार्तिक्यां द्विजेभ्यः सम्प्रयच्छति। शरट्यपाये रत्नानि पौर्णमास्यामिति श्रुतिः॥<br><br>6275: सुवर्णं रजतं चैव मणीनथ च मौक्तिकान्॥<br><br>6276: वज्रान महाधनांश्चैव वैदूर्याजिनराङ्कवान्। रत्नराशीन् विनिक्षिप्य दक्षिणार्थे स भारत॥<br><br>6277: ततः प्राह द्विजश्रेष्ठान् विरूपाक्षो महाबलः। गृह्णीत रत्नान्येतानि यथोत्साहं यथेष्टतः॥<br><br>6278: येषु येषु च भाण्डेषु भुक्तं वो द्विजसत्तमाः। तान्येवादाय गच्छध्वं स्ववेश्मानीति भारत॥<br><br>6279: इत्युक्तवचने तस्मिन् राक्षसेन्द्रे महात्मनि। यथेष्टं तानि रत्नानि जगृहुर्ब्राह्मणर्षभाः॥<br><br>6280: ततो महाहैस्ते सर्वे रत्नैरभ्यर्चिताः शुभैः। ब्राह्मणा मृष्टवसनाः सुप्रीता: स्म ततोऽभवन्॥<br><br>6281: ततस्तान् राक्षसेन्द्रश्च द्विजानाह पुनर्वचः। नानादेशगतान् राजन् राक्षसान् प्रतिषिध्य वै॥<br><br>6282: अद्यैकं दिवसं विप्रा न वोऽस्तीह भयं क्वचित्। राक्षसेभ्यः प्रमोदध्वमिष्टतो यात माचिरम्॥<br><br>6283: ततः प्रदुद्रुवुः सर्वे विप्रसंघाः समन्ततः। गौतमोऽपि सुवर्णस्य भारमादाय सत्वरः॥<br><br>6284: कृच्छ्रात् समुद्धरन् भारं न्यग्रोधं समुपागमत्। न्यषीदच्च परिश्रान्तः क्लान्तश्च क्षुधितश्च सः॥<br><br>6285: ततस्तमभ्यगाद् राजन् राजधर्मा खगोत्तमः। स्वागतेनाभिनन्दंश्च गौतमं मित्रवत्सलः॥<br><br>6286: तस्य पक्षाग्रविक्षेपैः क्लमं व्यपनयत् खगः। पूजां चाप्यकरोद् धीमान् भोजनं चाप्यकल्पयत्। ॥<br><br>6287: स भुक्तवान् सुविश्रान्तो गौतमोऽचिन्तयत् तदा। हाटकस्याभिरूपस्य भारोऽयं सुमहान् मया॥<br><br>6288: गृहीतो लोभमोहाभ्यां दूरं च गमनं मम। न चास्ति पथि भोक्तव्यं प्राणसंधारणं मम॥<br><br>6289: किं कृत्वा धारयेयं वै प्राणानित्यभ्यचिन्तयत्। ततः स पथि भोक्तव्यं प्रक्षमाणो न किंचन॥<br><br>6290: कृतघ्नः पुरुषव्याघ्र मनसेदमचिन्तयत्। अयं बकपतिः पार्श्वे मांसराशिः स्थितो महान्॥<br><br>6291: इमं हत्वा गृहीत्वा च यास्येऽहं समाभिद्रुतम्॥<br><br>6292: भीष्म उवाच अथ तत्र महार्चिष्माननलो वातसारथिः। तस्याविदूरे रक्षार्थ खगेन्द्रेण कृतोऽभवत्॥<br><br>6293: स चापि पार्श्वे सुष्वाप विश्वस्तो बकराट् तदा। कृतघ्नस्तु स दुष्टात्मा तं जिघांसुरथाग्रतः॥<br><br>6294: ततोऽलातेन दीप्तेन विश्वस्तं निजघान तम्। निहत्य च मुदा युक्तः सोऽनुबन्धनं दृष्टवान्॥<br><br>6295: स तं विपक्षरोमाणं कृत्वाग्नावपचत् तदा। तं गृहीत्वा सुवर्णं व ययौ द्रुततरं द्विजः॥<br><br>6296: (ततो दाक्षायणीपुत्रं नागतं तं तु भारत। विरूपाक्षश्चिन्तयन् वै हृदयेन विदूयता)। ततोऽन्यस्मिन् गते चाह्नि विरुपाक्षोऽब्रवीत् सुतम्। न प्रेक्षे राजधर्माणमद्य पुत्र खगोत्तमम्॥<br><br>6297: स पूर्वसंध्यां ब्रह्माणं वन्दितुं याति सर्वदा। मां वा दृष्ट्वा कदाचित् स न गच्छति गृहं खगः॥<br><br>6298: उभे द्विरात्रिसंध्ये वै नाभ्यगात् स ममालयम्। तस्मान्न शुद्ध्यते भावो मम स ज्ञायतां सुहृत्॥<br><br>6299: स्वाध्यायेन वियुक्तो हि ब्रह्मवर्चसवर्जितः। तव्रतस्तत्र मे शंका हन्यात तं स द्विजाधमः॥<br><br>6300: दुराचारस्तु दुर्बुद्धिरिङ्गित्तैर्लक्षितो मया। निष्कृतो दारुणाकारो दुष्टो दस्युरिवाधमः॥<br><br>6301: गौतमः स गतस्तत्र तेनोद्विग्नं मनो मम। पुत्र शीघ्रमितो गत्वा राजधर्मनिवेशनम्॥<br><br>6302: ज्ञायतां स विशुद्धात्मा यदि जीवति मा चिरम्। स एवमुक्तस्त्वरितो रक्षोभिः सहितो ययौ॥<br><br>6303: न्यग्रोधं तत्र चापश्यत् कङ्कालं राजधर्मणः। स रुदन्नगमत् पुत्रो राक्षसेन्द्रस्य धीमतः॥<br><br>6304: त्वरमाणः परं शक्त्या गौतमग्रहणाय वै। ततोऽविदूरे जगृहुर्गौतमं राक्षसास्तदा। ॥<br><br>6305: राजधर्मशरीरं च पक्षास्थिचरणोज्झितम्। तमादायाथ रक्षांसि द्रुतं मेरुव्रजं ययुः॥<br><br>6306: राज्ञश्च दर्शयामासुः शरीरं राजधर्मणः। कृतघ्नं परुषं तं च गौतमं पापकारिणम्॥<br><br>6307: रुरोद राजा तं दृष्ट्वा सामात्यः सपुरोहितः। आर्तनादश्च सुमहानभूत् तस्य निवेशने॥<br><br>6308: सस्त्रीकुमारं च पुरं बभूवास्वस्थमानसम्। अथाब्रवीन्नृपः पुत्रं पापोऽयं वध्यतामिति॥<br><br>6309: अस्य मांसैरिमे सर्वे विहरन्तु यथेष्टतः। पापाचार: पापकर्मा पापात्मा पापसाधनः॥<br><br>6310: हन्तव्योऽयं मम मतिर्भवद्भिरिति राक्षसाः। इत्युक्ता राक्षसेन्द्रेण राक्षसा घोरविक्रमा:। १९॥<br><br>6311: नैच्छन्त तं भक्षयितुं पापकर्माणमित्युत। दस्यूनां दीयतामेष साध्वद्य पुरुषाधमः॥<br><br>6312: इत्यूचुस्ते महाराज राक्षसेन्द्रं निशाचराः। शिरोभिः प्रणताः सर्वे व्याहरन् राक्षसाधिपम्॥<br><br>6313: न दातुमर्हसि त्वं नो भक्षणायास्य किल्बिषम्। एवमस्त्विति तानाह राक्षसेन्द्रो निशाचरान्॥<br><br>6314: दस्यूनां दीयतामेष कृतघ्नोऽद्यैव राक्षसाः। इत्युक्ता राक्षसास्तेन शूलपट्टिशपाणयः॥<br><br>6315: कृत्वा तं खण्डशः पापं दस्युभ्यः प्रददुस्तदा। दस्यवश्चापि नैच्छन्त तमत्तुं पापकारिणम्। क्रव्यादा अपि राजेन्द्र कृतघ्नं नोपभुञ्जते॥<br><br>6316: ब्रह्मने च सुरापे च चौरे भग्नव्रते तथा। निष्कृतिर्विहिता राजन् कृतघ्ने नास्ति निष्कृतिः॥<br><br>6317: मित्रद्रोही नृशंसश्च कृतघ्नश्च नराधमः। क्रव्यादैः कृमिभिश्चैव न भुज्यन्ते हि तादृशाः॥<br><br>6318: भीष्म उवाच ततश्चितां बकपते: कारयामास राक्षसः। रत्नैर्गन्धैश्च बहुभिर्वस्त्रैश्च समलंकृताम्॥<br><br>6319: ततः प्रज्वाल्य नृपतिर्बकराज प्रतापवान्। प्रेतकार्याणि विधिवद् राक्षसेन्द्रश्चकार ह॥<br><br>6320: तस्मिन् काले च सुरभिर्देवी दाक्षायणी शुभा। उपरिष्टात् ततस्तस्य सा बभूव पयस्विनी॥<br><br>6321: तस्या वक्त्राच्च्युतः फेनः क्षीरमिश्रस्तदानघ। सोऽपतद् वै ततस्तस्यां चितायां राजधर्मणः॥<br><br>6322: ततः संजीवितस्तेन बकराजस्तदानघ। उत्पत्य च समीयाय विरूपाक्षं बकाधिपः॥<br><br>6323: ततोऽभ्यगाद् देवराजो विरूपाक्षपुरं तदा। प्राह चेदं विरूपाक्षं दिष्ट्या संजीवितस्त्वया॥<br><br>6324: श्रावयामास चन्द्रस्तं विरूपाक्षं पुरातनम्। यथा शापः पुरा दत्तो ब्रह्मणा राजधर्मणः॥<br><br>6325: यदा बकपती राजन् ब्रह्माणं नोपसर्पति। ततो रोषादिदं प्राह खगेन्द्राय पितामहः॥<br><br>6326: यस्मान्मूढो मम सभां नागतोऽसौ बकाधमः। तस्माद् वधं स दुष्टात्मा नचिरात् समवाप्स्यति॥<br><br>6327: तदयं तस्य वचनानिहतो गौतमेन वै। तेनैवामृतसिक्तश्च पुन: संजीवितो बकः॥<br><br>6328: राजधर्मा बकः प्राह प्रणिपत्य पुरन्दरम्। यदि तेऽनुग्रहकृता मयि बुद्धि सुरेश्वर॥<br><br>6329: सखायं मे सुदयितं गौतमं जीवयेत्युत। तस्य वाक्यं समादाय वासवः पुरुषर्षभ॥<br><br>6330: सिक्त्वामृतेन तं विप्रं गौतमं जीवयत् तदा। सभाण्डोपस्करं राजंस्तमासाद्य बकाधिपः॥<br><br>6331: सम्परिष्वज्य सुहृदं प्रीत्या परमया युतः। अथ तं पापकर्माणं राजधर्मा बकाधिपः॥<br><br>6332: विसर्जयित्वा सधनं प्रविवेश स्वमालयम्। यथोचितं च स बको ययौ ब्रह्मसदस्तथा॥<br><br>6333: ब्रह्मा चैनं महात्मानमातिथ्येनाभ्यपूजयत्। गौतमश्चापि सम्प्राप्य पुनस्तं शबरालयम्। शूद्रायां जनयामास पुत्रान् दुष्कृतकारिणः॥<br><br>6334: शापश्च सुमहांस्तस्य दत्तः सुरगणैस्तदा। कुक्षौ पुनर्वाः पापोऽयं जनयित्वाचिरात् सुतान्॥<br><br>6335: निरयं प्राप्स्यति महत् कृतघ्नोऽयमिति प्रभो। एतत् प्राह पुरा सर्वं नारदो मम भारत॥<br><br>6336: संस्मृत्य चापि सुमहदाख्यानं भरतर्षभ। मयापि भवते सर्वं यथावदनुवर्णितम्॥<br><br>6337: कुतः कृतघ्नस्य यशः कुतः स्थानं कुतः सुखम्। अश्रद्धेयः कृतघ्नो हि कृतघ्ने नास्ति निष्कृतिः॥<br><br>6338: मित्रद्रोहो न कर्तव्यः पुरुषेण विशेषतः। मित्रधुड्नरकं घोरमनन्तं प्रतिपद्यते॥<br><br>6339: कृतज्ञेन सदा भाव्यं मित्रकामेन चैव ह। मित्राच्च लभते सर्वं मित्रात् पूजां लभेत च॥<br><br>6340: मित्राद् भोगांश्च भुञ्जीत मित्रेणापत्सु मुच्यते। सत्कारैरुत्तमैमित्रं पूजयेत विचक्षणः॥<br><br>6341: परित्याज्यो बुधैः पापः कृतघ्नो निरपत्रपः। मित्रद्रोही कुलाङ्गारः पापकर्मा नराधमः॥<br><br>6342: एष धर्मभृतां श्रेष्ठ प्रोक्तः पापो मया तव। मित्रद्रोही कृतघ्नो वै किं भूयः श्रोतुमिच्छसि॥<br><br>6343: वैशम्पायन उवाच एतच्छ्रुत्वा तदा वाक्यं भीष्मेणोक्तं महात्मना। युधिष्ठिरः प्रीतमना बभूव जनमेजय॥<br><br>6344: युधिष्ठिर उवाच धर्माः पितामहेनोक्ता राजधर्माश्रिताः शुभाः। धर्ममाश्रमिणां श्रेष्ठं वक्तुमर्हसि पार्थिव॥<br><br>6345: भीष्म उवाच सर्वत्र विहितो धर्मः स्वर्ग्यः सत्यफलं तपः। बहुद्वारस्य धर्मस्य नेहास्ति विफला क्रिया॥<br><br>6346: यस्मिन् यस्मिस्तु विषये यो यो याति विनिश्चयम्। स तमेवाभिजानाति नान्यं भरतसत्तम॥<br><br>6347: यथा यथा च पर्येति लोकतन्त्रमसारवत्। तथा तथा विरागोऽत्र जायते नात्र संशयः॥<br><br>6348: एवं व्यवसिते लोके बहुदोषे युधिष्ठिर। आत्ममोक्षनिमित्तं वै यतेत मतिमान् नरः॥<br><br>6349: युधिष्ठिर उवाच नष्टे धने वा दारे वा पुत्रे पितरि वा मृते। यया बुद्ध्या नुदेच्छोकं तन्मे ब्रूहि पितामह॥<br><br>6350: भीष्म उवाच नष्ट धने वा दारे वा पुत्रे पितरि वा मृते। अहो दुःखमिति ध्यायशोकस्यापचितिं चरेत्॥<br><br>6351: अत्राप्युदाहरन्तीममितिहासं पुरातनम्। यथा सेनजितं विप्रः कश्चिदेत्याब्रवीत् सुहृत्॥<br><br>6352: पुत्रशोकाभिसंतप्तं राजानं शोकविह्वलम्। विषण्णमनसं दृष्ट्वा विप्रो वचनमब्रवीत्॥<br><br>6353: किं नु मुह्यसि मूढस्त्वं शोच्यः किमनुशोचसि। यदा त्वामपि शोचन्तः शोच्या यास्यन्ति तां गतिम्। । त्वं चैवाहं च ये चान्ये त्वामुपासन्ति पार्थिव। सर्वे तत्र गमिष्यामो यत एवागता वयम्॥<br><br>6354: सेनजिदुवाच का बुद्धिः किं तपो विप्र कः समाधिस्तपोधना किं ज्ञानं किं श्रुतं चैव यत् प्राप्य न विषीदसि॥<br><br>6355: ब्राह्मण उवाच पश्य भूतानि दुःखेन व्यतिषिक्तानि सर्वशः। उत्तमाधममध्यानि तेषु तेष्विह कर्मसु॥<br><br>6356: आत्मापि चायं न मम सर्वा वा पृथिवी मम। यथा मम तथाऽन्येषामिति चिन्त्य न मे व्यथा। । एतां बुद्धिमहं प्राप्य न प्रहृष्ये न च व्यथे॥<br><br>6357: यथा काष्ठं च काष्ठं च समेयातां महोदधौ। समेत्य च व्यपेयातां तद्वद्भूतसमागमः॥<br><br>6358: एवं पुत्राश्च पौत्राश्च ज्ञातयो बान्धवास्तथा। तेषां स्नेहो न कर्तव्यो विप्रयोगो ध्रुवो हि तैः॥<br><br>6359: अदर्शनादापतितः पुनश्चादर्शनं गतः। न त्वासौ वेद न त्वं तं कः सन् किमनुशोचसि॥<br><br>6360: तृष्णार्तिप्रभवं दुःखं दुःखार्तिप्रभवं सुखम्। सुखात् संजायते दुःखं दुःखमेवं पुनः पुनः॥<br><br>6361: सुखस्यानन्तरं दुःखं दुःखस्यानन्तरं सुखम्। सुखदुःखे मनुष्याणां चक्रवत् परिवर्ततः॥<br><br>6362: सुखात् त्वं दुःखमापन्न पुनरापत्स्यसे सुखम्। न नित्यं लभते दुःखं न नित्यं लभते सुखम्॥<br><br>6363: शरीरमेवायतनं सुखस्य दुःखस्य चाप्यायतनं शरीरम्। यद्यच्छरीरेण करोति कर्म तेनैव देही समुपाश्नुते तत्। । जीवितं च शरीरेण जात्यैव सह जायते। उभे सह विवर्तेते उभे सह विनश्यतः॥<br><br>6364: स्नेहपाशैर्बहुविधैराविष्टविषया जनाः। अकृतार्थाश्च सीदन्ते जलैः सैकतसेतवः॥<br><br>6365: स्नेहेन तिलवत् सर्वं सर्गचक्रे निपीड्यते। तिलपीडैरिवाक्रम्य क्लेशैरज्ञानसम्भवैः॥<br><br>6366: संचिनोत्यशुभं कर्म कलत्रापेक्षया नरः। एकः क्लेशानवाप्नोति परत्रेह च मानवः॥<br><br>6367: पुत्रदारकुटुम्बेषु प्रसक्ताः सर्वमानवाः। शोकपङ्कार्णवे मग्ना जीर्णा वनगजा इव॥<br><br>6368: पुत्रनाशे वित्तनाशे ज्ञातिसम्बन्धिनामपि। प्राप्यते सुमहद् दुःखंदावाग्निप्रतिमं विभो। दैवायत्तमिदं सर्वं सुखदुः :खे भवाभवौ॥<br><br>6369: असृहत् ससुहृच्चापि सशत्रुर्मित्रवानपि। सप्रज्ञः प्रज्ञया हीनो दैवेन लभते सुखम्॥<br><br>6370: नालं सुखाय सुहृदो नालं दुःखाय शत्रवः। न च प्रज्ञालमर्थानां न सुखानामलं धनम्॥<br><br>6371: न बुद्धिर्धनलाभाय न जाड्यमसमृद्धये। लोकपर्यायवृत्तान्तं प्राज्ञो जानाति नेतरः॥<br><br>6372: बुद्धिमन्तं च शूरं च मूढं भीरुं जडं कविम्। दुर्बलं बलवन्तं च भागिनं भजते सुखम्॥<br><br>6373: धेनुर्वत्सस्य गोपस्य स्वामिनस्तस्करस्य च। पयः पिबति यस्तस्या धेनुस्तस्येति निश्चयः॥<br><br>6374: ये च मूढतमा लोके ये च बुद्धेः परं गताः। ते नराः सुखमेधन्ते क्लिश्यत्यन्तरितो जनः॥<br><br>6375: अन्त्येषु रेमिरे धीरा न ते मध्येषु रेमिरे। अन्त्यप्राप्तिं सुखामाहुर्दुःखमन्तरमन्त्ययोः॥<br><br>6376: ये च बुद्धिसुखं प्राप्ता द्वन्द्वातीता विमत्सराः। तान् नैवार्था न चाना व्यथयन्ति कदाचन॥<br><br>6377: अथ ये बुद्धिमप्राप्ता व्यतिक्रान्ताश्च मूढताम्। तेऽतिवेलं प्रहृष्यन्ति संतापमुपयान्ति च॥<br><br>6378: नित्यं प्रमुदिता मूढा दिवि देवगणा इव। अवलेपेन महता परिभूत्या विचेतसः॥<br><br>6379: सुखं दुःखान्तमालस्यं दुःखं दाक्ष्यं सुखोदयम्। भूतिस्त्वेवं श्रिया सार्धं दक्षे वसति नालसे॥<br><br>6380: सुखं वा यदि वा दुःखं प्रियं वा यदि वाप्रियम्। प्राप्तं प्राप्तमुपासीत हृदयेनापराजितः॥<br><br>6381: शोकस्थानसहस्त्राणि भयस्थानशतानि च। दिवसे दिवसे मूढमाविशन्ति न पण्डितम्॥<br><br>6382: बुद्धिमन्तं कृतप्रज्ञं शुश्रूषुमनसूयकम्। दान्तं जितेन्द्रियं चापि शोको न स्पृशते नरम्॥<br><br>6383: एतां बुद्धिं समास्थाय गुप्तचित्तश्चरेद् बुधः। उदयास्तमयज्ञं हि न शोकः स्पष्टुमर्हति॥<br><br>6384: यन्निमित्तं भवेच्छोकस्तापो वा दुःखमेव च। आयासो वा यतो मूलमेकाङ्गमपि तत् त्यजेत्॥<br><br>6385: किंचिदेव ममत्वेन यदा भवति कल्पितम्। तदेव परितापार्थं सर्वं सम्पद्यते तथा॥<br><br>6386: यद् यत् यजति कामानां तत् सुखस्याभिपूर्यते। कामानुसारी पुरुषः कामाननुविनश्यति॥<br><br>6387: यच्च कामसुखं लोके यच्च दिव्यं महत् सुखम्। तृष्णाक्षयसुखस्यैते नार्हतः षोडशी कलाम्॥<br><br>6388: पूर्वदेहकृतं कर्म शुभं वा यदि वाशुभम्। प्राज्ञं मूढं तथा शूरं भजते यादृशं कृतम्॥<br><br>6389: एवमेव किलैतानि प्रियाण्येवाप्रियाणि च। जीवेषु परिवर्तन्ते दुःखानि च सुखानि च॥<br><br>6390: एतां बुद्धिं समास्थाय सुखमास्ते गुणान्वितः। सर्वान् कामान् जुगुप्सेत कामान् कुर्वीत पृष्ठतः॥<br><br>6391: वृत्त एष हृषि प्रौढो मृत्युरेष मनोभवः। क्रोधो नाम शरीरस्थो देहिनां प्रोच्यते बुधैः॥<br><br>6392: यदा संहरते कामान् कूर्मोऽङ्गानीव सर्वशः। तदाऽऽत्मज्योतिरात्मायमात्मन्येव प्रपश्यति॥<br><br>6393: न बिभेति यदा चायं यदा चास्मान्न बिभ्यति। यदा नेच्छति न दृष्टि ब्रह्म सम्पद्यते तदा॥<br><br>6394: उभे सत्यानृते त्यक्त्वा शोकानन्दौ भयाभये। प्रियाप्रिये परित्यज्य प्रशान्तात्मा भविष्यति॥<br><br>6395: यदा न कुरुते धीरः सर्वभूतेषु पापकम्। कर्मणा मनसा वाचा ब्रह्म सम्पद्यते तदा॥<br><br>6396: या दुस्त्यजा दुर्मतिभिर्या न जीर्यति जीर्यतः। योऽसौ प्राणान्तिको रोगस्तां तृष्णां त्यजतः सुखम्। । अत्र पिङ्गलया गीता गाथाः श्रूयन्ति पार्थिव। यथा सा कृच्छ्रकालेऽपि लेभे धर्मं सनातनम्॥<br><br>6397: संकेते पिङ्गला वेश्या कान्तेनासीद् विनाकृता। अथ कृच्छ्रगता शान्ता बुद्धिमास्थापयत् तदा॥<br><br>6398: पिङ्गलोवाच उन्मत्ताहमनुन्मत्तं कान्तमन्ववसं चिरम्। अन्तिके रमणं सन्तं नैनमध्यगमं पुरा॥<br><br>6399: एकस्थूणं नवद्वारमपिधास्याम्यगारकम्। का हि कान्तमिहायान्तमयं कान्तेति मंस्यते॥<br><br>6400: अकामां कामरूपेण धूर्ता नरकरूपिणः। न पुनर्वञ्चयिष्यन्ति प्रतिबुद्धास्मि जागृमि॥<br><br>6401: अनर्थो हि भवेदर्थो दैवात् पूर्वकृतेन वा। सम्बुद्धाहं निराकारा नाहमद्याजितेन्द्रिया॥<br><br>6402: सुखं निराशः स्वपिति नैराश्यं परमं सुखम्। आशामनाशां कृत्वा हि सुखं स्वपिति पिङ्गला॥<br><br>6403: भीष्म उवाच एतैश्चान्यैश्च विप्रस्य हेतुमद्भिः प्रभाषितैः। पर्यवस्थापितो राजा सेनजिन्मुमुदे सुखी॥<br><br>6404: युधिष्ठिर उवाच अतिक्रामति कालेऽस्मिन् सर्वभूतक्षयावहे। किं श्रेयः प्रतिपद्येत तन्मे ब्रूहि पितामह॥<br><br>6405: भीष्म उवाच अत्राप्युदाहरन्तीममितिहासं पुरातनम्। पितुः पुत्रेण संवादं तं निबोध युधिष्ठिर॥<br><br>6406: द्विजाते: कस्यचित् पार्थ स्वाध्यायनिरतस्य वै। बभूव पुत्रो मेधावी मेधावी नाम नामतः॥<br><br>6407: सोऽब्रवीत् पितरं पुत्रः स्वाध्यायकरणे रतम्। मोक्षधर्मार्थकुशलो लोकतत्त्वविचक्षणः॥<br><br>6408: पुत्र उवाच धीरः किंस्वित्तात कुर्यात्प्रजानन् क्षिप्रं ह्यायुर्धश्यते मानवानाम्। पितस्तदाचक्ष्व यथार्थयोगं मामनुपूव्यां येन धर्मं चरेयम्॥<br><br>6409: पितोवाच वेदानधीत्य ब्रह्मचर्येण पुत्र पुत्रानिच्छेत् पावनार्थं पितृणाम्। अग्नीनाधाय विविवच्चेश्यज्ञो वनं प्रविश्याथ मुनिळूभूषेत्॥<br><br>6410: पुत्र उवाच एवमभ्याहते लोके समन्तात् परिवारिते। अमोघासु पतन्तीषु किं धीर इव भाषसे॥<br><br>6411: पितोवाच कथमभ्याहतो लोकः केन वा परिवारितः। अमोघा: काः पतन्तीह किं नु भीषयसीव माम्॥<br><br>6412: पुत्र उवाच मृत्युनाभ्याहतो लोको जरया परिवारितः। अहोरात्राः पतन्त्येते ननु कस्मान्न बुध्यसे॥<br><br>6413: अमोघा रात्रयश्चापि नित्यमायान्ति यान्ति च। यदाहमेतज्जानामि न मृत्युस्तिष्ठतीति ह। सोऽहं कथं प्रतीक्षिष्ये जालेनापिहितश्चरन्॥<br><br>6414: राज्यां रात्र्यां व्यतीतायामायुरल्पतरं यदा। गाधोदके मत्स्य इव सुखं विन्देत कस्तदा॥<br><br>6415: तदैव वन्ध्यं दिवसमिति विद्याद् विचक्षणः। अनवाप्तेषु कामेषु मृत्युरभ्येति मानवम्॥<br><br>6416: शष्पाणीव विचिन्वन्तमन्यत्रगतमानसम्। वृकीवोरणमासाद्य मृत्युरादाय गच्छति॥<br><br>6417: अद्यैव कुरु यच्छ्रेयो मा त्वां कालोऽत्यगादयम्। अकृतेष्वेव कार्येषु मृत्युबै सम्प्रकर्षति॥<br><br>6418: श्वः कार्यमद्य कुर्वीत पूर्वाह्ने चापराह्निकम्। न हि प्रतीक्षते मृत्युः कृतमस्य न वा कृतम्॥<br><br>6419: को हि नाजाति कस्याद्य मृत्युकालो भविष्यति। युवैव धर्मशीलः स्यादनित्यं खलु जीवितम्। कृते धर्मे भवेत् कीर्तिरिह प्रेत्य च वै सुखम्॥<br><br>6420: मोहेन हि समाविष्टः पुत्रदारार्थमुद्यतः। कृत्वा कार्यमकार्यं वा पुष्टिमेषां प्रयच्छति॥<br><br>6421: तं पुत्रपशुसम्पन्नं व्यासक्तमनसं नरम्। सुप्तं व्याघ्रो मृगमिव मृत्युरादाय गच्छति॥<br><br>6422: संचिन्वानकमेवैनं कामानामवितृप्तकम्। व्याघ्रः पशुमिवादाय मृत्युरादाय गच्छति॥<br><br>6423: इदं कृतमिदं कार्यमिदमन्यत् कृताकृतम्। एवमीहासुखासक्तं कृतान्तः कुरुते वशे॥<br><br>6424: कृतानां फलमप्राप्तं कर्मणां कर्मसंज्ञितम्। क्षेत्रापणगृहासक्तं मृत्युरादाय गच्छति॥<br><br>6425: दुर्बलं बलवन्तं च शूरं भीरूं जडं कविम्। अप्राप्तं सर्वकामार्थान् मृत्युरादाय गच्छति॥<br><br>6426: मृत्युर्जरा च व्याधिश्च दुःखं चानेककारणम्। अनुषक्तं यदा देहे किं स्वस्थ इव तिष्ठसि॥<br><br>6427: जातमेवान्तकोऽन्ताय जरा चान्वेति देहिनम्। अनुषक्ता द्वयेनैते भावाः स्थावरजङ्गमाः॥<br><br>6428: मृत्योर्वा मुखमेतद् वै या ग्रामे वसतो रतिः। देवानामेष वै गोठो यदरण्यमिति श्रुतिः॥<br><br>6429: निबन्धनी रज्जुरेषा या ग्रामे वसतो रतिः। छित्त्वैतां सुकृतो यान्ति नैनां छिन्दन्ति दुष्कृतः॥<br><br>6430: न हिंसयति यो जन्तून् मनोवाक्कायहेतुभिः। जीवितार्थापनयनैः प्राणिभिर्न स हिंस्यते॥<br><br>6431: न मृत्युसेनामायान्तीं जातु कश्चित् प्रबाधते। ऋते सत्यमसत् त्याज्यं सत्ये ह्यमृतमाश्रितम्॥<br><br>6432: तस्मात् सत्यव्रताचारः सत्ययोगपरायणः। सत्यागमः सदा दान्तः सत्येनैवान्तकं जयेत्॥<br><br>6433: अमृतं चैव मृत्युश्च द्वयं देहे प्रतिष्ठितम्। मृत्युमापद्यते मोहात् सत्येनापद्यतेऽमृतम्॥<br><br>6434: सोऽहं ह्यहिस्रः सत्यार्थी कामक्रोधबहिष्कृतः। समदुःखसुखः क्षेमी मृत्यु हास्याम्यमर्त्यवत्॥<br><br>6435: शान्तियज्ञरतो दान्तो ब्रह्मयज्ञे स्थितो मुनिः। वामनः कर्मयज्ञश्च भविष्याम्युदगायने॥<br><br>6436: पशुयज्ञैः कथं हिंस्रैर्मादृशो यष्टुमर्हति। अन्तवद्भिरिव प्राज्ञः क्षेत्रयज्ञैः पिशाचवत्॥<br><br>6437: यस्य वाङ्मनसी स्यातां सम्यक् प्रणिहिते सदा। तपस्त्यागश्च सत्यं च स वै सर्वमवाप्नुयात्॥<br><br>6438: नास्ति विद्यासमं चक्षुर्नास्ति सत्यसमं तपः। नास्ति रागसमं दुःखं नास्ति त्यागसमं सुखम्॥<br><br>6439: आत्मन्येवात्मना जात आत्मनिष्ठोऽप्रजोऽपि वा। आत्मन्येव भविष्यामि न मां तारयति प्रजा॥<br><br>6440: नैतादृशं ब्राह्मणस्यास्ति वित्तं यथैकता समता सत्यता च। शीलं स्थितिर्दण्डनिधानमार्जवं ततस्ततश्चोपरमः क्रियाभ्यः॥<br><br>6441: किं ते धनैर्बान्धवैर्वापि किं ते किं ते दारैर्ब्राह्मण यो मरिष्यसि। आत्मानमन्विच्छ गुहां प्रविष्टं पितामहास्ते क्व गताः पिता च॥<br><br>6442: भीष्म उवाच पुत्रस्यैतद् वचः श्रुत्वा यथाकार्षीत् पिता नृप। तथा त्वमपि वर्तस्व सत्यधर्मपरायणः॥<br><br>6443: युधिष्ठिर उवाच धनिनश्चाधना ये च वर्तयन्ते स्वतन्त्रणः। सुखदुःखागमस्तेषां कः कथं वा पितामह॥<br><br>6444: भीष्म उवाच अत्राप्युदाहरन्तीममितिहासं पुरातनम्। शम्पाकेनेह मुक्तेन गीतं शान्तिगतेन च॥<br><br>6445: अब्रवीन्मां पुरा कश्चिद् ब्राह्मणस्त्यागमाश्रितः। क्लिश्यमानः कुदारेण कुचैलेन बुभुक्षया। ॥<br><br>6446: उत्पन्नमिह लोके वै जन्मप्रभृति मानवम्। विविधामन्युपवर्तन्ते दुःखानि च सुखानि च। ॥<br><br>6447: तयोरेकतरे मार्गे यदेनमभिसन्नयेत्। न सुखं प्राप्य संहष्येन्नासुखं प्राप्य संज्वरेत्॥<br><br>6448: न वै चरसि यच्छ्रेय आत्मनो वा यदीशिषे। अकामात्मापि हि सदा धुरमुद्यम्य चैव ह॥<br><br>6449: अकिंचनः परिपतन् सुखमास्वादयिष्यसि। अकिंचनः सुखं शेते समुत्तिष्ठति चैव ह॥<br><br>6450: आकिंचन्यं सुखं लोके पथ्यं शिवमनामयम्। अनमित्रपथो ह्येष दुर्लभः सुलभो मतः॥<br><br>6451: अकिंचनस्य शुद्धस्य उपपन्नस्य सर्वतः। अवेक्षमाणस्त्रील्लोकान् न तुल्यमिह लक्षये॥<br><br>6452: आकिंचन्यं च राज्यं च तुलया समतोलयम्। अत्यरिच्यत दारियं राज्यादपि गुणाधिकम्॥<br><br>6453: आकिंचन्ये च राज्ये च विशेषः सुमहानयम्। नित्योद्विग्नो हि धनवान् मृत्योरास्यगतो यथा॥<br><br>6454: नैवस्याग्निर्न चारिष्टो न मृत्युनं च दस्यवः। प्रभवन्ति धनत्यागाद् विमुक्तस्य निराशिषः॥<br><br>6455: तं वै सदा कामचरमनुपस्तीर्णशायिनम्। बाहूपधानं शाम्यन्तं प्रशंसन्ति दिवौकसः॥<br><br>6456: धनवान् क्रोधलोभाभ्यामाविष्टो नष्टचेतनः। तिर्यगीक्षः शुष्कमुखः पापको भृकुटीमुखः॥<br><br>6457: निर्दशनधरोष्ठं च क्रुद्धो दारुणभाषिता। कस्तमिच्छेत् परिद्रष्टुं दातुमिच्छति चेन्महीम्॥<br><br>6458: श्रिया ह्यभीक्ष्णं संवासो मोहयत्यविचक्षणम्। सा तस्य चित्तं हरति शारदाभ्रमिवानिलः॥<br><br>6459: अथैनं रूपमानश्च धनमानश्च विन्दति। अभिजातोऽस्मि सिद्धोऽस्मि नास्मि केवलमानुषः॥<br><br>6460: इत्येभिः कारणैस्तस्य त्रिभिश्चित्तं प्रमाद्यति। सम्प्रसक्तमना भोगान् विसृज्य पितृसंचितान्। परिक्षीणः परस्वानामादानं साधु मन्यते॥<br><br>6461: तमतिक्रान्तमर्यादमाददानं ततस्ततः। प्रतिषेधन्ति राजानो लुब्धा मृगामिवेषुभिः॥<br><br>6462: एवमेतानि दुःखानि तानि तानीह मानवम्। विविधान्युपपद्यन्ते गात्रसंस्पर्शजान्यपि॥<br><br>6463: तेषां परमदुः :खानां बुद्ध्या भैषज्यमाचरेत्। लोकधर्ममवज्ञाय ध्रुणावामध्रुवैः सह॥<br><br>6464: नात्यक्त्वा सुखमाप्नोति नात्यक्त्वा विन्दते परम्। नात्यक्त्वा चाभयः शेते त्यक्त्वा सर्वं सुखी भव॥<br><br>6465: इत्येद्धास्तिनपुरे ब्राह्मणेनोपवर्णितम्। शम्पाकेन पुरा मह्यं तस्मात् त्यागः परो मतः॥<br><br>6466: युधिष्ठिर उवाच ईहमानः समारम्भान् यदि नासादयेद् धनम्। धनतृष्णाभिभूतश्च किं कुर्वन् सुखमाप्नुयात्॥<br><br>6467: भीष्म उवाच सर्वसाम्यमनायासं सत्यवाक्यं च भारत। निर्वेदश्चाविधित्सा च यस्य स्यात् स सुखी नरः॥<br><br>6468: एतान्येव पदान्याहुः पञ्च वृद्धाः प्रशान्तये। एष स्वर्गश्च धर्मश्च सुखं चानुत्तमं मतम्॥<br><br>6469: अत्राप्युदाहरन्तीममितिहासं पुरातनम्। निर्वेदान्मङ्किना गीतं तन्निबोध युधिष्ठिर॥<br><br>6470: ईहमानो धनं मङ्किर्भग्नेहश्च पुनः पुनः। केनचिद्धनशेषेण क्रीतवान् दम्यगोयुगम्॥<br><br>6471: सुसम्बद्धौ तु तौ दम्यौ दमनायाभिनिःसृतौ। आसीनमुष्ट्रं मध्येन सहसैवाभ्यधावताम्॥<br><br>6472: तयोः सम्प्राप्तयोरुष्ट्रः स्कन्धदेशममर्षणः। उत्थायोक्षिप्य तौ दम्यौ प्रससार महाजवः॥<br><br>6473: ह्रियमाणौ तु तौ दम्यौ तेनोष्ट्रेण प्रमाथिना। नियमाणौ च सम्प्रेक्ष्य मङ्किस्तत्राब्रवीदिदम्॥<br><br>6474: न चैवाविहितं शक्यं दक्षणापीहितुं धनम्। युक्तेन श्रद्धया सम्यगीहां समनुतिष्ठता॥<br><br>6475: कृतस्य पूर्वं चानथैर्युक्तस्याप्यनुतिष्ठतः। इमं पश्यत संगत्या मम दैवमहपप्लवम्॥<br><br>6476: उद्यम्योद्यम्य मे दम्यौ विषमेणैव गच्छतः। उत्क्षिप्य काकतालीयमुत्पथेनैव धावतः॥<br><br>6477: मणी वोष्ट्रस्य लम्बेते प्रियौ वत्सतरौ मम। शुद्धं हि दैव्मेवेदं हठेनैवास्ति पौरुषम्॥<br><br>6478: यदि वाप्युपपद्येत पौरुषं नाम कर्हिचित् अन्विष्यमाणं तदपि दैवमेवावतिष्ठते॥<br><br>6479: तस्मानिर्वेद एवेह गन्तव्यः सुखमिच्छता। सुखं स्वपिति निर्विण्णो निराशश्चार्थसाधने॥<br><br>6480: अहो सम्यक् शुकेनोक्तं सर्वतः परिमुच्यता। प्रतिष्ठता महारण्यं जनकस्य निवेशनात्॥<br><br>6481: यः कामानाप्नुयात् सर्वान् यश्चैतान् केवलांस्त्यजेत्। प्रापणात् सर्वकामानां परित्यागो विशिष्यते॥<br><br>6482: नान्तं सर्वविधित्सानां गतपूर्वोऽस्ति कश्चन। शरीरे जीविते चैव तृष्णा मन्दस्य वर्धते॥<br><br>6483: निवर्तस्व विधित्साभ्यः शाम्य निर्विद्य कामुक असकृच्चासि निकृतो न च निर्विद्यसे ततः॥<br><br>6484: यदि नाहं विनाश्यस्ते यद्येवं रमसे मया। मा मां योजय लोभेन वृथा त्वं वित्तकामुक॥<br><br>6485: संचितं संचितं द्रव्यं नष्टं तव पुनः पुनः। कदाचिन्मोक्ष्यसे मूढ धनेहां धनकामुक॥<br><br>6486: अहो न मम बालिश्यं योऽहं क्रीडनकस्तव। किं नैवं जातु पुरुषः परेषां प्रेष्यतामियात्॥<br><br>6487: न पूर्वे नापरे जातु कामानामन्तमाप्नुवन्। त्यक्त्वा सर्वसमारम्भान् प्रतिबुद्धोऽस्मि जागृमि॥<br><br>6488: नूनं ते हृदयं काम वज्रसारमयं दृढम्। यदनर्थशताविष्टं शतधा न विदीर्यते॥<br><br>6489: जानामि काम त्वां चैव यच्च किंचित् प्रियं तव। तवाहं प्रियमन्विच्छन्नात्मन्युपलभे सुखम्॥<br><br>6490: काम जानामि ते मूलं संकल्पात् किल जायसे। न त्वां संकल्पयिष्यामि समूलो न भविष्यसि॥<br><br>6491: ईहा धनस्य न सुखं लब्ध्वा चिन्ता च भूयसी। लब्धनाशे यथा मृत्युर्लब्धं भवति वा न वा॥<br><br>6492: परित्यागे न लभते ततो दुःखतरं नु किम्। न च तुष्यति लब्धेन भूय एव च मार्गति॥<br><br>6493: अनुतर्षुल एवार्थः स्वादु गाङ्गमिवोदकम्। मद्विलापनमेतत्तु प्रतिबुद्धोऽस्मि संत्यज॥<br><br>6494: य इमं मामकं देहं भूतग्रामः समाश्रितः। स यात्वितो यथाकामं वसतां वा यथासुखम्॥<br><br>6495: न युष्मास्विह मे प्रीतिः कामलोभानुसारिषु। तस्मादुत्सृज्य कामान् वै सत्त्वमेवाश्रयाम्यहम्॥<br><br>6496: सर्वभूतान्यहं देहे पश्यन् मनसि चात्मनः। योगे बुद्धिं श्रुते सत्त्वं मनो ब्रह्मणि धारयन्॥<br><br>6497: विहरिष्याम्यनासक्तः सुखी लोकान् निरामयः। यया मां त्वं पुन:वं दुःखेषु प्रणिधास्यसि॥<br><br>6498: त्वया हि मे प्रणुन्नस्य गतिरन्या न विद्यते। तृष्णाशोकश्रमाणां हि त्वं काम प्रभवः सदा॥<br><br>6499: धननाशेऽधिकं दुःखं मन्ये सर्वमहत्तरम्। ज्ञातयो ह्यवमन्यन्ते मित्राणि च धनाच्च्युतम्॥<br><br>6500: अवज्ञानसहौस्तु दोषाः कष्टतराऽधने। धने सुखकला या तु सापि दुःखैर्विधीयते॥<br><br>6501: धनमस्येति पुरुषं पुरो निमन्ति दस्यवः। क्लिश्यन्ति विविधैर्दण्डैनित्यमुद्वेजयन्ति च॥<br><br>6502: अर्थलोलुपता दुःखमिति बुद्धं चिरान्मया। यद् यदालम्बसे काम तत्तदेवानुरुध्यसे। ॥<br><br>6503: अतत्त्वज्ञोऽसि बालश्च दुस्तोषोऽपूरणोऽनलः। नैव त्वं वेत्थ सुलभं नैव त्वं वेत्थ दुर्लभम्॥<br><br>6504: पाताल इव दुष्पूरो मां दुःखैर्योक्तुमिच्छसि। नाहमद्य समावेष्टुं शक्यः काम पुनस्त्वया॥<br><br>6505: निर्वेदमहमासाद्य द्रव्यनाशाद् यदृच्छया। निर्वृत्तिं परमां प्राप्य नाद्य कामान् विचिन्तये॥<br><br>6506: अतिक्लेशान् सहामीह नाहं बुद्ध्याम्बुद्धिमान्। निकृतो धननाशेन शय सर्वाङ्गविज्वरः॥<br><br>6507: परित्यजामि काम त्वा हित्वा सर्वमनोगती:। न त्वं मया पुनः काम वत्स्यसे न च रंस्यसे॥<br><br>6508: क्षमिष्ये क्षिपमाणानां न हिसिष्ये विहिंसितः। द्वेष्ययुक्तः प्रियं वक्ष्यासम्यनादृत्य तदप्रियम्॥<br><br>6509: तृप्तः स्वस्थेन्द्रियो नित्यं यथालब्धेन वर्तयन्। न सकामं करिष्यामि त्वामहं शत्रुमात्मनः॥<br><br>6510: निर्वेदं निर्वृतिं तृप्तिं शान्ति सत्यं दमं क्षमाम्। सर्वभूतदयां चैव विद्धि मां समुपागतम्॥<br><br>6511: तस्मात् कामश्च लोभश्च तृष्णा कार्पण्यमेव च। त्यजन्तु मां प्रतिष्ठन्तं सत्त्वस्थो ह्यस्मि साम्प्रतम्॥<br><br>6512: प्रहाय कामं लोभं च सुखं प्राप्तोऽस्मि साम्प्रतम्। नाद्य लोभवशं प्राप्तो दुःखं प्राप्स्याम्यनात्मवान्॥<br><br>6513: यद् यत् त्यजति कामानां तत् सुखस्याभिपूर्यते। कामस्य वशगो नित्यं दुःखमेव प्रपद्यते॥<br><br>6514: कामानुबन्धं नुदते यत् किंचित् पुरुषो रजः। कामक्राधोद्भवं दुःखमहाररतिरव च॥<br><br>6515: एष ब्रह्मप्रतिष्ठोऽहं ग्रीष्मे शीतमिव ह्रदम्। शाम्यामि परिनिर्वामि सुखं मामेति केवलम्॥<br><br>6516: यच्च कामसुखं लोके यच्च दिव्यं महत्सुखम्। तृष्णाक्षयसुखस्यैते नार्हतः षोडशी कलाम्॥<br><br>6517: आत्मना सप्तमं कामं हत्वा शत्रुमिवोत्तमम्। : प्राप्यावध्यं ब्रह्मपुरं राजेव स्यामहं सुखी॥<br><br>6518: एतां बुद्धिं समास्थाय मङ्किनिर्वेदमागतः। सर्वान् कामान् परित्यज्य प्राप्य ब्रह्म महत्सुखम्॥<br><br>6519: दम्यनाशकृते मङ्किरमृतत्वं किलागमत्। अच्छिनत् काममूलं स तेन प्राप महत्सुखम्॥<br><br>6520: भीष्म उवाच अत्राप्युदाहरन्तीममितिहासं पुरातनम्। गीतं विदेहराजेन जनकेन प्रशाम्यता॥<br><br>6521: अनन्तमिव मे वित्तं यस्य मे नास्ति किञ्चन। मिथिलायां प्रदीप्तायां न मे दह्यति किञ्चन॥<br><br>6522: अत्रैवोदाहरन्तीमं बोध्यस्य पदसंचयम्। निर्वेदं प्रति विन्यस्तं तं निबोध युधिष्ठिर॥<br><br>6523: बोध्यं शान्तमृषि राजा नाहुषः पर्यपृच्छत। निर्वेदाच्छान्तिमापन्नं शास्त्रप्रज्ञानतर्पितम्॥<br><br>6524: उपदेशं महाप्राज्ञ शमस्योपदिशस्व मे। का बुद्धिं समनुध्याय शान्तश्चरसि निर्वृतः॥<br><br>6525: बोध्य उवाच उपदेशेन वर्तामि नानुशास्मीह कंचन। लक्षणं तस्य वक्ष्येऽहं तत् स्वयं परिमृश्यताम्॥<br><br>6526: पिङ्गलाककुररः सर्पः सारङ्गान्वेषणं वने। इषुकारः कुमारी च षडेते गुरवो मम॥<br><br>6527: भीष्म उवाच आशा बलवती राजन् नैराश्यं परमं सुखम्। आशां निराशां कृत्वा तु सुखं स्वपिति पिङ्गला॥<br><br>6528: सामिषं कुररं दृष्ट्वा वध्यमानं निरामिषैः। आमिषस्य परित्यागात् कुररः सुखमेधते॥<br><br>6529: गृहारम्भो हि दुःखाय न सुखाय कदाचन। सर्पः परकृतं वेश्म प्रविश्य सुखमेधते॥<br><br>6530: सुखं जीवन्ति मुनयो भैक्ष्यवृत्तिं समाश्रिताः। अद्रोहेणैव भूतानां सारङ्गा इव पक्षिणः॥<br><br>6531: इषुकारो नरः कश्चिदिषावासक्तमानसः। समीपेनापि गच्छन्तं राजानं नावबुद्धवान्॥<br><br>6532: बहूनां कलहो नित्यं द्वयोः संकथनं ध्रुवम्। एकाकी विचरिष्यामि कुमारीशंखको यथा॥<br><br>6533: युधिष्ठिर उवाच केन वृत्तेन वृत्तज्ञ वीतशोकश्चरेन्महीम्। किञ्च कुर्वन्नरो लोके प्राप्नोति गतिमुत्तमाम्॥<br><br>6534: भीष्म उवाच अत्राप्युदाहरन्तीममितिहासं पुरातनम्। प्रह्लादस्य च संवादं मुनेराजगरस्य च। ॥<br><br>6535: चरन्तं ब्राह्मणं कञ्चित् कल्पचित्तमनामयम्। पप्रच्छ राजा प्रह्लादो बुद्धिमान् बुद्धिसम्मतम्॥<br><br>6536: प्रह्लाद उवाच स्वस्थः शक्तो मृदुर्दान्तो निर्विधित्सोऽनसूयकः। सुवाक् प्रगल्भो मेधावी प्राज्ञश्चरसि बालवत्॥<br><br>6537: नैव प्रार्थयसे लाभं नालाभेष्वनुशोचसि। नित्यतृप्त इव ब्रह्मन् न किञ्चिदिव मन्यसे॥<br><br>6538: स्रोतसा ह्रियमाणासु प्रजासु विमना इव। धर्मकामार्थकार्येषु कूटस्थ इव लक्ष्यसे॥<br><br>6539: नानुतिष्ठसि धर्मार्थो न कामे चापि वर्तसे। इन्द्रियार्थाननादृत्य मुक्तश्चरसि साक्षिवत्॥<br><br>6540: का नु प्रज्ञा श्रुतं वा किं वृत्तिर्वा का नु ते मुने। क्षिप्रमाचक्ष्व मे ब्रह्मन् श्रेयो यदिह मन्यसे॥<br><br>6541: भीष्म उवाच अनुयुक्तः स मेधावी लोकधर्मविधानवित्। उवाच श्लक्ष्णया वाचा प्रह्लादमनपार्थया॥<br><br>6542: पश्य प्रह्लाद भूतानामुत्पत्तिमनिमित्ततः। ह्रासं वृद्धिं विनाशं च न प्रहृष्ये न च व्यथे। ॥<br><br>6543: स्वभावादेव संदृश्या वर्तमानाः प्रवृत्तयः। स्वभावनिरताः सर्वाः परितुष्येन केनचित्॥<br><br>6544: पश्य प्रह्लाद् संयोगान् विप्रोगपरायणान्। संचयांश्च विनाशान्तान् न क्वचिद् विदधे मनः॥<br><br>6545: अन्तवन्ति च भूतानि गुणयुक्तानि पश्यतः। उत्पत्तिनिधनज्ञस्य किं कार्यमवशिष्यते॥<br><br>6546: जलजानामपि ह्यन्तं पर्यायेणोपलक्षये। महतामपि कायानां सूक्ष्माणां च महोदधौ॥<br><br>6547: जङ्गमस्थावराणां च भूतानामसुराधिप। पार्थिवानामपि व्यक्तं मृत्यु पश्यामि सर्वशः॥<br><br>6548: अन्तरिक्षचराणां च दानवोत्तम पक्षिणाम्। उत्तिष्ठते यथाकालं मृत्युर्बलवतामपि॥<br><br>6549: दिवि संवरमाणानि ह्रस्वानि च महान्ति च। ज्योतीष्यपि यथाकालं पतमानानि लक्षये। १७॥<br><br>6550: इति भूतानि सम्पश्यन्ननुषक्तानि मृत्युना। सर्वसामान्यगो विद्वान् कृतकृत्यः सुखं स्वपे॥<br><br>6551: सुमहान्तमपि ग्रास ग्रसे लब्धं यदृच्छया। शये पुनरभुजानो दिवसानि बहून्यपि॥<br><br>6552: आशयन्त्यपि मामन्नं पुनर्बहुगुणं बहु। पुनरल्पं पुन:स्तोकं पुनर्नवोपपद्यते॥<br><br>6553: कणं कदाचित् खादामि पिण्याकमपि च ग्रसे। भक्षसे शालिमांसानि भक्षांश्चोच्चावचान् पुनः॥<br><br>6554: शये कदाचित् पर्यङ्के भूमावपि पुनः शये। प्रासादे चापि मे शय्या कदाचिदुपपद्यते॥<br><br>6555: धारयामि च चीराणि शाणक्षौमाजिनानि च। महार्हाणि च वासांसि धारयाम्यहमेकदा॥<br><br>6556: न संनिपतितं धर्म्यमुपभोगं यदृच्छया। प्रत्याचक्षे न चाप्येनमनुरुध्ये सुदुर्लभम्॥<br><br>6557: अचलमनिधनं शिवं विशोकं शुचिमतुलं विदुषां मते प्रविष्टम्। व्रतमिदमाजगरं शुचिश्चरामि॥<br><br>6558: अचलितमतिरच्युतः स्वधर्मात् परिमितसंसरणः परावरज्ञः। विगतभयकषायलोभमोहो व्रतमिदमाजगरं शुचिश्चरामि॥<br><br>6559: अनियतफलभक्ष्यभोज्यपेयं विधिपरिणामविभक्तदेशकालम्। व्रतामिदमाजगरं शुचिश्चरामि॥<br><br>6560: इदमिदमिति तृष्णयाभिभूतं जनमनवाप्तधनं विषीदमानम्। निपुणमनुनिशम्य तत्त्वबुद्ध्या व्रतमिदमाजगरं शुचिश्चरामि। २८। । बहुविधमनुदृश्य चार्थहेतोः कृपणामिहार्यमनार्यमाश्रयन्तम्। उपशमरुचिरात्मवान् प्रशान्तो व्रतमिदमाजगरं शुचिश्चरामि॥<br><br>6561: सुखमसुखमलाभमर्थलाभं रतिमरतिं मरणं च जीवितं च। विधिनियतमवेक्ष्य तत्त्वतोऽहं व्रतमिदमाजगरं शुचिश्चरामि॥<br><br>6562: अपगतभयरागमोहदो धृतिमतिबुद्धिसमन्वितः प्रशान्तः। उपगतफलभोगिनो निशम्य व्रतमिदमाजगरं शुचिश्चरामि॥<br><br>6563: अनियतशयनासनः प्रकृत्या दमनियमव्रतसत्वशौचयुक्तः अपगतफलसंचयः प्रहृष्टो व्रतमिदमाजगरं शुचिश्चरामि॥<br><br>6564: रुपगतबुद्धिरवेक्ष्य चात्मसंस्थम्। तृषितमनियतं मनो नियन्तुं व्रतमिदमाजगरं शुचिश्चरामि॥<br><br>6565: हृदयमनुरुध्य वाङ्मनो वा प्रियसुखदुर्लभतामनित्यतां च। तदुभयमुपलक्षयन्निवाह व्रतमिदमाजगरं शुचिश्चरामि॥<br><br>6566: बहुकथितमिदं हि बुद्धिमद्भिः कविभिरपि प्रथयद्भिरात्मकीर्तिम्। इदमिदमिति तत्र तत्र हन्त स्वपरमतैर्गहनं प्रतर्कषद्भिः॥<br><br>6567: तदिदमनुनिशम्य विप्रपातं पृथगभिपन्नमिहाबुधैर्मनुष्यैः। अनवसितमनन्तदोषपारं नृषु विहरामि विनीतदोषतृष्णः॥<br><br>6568: भीष्म उवाच अजगरचरितं व्रतं महात्मा य इह नरोऽनुचरेद्विनीतरागः। अपगतभयलोभमोहमन्युः स खलु सुखी विचरेदिमं विहारम्॥<br><br>6569: युधिष्ठिर उवाच बान्धवाः कर्म वित्तं वा प्रज्ञा वेह पितामह। नरस्य का प्रतिष्ठा स्यादेतत् पृष्टो वदस्व मे॥<br><br>6570: भीष्म उवाच प्रज्ञा प्रतिष्ठा भूतानां प्रज्ञा लाभः परो मतः। प्रज्ञा निःश्रेयसी लोके प्रज्ञा स्वर्गो मतः सताम्॥<br><br>6571: प्रज्ञया प्रापितार्थो हि बलिरैश्वर्यसंक्षये। प्रह्लादो नमुचिर्मङ्किस्तस्याः किं विद्यते परम्॥<br><br>6572: अत्राप्युदाहरन्तीममितिहासं पुरातनम्। इन्द्रकाश्यपसंवादं तन्निबोध युधिष्ठिर॥<br><br>6573: वैश्यः कश्चिदृषिसुतं काश्यपं संशितव्रतम्। रथेन पातयामास श्रीमान् दृप्तस्तपस्विनम्॥<br><br>6574: आर्तः स पतितः क्रुद्धस्त्यक्त्वाऽऽत्मानमथाब्रवीत्। मरिष्याम्यधनस्येह जीवितार्थो न विद्यते॥<br><br>6575: तथा मुमूर्षुमासीनमकूजन्तमचेतसम्। इन्द्रः शृगालरूपेण बभाषे लुब्धमानसम्॥<br><br>6576: मनुष्ययोनिमिच्छन्ति सर्वभूतानि सर्वशः। मनुष्यत्वे च विप्रत्वं सर्व एवाभिनन्दति॥<br><br>6577: मनुष्यो ब्राह्मणश्चासि श्रोत्रियश्चासि काश्यप। सुदुर्लभमवाप्यैतन्न दोषान्मर्तुमर्हसि॥<br><br>6578: सर्वे लाभाः साभिमाना इति सत्यवती श्रुतिः। संतोषणीयरूपोऽसि लोभाद् यदभिमन्यसे॥<br><br>6579: अहो सिद्धार्थता तेषां येषां सन्तीह पाणयः। अतीव स्पृहये तेषां येषां सन्तीह पाणयः॥<br><br>6580: पाणिमद्भ्यः स्पृहास्माकं यथा तव धनस्य वै। न पाणिलाभादधिको लाभः कश्चन विद्यते॥<br><br>6581: अपाणित्वाद् वयं ब्रह्मन् कण्टकं नोद्धरामहे। जन्तूनुच्चावचानङ्गे दशतो न कषाम वा॥<br><br>6582: अथ येषां पुनः पाणी देवदत्तौ दशाङ्गुली। उद्धरन्ति कृमीनङ्गाद् दशतो निकषन्ति च॥<br><br>6583: वर्षाहिमातपानां च परित्राणानि कुर्वते। चैलमन्नं सुखं शय्यां निवातं चोपभुञ्जते॥<br><br>6584: अधिष्ठाय च गां लोके भुञ्जते वाहयन्ति च। उपायैर्बहुभिश्चैव वश्यानात्मनि कुर्वते॥<br><br>6585: ये खल्वजिह्वाः कृपणा अल्पप्राणा अपाणयः। सहन्ते तानि दुःखानि दिष्ट्या त्वं न तथा. मुने॥<br><br>6586: दिष्ट्या त्वं न शृगालो वै न कृमिर्न च मूषकः। न सर्पो न च मण्डूको न चान्यः पापयोनिजः॥<br><br>6587: एतावतापि लाभेन तोष्टुमर्हसि काश्यप। किं पुनर्योऽसि सत्त्वानां सर्वेषां ब्राह्मणोत्तमः॥<br><br>6588: इमे मां कृमयोऽदन्ति येषामुद्धरणाय वै। नास्ति शक्तिरपाणित्वात् पश्यावस्थामिमां मम॥<br><br>6589: अकार्यमिति चैवेमं नात्मानं संत्यजाम्यहम्। नातः पापीयसी योनि पतेयमपरामिति॥<br><br>6590: मध्ये वै पापयोनीनां शार्गाली यामहं गतः। पापीयस्यो बहुतरा इतोऽन्याः पापयोनयः॥<br><br>6591: जात्यैवैके सुखितराः सन्त्यन्ये भृशदुःखिताः। नैकान्तं सुखमेवेह क्वचित्पश्यामि कस्यचित्॥<br><br>6592: मनुष्या ह्याढ्यतां प्राप्य राज्यमिच्छन्त्यनन्तरम्। राज्याद् देवत्वमिच्छन्ति देवत्वादिन्द्रतामपि॥<br><br>6593: भवेस्त्वं यद्यपि त्वाट्यो न राजा न च दैवतम्। देवत्वं प्राप्य चेन्द्रत्वं नैव तुष्येस्तथा सति॥<br><br>6594: न तृप्ति: प्रियलाभेऽस्ति तृष्णा नाद्भिः प्रशाम्यति। सम्प्रज्वलति सा भूयः समिद्भिग्वि पावकः॥<br><br>6595: अस्त्येव त्वयि शोकोऽपि हर्षश्चापि तथा त्वयि। सुखदुःखे तथा चोभे तत्र का परिवेदना॥<br><br>6596: परिच्छिद्यैव कामानां सर्वेषां चैव कर्मणाम्। मूलं बुद्धीन्द्रियग्रामं शकुन्तानिव पञ्जरे॥<br><br>6597: न द्वितीयस्य शिरसश्छेदनं विद्यते क्वचित्। न च पाणेस्तृतीयस्य यन्नास्ति न ततो भयम्॥<br><br>6598: न खल्वप्यरसज्ञस्य कामः क्वचन जायते। संस्पर्शाद् दर्शनाद् वापि श्रवणाद् वापि जायते। ॥<br><br>6599: न त्वं स्मरसि वारुण्या लट्वाकानां च पक्षिणाम्। ताभ्यां चाभ्यधिको भक्ष्यो न कश्चिद् विद्यते क्वचित्। । यानि चान्यानि भूतेषु भक्ष्यजातानि कस्यचित्। येषामभुक्तपूर्वाणि तेषामस्मृतिरेव ते॥<br><br>6600: अप्राशनमसंस्पर्शमसंदर्शनमेव च। पुरुषस्यैष नियमो मन्ये श्रेयो न संशयः॥<br><br>6601: पाणिमन्तो बलवन्तो धनवन्तो न संशयः। मनुष्या मानुषैरेव दासत्वमुपपादिताः॥<br><br>6602: वधबन्धपरिक्लेशैः क्लिश्यन्ते च पुनः पुनः। ते खल्वपि रमन्ते च मोदन्ते च हसन्ति च॥<br><br>6603: अपरे बाहुबलिनः कृतविद्या मनस्विनः। जुगुप्सितां च कृपणां पापवृत्तिमुपासते॥<br><br>6604: उत्सहन्ते च ते वृत्तिमन्यामप्युपसेवितुम्। स्वकर्मणा तु नियतं भवितव्यं तु तत् तथा॥<br><br>6605: न पुल्कसो न चाण्डाल आत्मानं त्यक्तुमिच्छति तया तुष्टः स्वया योन्या मायां पश्यस्व यादृशीम्॥<br><br>6606: दृष्ट्वा कुणीन् पक्षहतान् मनुष्यानामयाविनः। सुसम्पूर्णः स्वया योन्या लब्धलाभोऽसि काश्यप॥<br><br>6607: यदि ब्राह्मण देहस्ते निरातङ्कोनिरामयः। अङ्गानि च समग्राणि न च लोकेषु धिक्कृतः॥<br><br>6608: न केनचित् प्रवादेन सत्येनैवापहारिणा। धर्मायोत्तिष्ठ विप्रर्षे नात्मानं त्यक्तुमर्हसि॥<br><br>6609: यदि ब्रह्मशृणोष्येतच्छ्रद्दधासि च मे वचः। वेदोक्तस्यैव धर्मस्य फलं मुख्यमवाप्स्यसि॥<br><br>6610: स्वाध्यायमग्निसंस्कारमप्रमत्तोऽनुपा सत्यं दमं च दानं च स्पर्धिष्ठा मा च केनचित्॥<br><br>6611: ये केचन स्वध्ययनाः प्राप्ता यजनयाज । कथं ते चानुशोचेयुायेयुर्वाप्यशोभनम्। इच्छन्तस्ते विहाराय सुखं महदवाप्नुयुः॥<br><br>6612: उत जाताः सुनक्षत्रे सुतिथौ सुमुहूर्तजाः। यज्ञदानप्रजेहायां यतन्ते शक्तिपूर्वकम्॥<br><br>6613: नक्षत्रेष्वासुरेष्वन्ये दुस्तिथौ दुर्मुहूर्तजाः। सम्पतन्त्यासुरी योनि यज्ञप्रसववर्जिताः॥<br><br>6614: अहमासं पण्डितको हैतुको वेदनिन्दकः। आन्वीक्षिकी तर्कविद्यामनुरक्तो निरर्थिकाम्॥<br><br>6615: हेतुवादान् प्रवदिता वक्ता संसत्सु हेतुमत्। आक्रोष्टा चाभिवक्ता च ब्रह्मवाक्येषु च द्विजान्॥<br><br>6616: नास्तिकः सर्वशङ्की च मूर्खः पण्डितमानिकः। तस्येयं फलनिर्वृत्तिः शृगालत्वं मम द्विज॥<br><br>6617: अपि जातु तथा तस्मादहोरात्रशतैरपि। यदहं मानुषी योनि शृगालः प्राप्नुयां पुनः॥<br><br>6618: संतुष्टश्चाप्रमत्तश्च यज्ञदानतपोरतिः। ज्ञेयज्ञाता भवेयं वै वर्ण्यवर्जयिता तथा॥<br><br>6619: ततः स मुनिरुत्थाय काश्यपस्तमुवाच ह। अहो बतासि कुशलो बुद्धिमांश्चेति विस्मित:॥<br><br>6620: समवैक्षत तं विप्रो ज्ञानदीभ्रुण चक्षुषा। ददर्श चैनं देवानां देवमिन्द्रं शचीपतिम्॥<br><br>6621: ततः सम्पूजयामास काश्यपो हरिवाहनम्। अनुज्ञातस्तु तेनाथ प्रविवेश स्वमालयम्॥<br><br>6622: युधिष्ठिर उवाच यद्यस्ति दत्तमिष्टं वा तपस्तप्तं तथैव च। गुरूणां वापि शुश्रूषा तन्मे ब्रूहि पितामह॥<br><br>6623: भीष्म उवाच आत्मनानर्थयुक्तेन पापे निविशते मनः। स्वकर्मकलुषं कृत्वा कृच्छ्रे लोके विधीयते॥<br><br>6624: दुर्भिक्षादेव दुर्भिक्षं क्लेशात् क्लेशं भयाद् भयम्। मृतेभ्यः प्रमृतं यान्ति दरिद्राः पापकारिणः॥<br><br>6625: उत्सवादुत्सवं यान्ति स्वर्गात् स्वर्ग सुखात् सुखम्। श्रद्दधानाश्च दान्ताश्च धनाढ्याः शुभकारिणः॥<br><br>6626: व्यालकुञ्जरदुर्गेषु सर्पचोरभयेषु च। हस्तावापेन गच्छन्ति नास्तिकाः किमतः परम्॥<br><br>6627: प्रियदेवातिथेयाश्च वदान्याः प्रियसाधवः। क्षेम्यमात्मवतां मार्गमास्थिता हस्तदक्षिणम्॥<br><br>6628: पुलाका इव धान्येषु पुत्तिका इव पक्षिषु। तद्विधास्ते मनुष्याणां येषां धर्मो न कारणम्॥<br><br>6629: सुशीघ्रमपि धावन्तं विधानमनुधावति। शेते सह शयानेन येन येन यथा कृतम्॥<br><br>6630: उपतिष्ठति तिष्ठन्तं गच्छन्तमनुगच्छति। करोति कुर्वतः कर्म च्छायेवानुविधीयते॥<br><br>6631: येन येन यथा यद् यत् पुरा कर्म समीहितम्। तत्तदेकतरो भुङ्क्ते नित्यं विहितमात्मना॥<br><br>6632: स्वकर्मफलनिक्षेपं विधानपरिरक्षितम्। भूतग्राममिमं कालः समन्तात् परिकर्षति॥<br><br>6633: अचोद्यमानानि यथा पुष्पाणि च फलानि च। स्वं कालं नातिवर्तन्ते तथा कर्म पुरा कृतम्॥<br><br>6634: सम्मानश्चावमानश्च लाभालाभौ क्षयोदयौ। प्रवृत्ता विनिवर्तन्ते विधानान्ते पुनः पुनः॥<br><br>6635: आत्मना विहितं दुःखामात्मना विहितं सुखम्। गर्भशय्यामुपादाय भुज्यते पौर्वदेहिकम्॥<br><br>6636: बालो युवा च वृद्धश्च यत् करोति शुभाशुभम्। तस्यां तस्यावस्थायां तत्फलं प्रतिपद्यते॥<br><br>6637: यथा धेनुसहस्रेषु वत्सो विन्दति मातरम्। तथा पूर्वकृतं कर्म कर्तारमनुगच्छति॥<br><br>6638: समुन्नमग्रतो वस्त्रं पश्चाच्छुध्यति कर्मणा। उपवासैः प्रतप्तानां दीर्घं सुखमनन्तकम्॥<br><br>6639: दीर्घकालेन तपसा सेवितेन तपोवने। धर्मनिर्धूतपापानां सम्पद्यन्ते मनोरथाः॥<br><br>6640: शकुनानामिवाकाशे मत्स्यानामिव चोदके। पदं यथा न दृश्येत तथा ज्ञानविदां गतिः॥<br><br>6641: अलमन्यैरुपालम्भैः कीर्तितैश्च व्यतिक्रमैः। पेशलं चानुरूपं च कर्तव्यं हितमात्मनः॥<br><br>6642: अलमन्यैरुपालम्भैः कीर्तितैश्च व्यतिक्रमैः। पेशलं चानुरूपं च कर्तव्यं हितमात्मनः॥<br><br>6643: युधिष्ठिर उवाच कुत: सृष्टमिदं विश्वं जगत् स्थावरजङ्गमम्। प्रलये च कमभ्येति तन्मे ब्रूहि पितामह॥<br><br>6644: ससागरः सगगन सशैलः सबलाहकः। सभूमिः साग्निपवनो लोकोऽयं केन निर्मित:॥<br><br>6645: कथं सृष्टानि भूतानि कथं वर्णविभक्तयः। शौचशौचं कथं तेषां धर्माधर्मविधिः कथम्॥<br><br>6646: कीदृशो जीवतां जीवः क्व वा गच्छन्ति ये मृताः। अस्माल्लोकादमुं लोकं सर्वं शंसतु नो भवान्॥<br><br>6647: भीष्म उवाच अत्राप्युदाहरन्तीममितिहासं पुरातनम्। भृगुणाभिहितं शास्त्रं भरद्वाजाय पृच्छते॥<br><br>6648: भृगु महर्षिमासीनं भरद्वाजोऽन्वपृच्छत्॥<br><br>6649: ससागर: सगगनः सशैल: सबलाहकः। सभूमिः साग्निपवनो लोकोऽयं केन निर्मितः॥<br><br>6650: कथं सृष्टानि भूतानि कथं वर्णविभक्तयः। शौचाशौचं कथं तेषां धर्माधर्मविधिः कथम्॥<br><br>6651: कीदृशो जीवतां जीवः क्व वा गच्छन्ति ये मृताः। परलोकमिमं चापि सर्वं शंसितुमर्हसि॥<br><br>6652: एवं स भगवान् पृष्टो भरद्वाजेन संशयम्। ब्रह्मर्षिर्ब्रह्मसंकाशः सर्वं तस्मै ततोऽब्रवीत्॥<br><br>6653: भृगुरुवाच मानसो नाम विख्यातः श्रुतपूर्वो महर्षिभिः। अनादिनिधनो देवस्तथाभेद्योऽजरामरः॥<br><br>6654: अव्यक्त इति विख्यातः शाश्वतोऽथाक्षयोऽव्ययः। यतः सृष्टानि भूतानि जायन्ते च म्रियन्ति च॥<br><br>6655: सोऽसृजत् प्रथमं देवो महान्तं नाम नामतः। महान् ससर्जाहंकारं स चापि भगवानथ॥<br><br>6656: आकाशमिति विख्यातं सर्वभूतधरः प्रभुः। आकाशादभवद् वारि सलिलादग्निमारुतौ। अग्निमारुतसंयोगात् ततः समभवन्मही॥<br><br>6657: ततस्तेजोमयं दिव्यं पद्मं सृष्टं स्वयम्भुवा। तस्मात् पद्मात् समभवद् ब्रह्मा वेदमयो निधिः॥<br><br>6658: अहंकार इति ख्यातः सर्वभूतात्मभूतकृत्। ब्रह्मा वै स महातेजा य एते पञ्च धातवः॥<br><br>6659: शैलास्तस्यास्थिसंज्ञास्तु मेदो मांसं च मेदिनी। समुद्रास्तस्य रुधिरमाकाशमुदरं तथा॥<br><br>6660: पवनश्चैव निःश्वासस्तेजोऽग्निर्निम्नगाः शिराः। अग्नीषोमौ तु चन्द्रार्को नयने तस्य विश्रुते॥<br><br>6661: नभश्चोर्ध्वं शिरस्तस्य क्षितिः पादौ भुजौ दिशः। दुर्विज्ञेयो ह्यचिन्त्यात्मा सिद्धैरपि न संशयः॥<br><br>6662: स एष भगवान् विष्णुरनन्त इति विश्रुतः। सर्वभूतात्मभूतस्थो दुर्विज्ञेयोऽकृतात्मभिः॥<br><br>6663: अहंकारस्य यः स्रष्टा सर्वभूतभवाय वै। यतः समभवद् विश्वं पृष्टोऽहं यदिह त्वया॥<br><br>6664: भरद्वाज उवाच गगनस्य दिशां चैव भूतलस्यानिलस्य वा। कान्यत्र परिमाणानि संशयं छिन्धि तत्त्वतः॥<br><br>6665: भृगुरुवाच अनन्तमेतदाकाशं सिद्धदैवतसेवितम्। रम्यं नानाश्रयाकीर्णं यस्यान्तो नाधिगम्यते॥<br><br>6666: उर्ध्वं गतेरधस्तात्तु चन्द्रादित्यौ न दृश्यतः। तत्र देवाः स्वयं दीप्ता भास्वराभाग्निवर्चसः॥<br><br>6667: ते चाप्यन्तं न पश्यन्ति नभसः प्रथितौजसः। दुर्गमत्वादनन्तत्वादिति मे विद्धि मानद॥<br><br>6668: उपरिष्टोपरिष्टात्तु प्रज्वलद्भिः स्वयंप्रभैः। निरुद्धमेतदाकाशमप्रमेयं सुरैरपि॥<br><br>6669: पृथिव्यन्ते समुद्रास्तु समुद्रान्ते तमः स्मृतम्। तमसोऽन्ते जलं प्राहुर्जलस्यान्तेऽग्निरेव च॥<br><br>6670: रसातलान्ते सलिलं जलान्ते पन्नगाधिपाः। तदन्ते पुनराकाशमाकाशान्ते पुनर्जलम्॥<br><br>6671: एवमन्तं भगवतः प्रमाणं सलिलस्य च। अग्निमारुततोयेभ्यो दुर्जेयं दैवतैरपि॥<br><br>6672: अग्निमारुततोयानां वर्णाः क्षितितलस्य च। आकाशादवगृह्यन्ते भिद्यन्तेऽतत्त्वदर्शनात्॥<br><br>6673: पठन्ति चैव मुनयः शास्त्रेषु विविधेषु च। त्रैलोक्ये सागरे चैव प्रमाणं विहितं यथा॥<br><br>6674: अदृश्याय त्वगम्याय कः प्रमाणमुदाहरेत्। सिद्धानां देवतानां च यदा परिमिता गतिः॥<br><br>6675: तदा गौणमनन्तस्य नामानन्तेति विश्रुतम्। नामधेयानुरूपस्य मानसस्य महात्मनः॥<br><br>6676: यदा तु दिव्यं तद् रूपं ह्रसते वर्धते पुनः। कोऽन्यस्तद्वेदितुं शक्तो योऽपि स्यात् तद्विधोऽपरः॥<br><br>6677: ततः पुष्करतः सृष्टः सर्वज्ञो मूर्तिमान् प्रभुः। ब्रह्मा धर्ममयः पूर्वः प्रजापतिरनुत्तमः॥<br><br>6678: भरद्वाज उवाच पुष्कराद् यदि सम्भूतो ज्येष्ठं भवति पुष्करम्। ब्रह्माणं पूर्वजं चाह भवान् संदेह एव मे॥<br><br>6679: भृगुरुवाच मानसस्येह या मूर्तिर्ब्रह्मत्वं समुपागता। तस्यासनविधानार्थं पृथिवी पद्ममुच्यते॥<br><br>6680: कर्णिका तस्य पद्मस्य मेरुर्गगनमुच्छ्रितः। तस्य मध्ये स्थितो लोकान् सृजते जगतः प्रभुः॥<br><br>6681: भरद्वाज उवाच प्रजाविसर्ग विविध कथं स सृजते प्रभुः। मेरुमध्ये स्थितो ब्रह्मा तद् ब्रूहि द्विजसत्तम॥<br><br>6682: भृगुरुवाच प्रजाविसर्ग विविधं मानसो मानसासृजत्। संरक्षणार्थं भूतानां सृष्टं प्रथमतो जलम्॥<br><br>6683: यत् प्राणः सर्वभूतानां वर्धन्ते येन च प्रजाः। परित्यक्ताश्च नश्यन्ति तेनेदं सर्वमावृतम्॥<br><br>6684: पृथिवी पर्वता मेघा मूर्तिमन्तश्च ये परे। सर्वं तद् वारुणं ज्ञेयमापस्तस्तम्भिरे यतः॥<br><br>6685: भरद्वाज उवाच कथं सलिलमुत्पन्नं कथं चैवाग्निमारुतौ। कथं वा मेदिनी सृष्टेत्यत्र मे संशयो महान्॥<br><br>6686: भृगुरुवाच ब्रह्मकल्पे पुरा ब्रह्मन् ब्रह्मर्षीणां समागमे। लोकसम्भवसंदेहः समुत्पन्नो महात्मनाम्॥<br><br>6687: तेऽतिष्ठन् ध्यानमालम्ब्य मौनमास्थाय निश्चलाः। त्यक्तहाराः पवनपा दिव्यं वर्षशतं द्विजाः॥<br><br>6688: तेषां ब्रह्ममयी वाणी सर्वेषां श्रोत्रमागमत्। दिव्या सरस्वती तत्र सम्बभूव नभस्तलात्॥<br><br>6689: पुरा स्तिमितमाकाशमनन्तमचलोपमम्। नष्टचन्द्रार्कपवनं प्रसुप्तमिव सम्बभौ॥<br><br>6690: ततः सलिलमुत्पन्नं तमसीवापरं तमः। तस्माच्च सलिलोत्पीडादुदतिष्ठत मारुतः॥<br><br>6691: यथा भाजनमच्छिद्रं निःशब्दमिव लक्ष्यते। तच्चाम्भसा पूर्यमाणं सशब्दं कुरुतेऽनिलः॥<br><br>6692: तथा सलिलसंरुद्धे नभसोऽन्ते निरन्तरे। भित्त्वार्णवतलं वायुः समुत्पतति घोषवान्॥<br><br>6693: स एष चरते वायुरर्णवोत्पीडसम्भवः। आकाशस्थानमासाद्य प्रशान्ति नाधिगच्छति॥<br><br>6694: तस्मिन् वाय्वम्बुसंघर्षे दीप्ततेजा महाबलः। प्रादुरभूदूर्ध्वशिखः कृत्वा निस्तिमिरं नमः॥<br><br>6695: अग्निः पवनसंयुक्तः खं समाक्षिपते जलम्। सोऽग्निमारुतसंयोगाद्घनत्वमुपपद्यते॥<br><br>6696: तस्याकाशे निपतितः स्नेहस्तिष्ठति योऽपरः। स संघातत्वमापन्नो भूमित्वमनुगच्छति॥<br><br>6697: रसानां सर्वगन्धानां स्नेहानां प्राणिनां तथा। भूमिर्यानिरिह ज्ञेया यस्यां सर्वं प्रसूयते॥<br><br>6698: भरद्वाज उवाच त एते धातवः पञ्च ब्रह्मा यानसृजत् पुरा। आवृता यैरिमे लोका महाभूताभिसंज्ञिताः॥<br><br>6699: यदासृजत सहस्राणि भूतानां स महामतिः। पञ्चानामेव भूतत्वं कथं समुपपद्यते॥<br><br>6700: भृगुरुवाच अमितानां महाशब्दो यान्ति भूतानि सम्भवम्। ततस्तेषां महाभूतशब्दोऽयमुपपद्यते॥<br><br>6701: चेष्टा वायुः खमाकाशमूष्माग्निः सलिलं द्रवः। पृथिवी चात्र संघातः शरीरं पाञ्चभौतिकम्॥<br><br>6702: इत्येतैः पञ्चमिर्भूतैर्युक्तं स्थावरजङ्गमम्। श्रोत्रं घ्राणं रसः स्पर्शो दृष्टिश्चेन्द्रियसंज्ञिताः॥<br><br>6703: भरद्वाज उवाच पञ्चभिर्यदि भूतैस्तु युक्ताः स्थावरजङ्गमाः। स्थावराणां न दृश्यन्ते शरीरे पञ्च धातवः॥<br><br>6704: अनूष्मणामचेष्टानां घनानां चैव तत्त्वतः। वृक्षाणां नोपलभ्यन्ते शरीरे पञ्च धातवः॥<br><br>6705: न शृण्वन्ति न पश्यन्ति न गन्धरसवेदिनः। न च स्पर्श विजानन्ति ते कथं पाञ्चभौतिकाः॥<br><br>6706: अद्रवत्वादनग्नित्वादभूमित्वादवायुतः। आकाशस्याप्रमेयत्वाद् वृक्षाणां नास्ति भौतिकम्॥<br><br>6707: भृगुरुवाच घनानामपि वृक्षाणामाकाशोऽस्ति न संशयः। तेषां पुष्पफलव्यक्तिर्नित्यं समुपपद्यते॥<br><br>6708: उष्मतो म्लायते पण त्वक् फलं पुष्पमेव च। म्लायते शीर्यते चापि स्पर्शस्तेनात्र विद्यते॥<br><br>6709: वाय्वग्न्यशनिनिर्घोषैः फलं पुष्पं विशीर्यते। श्रोत्रेण गृह्यते शब्दस्तस्माच्छृण्वन्ति पादपाः॥<br><br>6710: वल्ली वेश्यते वृक्षं सर्वतश्चैव गच्छति। न ह्यदृष्टेश्च मार्गोऽस्ति तस्मात् पश्यन्ति पादपाः॥<br><br>6711: पुण्यापुण्यैस्तथा गन्धैर्दू पैश्च विविधैरपि। अरोगाः पुष्पिता: सन्ति तस्माज्जिघ्रन्ति पादपाः॥<br><br>6712: पादैः सलिलपानाच्च व्याधीनां चापि दर्शनात्। व्याधिप्रतिक्रियत्वाच्च विद्यते रसनं दुमे॥<br><br>6713: वक्त्रेणोत्पलनालेन यथोर्ध्वं जलमाददेत्। तथा पवनसंयुक्तः पादैः पिबति पादपः॥<br><br>6714: सुखदुःखयोश्च ग्रहणाच्छिन्नस्य च विरोहणात्। जीवं पश्यामि वृक्षाणामचैतन्यं न विद्यते॥<br><br>6715: तेन तज्जलमादत्तं जरयत्यग्निमारुतौ। आहारपरिणामाच्च स्नेहो वृद्धिश्च जायते॥<br><br>6716: जङ्गमानां च सर्वेषां शरीरे पञ्च धातवः। प्रत्येकशः प्रभिद्यन्ते यैः शरीरं विचेष्टते॥<br><br>6717: त्वद् च मांसं तथास्थीनि मज्जा स्नायुश्च पञ्चमम्। इत्येतदिह संघातं शरीरे पृथिवीमयम्॥<br><br>6718: तेजो ह्यग्निस्तथा क्रोधश्चक्षुरूष्मा तथैव च। अग्निर्जस्यते यश्च पञ्चाग्नेयाः शरीरिणः॥<br><br>6719: श्रोत्रं घ्राणं तथाऽऽस्यं च हृदयं कोष्ठमेव च। आकाशात् प्राणिनामेते शरीरे पञ्च धातवः॥<br><br>6720: श्लेष्मा पित्तमथ स्वेदो वसा शोणितमेव च। इत्यापः पञ्चधा देहे भवन्ति प्राणिनां सदा॥<br><br>6721: प्राणात् प्रणीयते प्राणी व्यानाद् व्यायच्छतेतथा। गच्छत्यपानोऽधश्चैव समानो हृद्यवस्थितः॥<br><br>6722: उदानादुच्छ्वसिति च प्रतिभेदाच्च भाषते। इत्येते वायवः पञ्च चेश्यन्तीह देहिनम्॥<br><br>6723: भूमेर्गन्धगुणान् वेत्ति रसं चाभ्यः शरीरवान्। ज्योतिषा चक्षुषा रूपं स्पर्श वेत्ति च वाहिना॥<br><br>6724: गन्धः स्पृशो रसो रूपं शब्दश्चात्र गुणाः स्मृताः। तस्य गन्धस्य वक्ष्यामि विस्तराभिहितान् गुणान्॥<br><br>6725: इष्टश्चानिष्टगन्धश्च मधुरः कटुरेव च। निर्हारी संहतः स्निग्धो रूक्षो विशद एव च॥<br><br>6726: एवं नवविधो ज्ञेयः पार्थिवे गन्धविस्तरः। ज्योतिः पश्यति चक्षुर्त्या स्पर्श वेत्ति च वायुना॥<br><br>6727: शब्दः स्पर्शश्च रूपं च रसञ्चापि गुणा: स्मृताः। रसज्ञानं तु वक्ष्यामि तन्मे निगदतः शृण॥<br><br>6728: रसो बहुविधः प्रोक्त ऋषिभिः प्रथितात्मभिः। मधुरो लवणास्तिक्तः कषायोऽम्लः कटुस्तथा॥<br><br>6729: एष पड्विधविस्तारो रसो वारिमयः स्मृतः। शब्दः स्पर्शश्च रूपं च त्रिगुणं ज्योतिरुच्यते॥<br><br>6730: ज्योतिः पश्यति रूपाणि रूपं च बहुधा स्मृतम्। ह्रस्वो दीर्घस्तथा स्थूलश्चतुरस्रोऽनृवृत्तवान्॥<br><br>6731: शुक्ल: कृष्णस्तथा रक्तः पीतो नीलारुणस्तथा। कठिनश्चिक्कणः श्लक्ष्ण: पिच्छिलो मृदुदारुणः॥<br><br>6732: एवं पोडशविस्तारो ज्योतीरूपगुणः स्मृतः। शब्दस्पर्शी च विज्ञेयौ द्विगुणो वायुरित्युत॥<br><br>6733: वायव्यस्तु गुणः स्पर्श: स्पर्शश्च बहुधा स्मृतः। उष्णः शीत: सुखो दुःखः स्निग्धो विशद एव च॥<br><br>6734: तथा खरो मृदु रूक्षो लघुर्गुरुतरोऽपि च। एवं द्वादशधा स्पर्शो वायव्यो गुण उच्यते॥<br><br>6735: तत्रैकगुणमाकाशं शब्द इत्येव तत्स्मृतम्। तस्य शब्दस्य वक्ष्यामि विस्तरं विविधात्मकम्॥<br><br>6736: षड्ज ऋषभगान्धारौ मध्यमो धैवतस्तथा। पञ्चमश्चापि विज्ञेयस्तथा चापि निषादवान्॥<br><br>6737: एष सप्तविधः प्रोक्तो गुण आकाशसम्भवः। ऐश्वर्येण तु सर्वत्र स्थितोऽपि पटहादिषु॥<br><br>6738: मृदङ्गभेरीशङ्खानां स्तनयित्नो रथस्य च। यः कश्चिच्छ्रयते शब्दः प्राणिनोऽप्राणिनोऽपि वा। एतेषामेव सर्वेषां विषये सम्प्रकीर्तितः॥<br><br>6739: एवं बहुविधाकारः शब्द आकाशसम्भवः। आकाशजं शब्दमाहुरेभिर्वायुगुणैः सह॥<br><br>6740: अव्याहतैश्चेतयते न वेत्ति विषमस्थितैः। आप्याय्यन्ते च ते नित्यं धातवस्तैस्तु धातुभिः॥<br><br>6741: आपोऽग्निर्मारुतश्चैव नित्यं जाग्रति देहिषु। मूलमेते शरीरस्य व्याप्य प्राणानिह स्थिताः॥<br><br>6742: भरद्वाज उवाच पार्थिवं धातुमासाद्य शारीरोऽग्निः कथं प्रभो। अवकाशविशेषेण कथं वर्तयतेऽनिलः॥<br><br>6743: भृगुरुवाच वायोर्गतिमहं ब्रह्मन् कथयिष्यामि तेऽनघ। प्राणिनामनिलो देहान् यथा चेश्यते बली॥<br><br>6744: श्रितो मूर्धानमात्मा तु शरीरं परिपालयन्। प्राणो मूर्धनि चाग्नौ च वर्तमानो विचेष्टते॥<br><br>6745: स जन्तुः सर्वभूतात्मा पुरुषः स सनातनः। मनो बुद्धिरहङ्कारो भूतानि विषयश्च सः॥<br><br>6746: एवं त्विह स सर्वत्र प्राणेन परिचाल्यते। पृष्ठतस्तु समानेन स्वां स्वां गतिमुपाश्रितः॥<br><br>6747: बस्तिमूलं गुदं चैव पावकं समुपाश्रितः। वहन्मूत्रं पुरीषं चाप्यपान: परिवर्तते॥<br><br>6748: प्रयत्ने कर्मणि बले य एकस्त्रिषु वर्तते। उदान इति तं प्राहुरध्यात्मविदुषो जनाः॥<br><br>6749: संधिष्वपि च सर्वेषु संनिविष्टस्तथानिलः। शरीरेषु मनुष्याणां व्यान इत्युपदिश्यते॥<br><br>6750: धातुष्वग्निस्तु विततः समानेन समीरितः। रसान् धातूंश्च दोषांश्च वर्तयन्नवतिष्ठते॥<br><br>6751: अपानप्राणयोर्मध्ये प्राणापानसमाहितः। समन्वितस्त्वधिष्ठानं सम्यक्पचति पावकः॥<br><br>6752: आस्यं हि पायुपर्यन्तमन्ते स्याद् गुदसंज्ञितम्। स्रोतस्तस्मात् प्रजायन्ते सर्वस्रोतांसि देहिनाम्॥<br><br>6753: प्राणानां संनिपाताच्च संनिपातः प्रजायते। उष्मा चाग्निरिति ज्ञेयो योऽनं पचति देहिनाम्॥<br><br>6754: अग्निवेगवहः प्राणो गुदान्ते प्रतिहन्यते। स उर्ध्वमागम्य पुनः समुत्क्षिपति पावकम्॥<br><br>6755: पक्वाशयस्त्वधो नाभ्यामूर्ध्वमामाशय: स्थितः। नाभिमध्ये शरीरस्य सर्वे प्राणाश्च संस्थिताः॥<br><br>6756: प्रस्थिता हृदयात् सर्वे तिर्यगूर्ध्वमधस्तथा। वहन्त्यन्नरसान् नाड्यो दश प्राणप्रचोदिताः॥<br><br>6757: एप मार्गोऽथ योगानां येन गच्छन्ति तत्पदम्। जितक्लमा: समा धीरा मूर्धन्यात्मानमादधन्॥<br><br>6758: एवं सर्वेषु विहितः प्राणापानेषु देहिनाम्। तस्मिन् समिध्यते नित्यमग्निः स्थाल्यामिवाहितः॥<br><br>6759: भरद्वाज उवाच यदि प्राणयते वायुर्वायुरेव विचेष्टते। श्वसित्याभाषते चैव तस्माज्जीवो निरर्थकः॥<br><br>6760: यष्मभाव आग्नेयो वह्निना पच्यते यदि। अग्निर्जरयते चैतत् तस्माज्जीवो निरर्थकः॥<br><br>6761: जन्तोः प्रमीयमाणस्य जीवो नैवोपलभ्यते। वायुरेव जहात्येनमूष्मभावश्च नश्यति॥<br><br>6762: यदि वायुमयो जीव: संश्लेषो यदि वायुना। वायुमण्डलवद् दृश्यो गच्छेत् सह मरुद्गणैः॥<br><br>6763: संश्लेषो यदि वातेन यदि तस्मात् प्रणश्यति। महार्णवविमुक्तत्वादन्यत् सलिलभाजनम्॥<br><br>6764: कूपे वा सलिलं दद्यात् प्रदीपं वा हुताशने। क्षिप्रं प्रविश्य नश्येत यथा नश्यत्यसौ तथा॥<br><br>6765: पञ्चधारणके ह्यस्मिन् शरीरे जीवितं कुतः। तेषामन्यतराभावाच्चतुर्णां नास्ति संशयः॥<br><br>6766: नश्यन्त्यापो ह्यनाहाराद् वायुरुच्छ्वासनिग्रहात्। नश्यते कोष्ठभेदात् खमग्निर्नश्यत्यभोजनात्॥<br><br>6767: व्याघ्रिवणपरिक्लेशैर्मेदिनी चैव शीर्यते। पीडितेऽन्यतरे ह्येषां सघातो याति पञ्चधा॥<br><br>6768: तस्मिन् पञ्चत्वमापन्ने जीवः किमनुधावति। किं वेदयति वा जीवः किं शृणोति ब्रवीति च॥<br><br>6769: एषा गौः परलोकस्थं तारयिष्यति मामिति। यो दत्त्वा म्रियते जन्तुः सा गौः कं तारयिष्यति॥<br><br>6770: गौश्च प्रतिग्रहीता च दाता चैव समं यदा। इहैव विलयं यान्ति कुतस्तेषां समागमः॥<br><br>6771: विहगैरुपभुक्तस्य शैलाग्रात् पतितस्य च। अग्निना चोपयुक्तस्य कुतः संजीवनं पुनः॥<br><br>6772: छिन्नस्य यदि वृक्षस्य न मूलं प्रतिरोहति। बीजान्यस्य प्रवर्तन्ते मृतः क्व पुनरेष्यति॥<br><br>6773: बीजमात्रं पुरा सृष्टं यदेतत् परिवर्तते। मृतामृताः प्रणश्यन्ति बीजाद् बीजं प्रवर्तते॥<br><br>6774: भृगुरुवाच न प्रणाशोऽस्ति जीवस्य दत्तस्य च कृतस्य च। याति देहान्तरं प्राणी शरीरं तु विशीर्यते॥<br><br>6775: न शरीराश्रितो जीवस्तस्मिन् नष्टे प्रणश्यति। समिधामिव दग्धानां यथाग्निर्दृश्यते तथा॥<br><br>6776: भरद्वाज उवाच अग्नेर्यथा तथा तस्य यदि नाशो न विद्यते। इन्धनस्योपयोगान्ते स चाग्निर्नोपलभ्यते॥<br><br>6777: नश्यतीत्येव जानामि शान्तमग्निमनिन्धनम्। गतिर्यस्य प्रमाणं वा संस्थानं वा न विद्यते॥<br><br>6778: भृगुरुवाच समिधामुपयोगान्ते यथाग्निर्नोपलभ्यते। आकाशानुगतत्वाद्धि दुर्ग्राह्यो हि निराश्रयः॥<br><br>6779: तथा शरीरसंत्यागे जीवो ह्याकाशवत् स्थितः। न गृह्यते तु सूक्ष्मत्वाद् यथा ज्योतिर्न संशयः॥<br><br>6780: प्राणान् धारयते ह्यग्निः स जीव उपधार्यताम्। वायुसंधारणो ह्यग्निर्नश्यत्युच्छ्वासनिग्रहात्॥<br><br>6781: तस्मिन् नष्टे शरीराग्नौ ततो देहमचेतनम्। पतितं याति भूमित्वमयनं तस्य हि क्षितिः॥<br><br>6782: जङ्गमानां हि सर्वेषां स्थावराणां तथैव च। आकाशं पवनोऽन्वेति ज्योतिस्तमनुगच्छति। तेषां त्रयाणामेकत्वाद् द्वयं भूमौ प्रतिष्ठितम्॥<br><br>6783: यत्र खं तत्र पवनस्तत्राग्निर्यत्र मारुतः। अमूर्तयस्ते विज्ञेया मूर्तिमन्तः शरीरिणाम्॥<br><br>6784: भरद्वाज उवाच यद्याग्निमारुतौ भूमिः खमापश्च शरीरिषु। जीव: किंलक्षणस्तत्रेत्येतदाचक्ष्व मेऽनघ॥<br><br>6785: पञ्चात्मके पञ्चरतौ पञ्चविज्ञानचेतने। शरीरे प्राणिनां जीवं वेत्तुमिच्छामि यादृशम्॥<br><br>6786: मांसशोणितसंघाते मेदःस्नाय्वस्थिसंचये। भिद्यमाने शरीरे त जीवो नैवोपलभ्यते॥<br><br>6787: यद्यजीवं शरीरं तु पञ्चभूतसमन्वितम्। शरीरे मानसे दुःखे कस्तां वेदयते रुजम्॥<br><br>6788: शृणोति कथितं जीवः कर्णाभ्यां न शृणोति तत्। महर्षे मनसि व्यग्रे तस्माज्जीवो निरर्थकः॥<br><br>6789: सर्वं पश्यति यद् दृश्यं मनोयुक्तेन चक्षुषा। मनसि व्याकुले चक्षुः पश्यन्नपि न पश्यति॥<br><br>6790: न पश्यति न चाघ्राति न शृणोति न भाषते। न च स्पर्शरसौ वेत्ति निद्रावशगतः पुनः॥<br><br>6791: हष्यति क्रुद्ध्यते कोऽत्र शोचत्युद्विजते चकः। इच्छति ध्यायति द्वेष्टि वाचमीरयते च कः॥<br><br>6792: भृगुरुवाच च्छरीरमेको बहतेऽन्तरात्मा। स वेत्ति गन्धांश्च रसाश्रुतीश्च स्पर्श च रूपं च गुणाश्च येऽन्ये॥<br><br>6793: पञ्चात्मके पञ्चगुणप्रदर्शी स सर्वगात्रानुगतोऽन्तरात्मा। स वेत्ति दुःखानि सुखानि चात्र तद्विप्रयोगात् तु न वेत्ति देहः॥<br><br>6794: यदा न रूपं न स्पर्शो नोष्मभावश्च पञ्चके। तदा शान्ते शरीराग्नौ देहत्यागे न नश्यति॥<br><br>6795: आपोमयमिदं सर्वमापो मूर्तिः शरीरिणाम्। तत्रात्मा मानसो ब्रह्मा सर्वभूतेषु लोककृत्॥<br><br>6796: आत्मा क्षेत्रज्ञ इत्युक्तः संयुक्तः प्राकृतैर्गुणैः। तैरेव तु विनिर्मुक्तः परमात्मेत्युदाहृतः॥<br><br>6797: आत्मानं तं विजानीहि सर्वलोकहितात्मकम्। तस्मिन् यः संश्रितो देहे ह्यब्विन्दुरिव पुष्करें। २४॥<br><br>6798: क्षेत्रज्ञं तं विजानीहि नित्यं लोकहितात्मकम्। तमो रजश्च सत्त्वं च विद्धि जीवगुणानिमान्॥<br><br>6799: सचेतनं जीवगुणं वदन्ति स चेष्टते चेश्यते च सर्वम्। अतः परं क्षेत्रविदो वदन्ति। प्रावर्तयद् यो भुवनानि सप्त॥<br><br>6800: न जीवनाशोऽस्ति हि देहभेदे मिथ्यैतदाहुर्मत इत्यबुद्धाः। जीवस्तु देहान्तरितः प्रयाति दशार्धतैवास्य शरीरभेदः॥<br><br>6801: एवं सर्वेषु भूतेषु गूढचरति संवृतः। दृश्यते त्वग्रयया बुद्ध्या सूक्ष्मया तत्त्वदर्शिभिः॥<br><br>6802: तं पूर्वापररात्रेषु युञ्जानः सततं बुधः। लब्धाहारो विशुद्धात्मा पश्यत्यात्मानमात्मनि॥<br><br>6803: चित्तस्य हि प्रसादेन हित्वा कर्म शुभाशुभम्। प्रसन्नात्माऽऽत्मनि स्थित्वा सुखमानन्त्यमश्नुते॥<br><br>6804: मानसोऽग्निः शरीरेषु जीव इत्यभिधीयते। सृष्टिः प्रजापतेरेषा भूताध्यात्मविनिश्चये॥<br><br>6805: भृगुरुवाच असृजद् ब्राह्मणानेव पूर्वं ब्रह्मा प्रजापतीन्। आत्मतेजोभिनिर्वृत्तान् भास्कराग्निसमप्रभान्॥<br><br>6806: ततः सत्यं च धर्मं च तपो ब्रह्म च शाश्वतम्। आचारं चैव शौचं च स्वर्गाय विदधे प्रभुः॥<br><br>6807: देवदानवगन्धर्वा दैत्यासुरमहोरगाः। यक्षराक्षसनागाश्च पिशाचा मनुजास्तथा॥<br><br>6808: ब्राह्मणाः क्षत्रिया वैष्याः शूद्राश्च द्विजसत्तम। ये चान्ये भूतसङ्घानां सङ्घांस्तांश्चापि निर्ममे॥<br><br>6809: ब्राह्मणानां सितो वण: क्षत्रियाणां तु लोहितः। वैश्यानां पीतको वर्णः शूद्राणामसितस्तथा॥<br><br>6810: भरद्वाज उवाच चातुर्वर्ण्यस्य वर्णेन यदि वर्णो विभिद्यते। सर्वेषां खलु वर्णानां दृश्यते वर्णसंकरः॥<br><br>6811: कामः क्रोधो भयं लोभः शोकश्चिन्ता क्षुधा श्रमः। सर्वेषां नः प्रभवति कस्माद् वर्णो विभिद्यते॥<br><br>6812: स्वेदमूत्रपुरीषाणि श्लेष्मा पित्तं सशोणितम्। तनुः क्षरति सर्वेषां कस्माद् वर्णो विभज्यते॥<br><br>6813: जङ्गमानामसंख्येयाः स्थावराणां च जातयः। तेषां विविधवर्णानां कुतो वर्णविनिश्चयः॥<br><br>6814: भृगुरुवाच न विशेषोऽस्ति वर्णानां सर्वं ब्राह्ममिदं जगत्। ब्रह्मणा पूर्वसृष्टं हि कर्मभिर्वर्णतां गतम्॥<br><br>6815: कामभोगप्रियास्तीक्ष्णा: क्रोधनाः प्रियसाहसाः। त्यक्तस्वधर्मा रक्ताङ्गास्ते द्विजाः क्षत्रतां गताः॥<br><br>6816: गोभ्यो वृत्तिं समास्थाय पीताः कृष्युपजीविनः। स्वधर्मान् नानुतिष्ठन्ति ते द्विजा वैश्यतां गताः॥<br><br>6817: हिंसानृतप्रिया लुब्धाः सर्वकर्मोपजीविनः। कृष्णाः शौचपरिभ्रष्टास्ते द्विजाः शूद्रतां गताः॥<br><br>6818: इत्येतैः कर्मभिर्व्यस्ता द्विजा वर्णान्तरं गताः। धर्मो यज्ञक्रिया तेषां नित्यं न प्रतिषिध्यते॥<br><br>6819: इत्येते चतुरो वर्णा येषां ब्राह्मी सरस्वती। विहिता ब्रह्मणा पूर्वं लोभात् त्वज्ञानतां गताः॥<br><br>6820: ब्राह्मणा ब्रह्मतन्त्रस्थास्तपस्तेषां न नश्यति। ब्रह्म धारयतां नित्यं व्रतानि नियमांस्तथा॥<br><br>6821: ब्रह्म चैव परं सृष्टं ये न जानन्ति तेऽद्विजाः। तेषां बहुविधास्त्वन्यास्तत्र तत्र हि जातयः॥<br><br>6822: पिशाचा राक्षसाः प्रेता विविधा म्लेच्छजातयः। प्रणष्टज्ञानविज्ञाना: स्वच्छन्दाचारचेष्टिताः॥<br><br>6823: प्रजा ब्राह्मणपसंस्काराः स्वकर्मकृतनिश्चयाः। ऋषिभिः स्वेन तपसा सृज्यन्ते चापरे परैः॥<br><br>6824: आदिदेवसमुद्भूता ब्रह्ममूलाक्षयाव्यया। सा सृष्टिर्मानसी नाम धर्मतन्त्रपरायणा॥<br><br>6825: भरद्वाज उवाच ब्राह्मणः केन भवति क्षत्रियो वा द्विजोत्तम। वैश्यः शूद्रश्च विप्रर्षे तद् ब्रूहि वदतां वर॥<br><br>6826: भृगुरुवाच जातकर्मादिभिर्यस्तु संस्कारैः संस्कृतः शुचिः। वेदाध्ययनसम्पन्नः घट्सु : घट्सु कर्मस्ववस्थितः॥<br><br>6827: शौचाचारस्थितः सम्यग्विघसाशी गुरुप्रियः। नित्यव्रती सत्यपरः स वै ब्राह्मण उच्यते॥<br><br>6828: सत्यं दानमथाद्रोहं आनृशंस्यं त्रपा घृणा। तपश्च दृश्यते यत्र स ब्राह्मण इति स्मृतः॥<br><br>6829: क्षत्र सेवते कर्म वेदाध्ययनसंगतः। दानादानरतिर्यस्तु स वै क्षत्रिय उच्यते॥<br><br>6830: वणिज्या पशुरक्षा च कृष्यादानरतिः शुचिः। वेदाध्ययनसम्पन्न: स वैश्य इति संज्ञितः॥<br><br>6831: सर्वभक्षरतिनित्यं सर्वकर्मकरोऽशुचिः। त्यक्तवेदस्त्वनाचारः स वै शूद्र इति स्मृतः॥<br><br>6832: शूद्रे चैतद्भवेल्लक्ष्यं द्विजे तच्च न विद्यते। न वै शूद्रो भवेच्छूद्रो ब्राह्मणो न च ब्राह्मणः॥<br><br>6833: सर्वोपायैस्तु लोभस्य क्रोधस्य च विनिग्रहः। एतत् पवित्रं ज्ञानानां तथा चैवात्मसंयमः॥<br><br>6834: वार्यौ सर्वात्मना तौ हि श्रेयोघातार्थमुच्छ्रितौ। नित्यं क्रोधाच्छ्रियं रक्षेत् तपो रक्षेच्च मत्सरात्॥<br><br>6835: विद्यां मानापमानाभ्यामात्मानं तु प्रमादतः। यस्य सर्वे समारम्भा निराशीर्बन्धना द्विज॥<br><br>6836: त्यागे यस्य हुतं सर्वं स त्यागी च स बुद्धिमान्। अहिंस्त्रः सर्वभूतानां मैत्रायणगतश्चरेत्॥<br><br>6837: परिग्रहान् परित्यज्य भवेद् बुद्ध्या जितेन्द्रियः। अशोकं स्थानमातिष्ठेदिह चामुत्र चाभयम्॥<br><br>6838: तपोनित्येन दान्तेन मुनिना संयतात्मना। अजितं जेतुकामेन भाव्यं सङ्गेष्वसङ्गिना॥<br><br>6839: इन्द्रियैर्गृह्यते यद् यत् तत्तद् व्यक्तमिति स्थितिः। अव्यक्तमिति विज्ञेयं लिङ्गग्राह्यमतीन्द्रियम्॥<br><br>6840: अविस्रम्भे न गन्तव्यं विस्रम्भे धारयेन्मनः। मनः प्राणे निगृह्णीयात् प्राणं ब्रह्मणि धारयेत्॥<br><br>6841: निर्वेदादेव निर्वाणं न च किञ्चिद् विचिन्तयेत्। सुखं वै ब्राह्मणो ब्रह्म निर्वेदेनाधिगच्छति॥<br><br>6842: शौचेन सततं युक्तः सदाचारसमन्वितः। सानुक्रोशश्च भूतेषु तद् द्विजातिषु लक्षणम्॥<br><br>6843: भृगुरुवाच सत्यं ब्रह्म तपः सत्यं सत्यं विसृजते प्रजाः। सत्येन धार्यते लोकः स्वर्गं सत्येन गच्छति॥<br><br>6844: अनृतं तमसो रूपं तमसा नीयते ह्यधः। तमोग्रस्ता न पश्यन्ति प्रकाशं तमसाऽऽवृताः॥<br><br>6845: स्वर्गः प्रकाश इत्याहुनरकं तम एव च। सत्यानृतं तदुभयं प्राप्यते जगतीचरैः॥<br><br>6846: तत्राप्येवंविधा लोके वृत्तिः सत्यानृते भवेत्। धर्माधर्मी प्रकाशश्च तमो दुःखं सुखं तथा॥<br><br>6847: तत्र यत् सत्यं स धर्मो यो धर्म: स प्रकाशो यः प्रकाशस्तत् सुखमिति। तत्र यदनृतं सोऽधर्मो योऽधर्मस्तत् तमोयत् तमस्तद् दुःखमिति॥<br><br>6848: अत्रोच्यते-शारीरैर्मानसैर्दुःखैः सुखैश्चाप्यसुखोदयैः। लोकसृष्टिं प्रपश्यन्तो न मुह्यन्ति विचक्षणाः॥<br><br>6849: तत्र दुःखविमोक्षार्थं प्रयतेत विचक्षणः। सुखं ह्यनित्यं भूतानामिहलोके परत्र च। ॥<br><br>6850: राहुग्रस्तस्य सोमस्य यथा ज्योत्स्ना न भासते। तथा तमोऽभिभूतानां भूतानां नश्यते सुखम्॥<br><br>6851: तत् खलु द्विविधं सुखमुच्यते शारीरं मानसं च। इह खल्वमुष्मिश्च लोके वस्तुप्रवृत्तयः सुखार्थमभिधीयन्ते। न ह्यतः परं त्रिवर्गफलं विशिष्टतरमस्ति स एव काम्यो गुणविशेषो धर्मार्थगुणारम्भस्तद्धेतुरस्योत्पत्ति: सुखप्रयोजनार्थ आरम्भः॥<br><br>6852: भरद्वाज उवाच यदेतद् भवताभिहितं सुखानां परमा स्थितिरिति न तदुपगृहीमो न ह्येषामृषीणां महति स्थितानामप्राप्य एष काम्यो गुणविशेषो न चैनमभिलषन्ति च तपसि श्रूयते त्रिलोककृद् ब्रह्मा प्रभुरेकाकी तिष्ठति। ब्रह्मचारी न कामसुखेष्वात्मानमवदधाति। अपि च भगवान् विश्वेश्वर उमापतिः काममभिवर्तमानमनङ्गत्वेन शममनयत्। तस्माद् ब्रूमो न तु महात्मभिरयं प्रतिगृहीतो न त्वेषां तावद्विशिष्टो गुणविशेष इति। नैतद् भगवतः प्रत्येमि भगवता तूक्तं सुखान्न परमस्तीति लोकप्रवादो हि द्विविधः फलोदयः सुकृतात् सुखमवाप्यते दुष्कृताद् दुःखमिति॥<br><br>6853: भृगुरुवाच अत्रोच्यते-अनृतात् खलु तमः प्रादुर्भूतं ततस्तमो ग्रस्ता अधर्ममेवानुवर्तन्ते न धर्मं क्रोधलोभहिंसानृतादिभिरवच्छन्ना न खल्वस्मिँल्लोके नामुत्र सुखमाजवन्ति। विविधव्याधिरुजोपतापैरवकीर्यन्ते। वधबन्धनपरिक्लेशादिभिश्च क्षुत्पिपासाश्रमकृतैरुपतापैरुपतप्यन्ते। वर्षवातात्युष्णातिशीतकृतैश्च प्रतिभयैः शारीरैर्दुःखैरुपतप्यन्ते। मानसैः शोकैरभिभूयन्ते जरामृत्युकृतैश्चान्यैरिति॥<br><br>6854: यस्त्वेतैः शारीरमानसैर्दुःखैन संस्पृश्यते स सुखं वेद। न चैते दोषाः स्वर्गे प्रादुर्भवन्ति। तत्र खलु भवन्ति॥<br><br>6855: सुसुखः पवनः स्वर्गे गन्धश्च सुरभिस्तथा। क्षुत्पिपासा श्रमो नास्ति न जरा न च पापकम्॥<br><br>6856: नित्यमेव सुखं स्वर्गे सुखं दुःखमिहोभयम्। नरके दुःखमेवाहुः सुखं तत्परमं पदम्॥<br><br>6857: पृथिवी सर्वभूताना जनित्री तद्विधाः स्त्रियः! पुमान् प्रजापतिस्तत्र शुक्रं तेजोमयं विदुः॥<br><br>6858: इत्येतल्लोकनिर्माणं ब्रह्मणा विहितं पुरा। प्रजाः समनुवर्तन्ते स्वैः स्वैः कर्मभिरावृताः॥<br><br>6859: भरद्वाज उवाच दानस्य किं फलं प्राहुर्धर्मस्य चरितस्य च। तपसश्च सुतप्तस्य स्वाध्यायस्य हुतस्य वा॥<br><br>6860: भृगुरुवाच हुतेन शाम्यते पापं स्वाध्यायैः शान्तिरुत्तमा। दानेन भोगानित्याहुस्तपसा स्वर्गमाप्नुयात्॥<br><br>6861: दानं तु द्विविधं प्राहुः परत्रार्थमिहैव च। सद्भ्यो यद् दीयते किंचित् तत्परत्रोपतिष्ठते॥<br><br>6862: असद्भ्यो दीयते यत्तु तद् दानमिह भुज्यते। यादृशं दीयते दानं तादृशं फलमश्नुते॥<br><br>6863: भरद्वाज उवाच किं कस्य धर्माचरणं किंवा धर्मस्य लक्षणम्। धर्मः कतिविधो वापि तद् भवान् वक्तुमर्हति॥<br><br>6864: भृगुरुवाच स्वधर्माचरणे युक्ता ये भवन्ति मनीषिणः। तेषां स्वर्गफलावाप्तिर्योऽन्यथा स विमुह्यते॥<br><br>6865: भरद्वाज उवाच यदेतच्चातुराश्रम्यं ब्रह्मर्षिविहितं पुरा। तेषां स्वे स्वे समाचारास्तान् मे वक्तुमिहाहसि॥<br><br>6866: भृगुरुवाच पूर्वमेव भगवता ब्रह्मणा लोकहितमनुतिष्ठता धर्मसंरक्षणार्थमाश्रमाश्चत्वारोऽभिनिर्दिष्टाः। तत्र गुरुकुलवासमेव प्रथममाश्रममुदाहरन्ति। सम्यग् यत्र शौचसंस्कारनियमव्रतविनियतात्मा उभे संध्ये भास्कराग्निदैवतान्युपस्थाय विहाय तन्त्र्यालस्ये गुरोरभिवादनवेदाभ्यासश्रवणपवित्रीकृतान्तरात्मा त्रिषवणमुपस्पृश्य ब्रह्मचर्याग्निपरिचरणगुरुशुश्रूषानित्यभिक्षाभक्ष्यादि सर्वनिवेदितान्तरात्मा गुरुवचननिर्देशानुष्ठानाप्रतिकूलो गुरुप्रसादलब्धस्वाध्यायतत्परः स्यात्॥<br><br>6867: भवति चात्र श्लोकः-गुरुं यस्तु समाराध्य द्विजो वेदमवाप्नुयात्। तस्य स्वर्गफलावाप्तिः सिध्यते चास्य मानसमिति॥<br><br>6868: गार्हस्थ्यं खलु द्वितीयमाश्रमं वदन्ति। तस्य समुदाचारलक्षणं सर्वमनुव्याख्यास्यामः। समावृत्तानां सदाचाराणां सहधर्मचर्यफलार्थिना गृहाश्रमो विधीयते। धर्मार्थकामावाप्तिहत्र त्रिवर्गसाधनमपेक्ष्यागहितेन कर्मणा धनान्यादाय स्वाध्यायोपलब्धप्रकर्षेण वा ब्रह्मर्षिनिमितेन वा अद्रिसारगतेन वा। हव्यकव्यनियमाभ्यासदैवतप्रसादोपलब्धेन वा धनेन गृहस्थो गार्हस्थ्यं वर्तयेत्। तद्धि सर्वाश्रमाणां मूलमुदाहरन्ति। गुरुकुलनिवासिनः परिव्राजका ये चान्ये संकल्पितव्रतनि यम धर्मानुष्ठायिनस्तेषामप्यत एव भिक्षाबलिसंविभागाः प्रवर्तन्ते॥<br><br>6869: वानप्रस्थानां च द्रव्योपस्कार इति प्रायशाः खल्वेते साधवः साधुपथ्यौदनाः स्वाध्यायप्रसङ्गिनस्तीर्थाभिगमनदेशदशनार्थं पृथिवीं पर्यटन्ति, तेषां प्रत्युस्थानाभिगमनाभिवादनानसूय वाक्प्रदानसुखशक्त्यासनसुखशयनाभ्यवहरिसक्रिया चेति॥<br><br>6870: भवन्ति चात्र श्लोकाः-अतिथिर्यस्य भग्नाशो गृहात् प्रतिनिवर्तते। स दत्त्वा दुष्कृतं तस्मै पुण्यमादाय गच्छति॥<br><br>6871: अपि चात्र यज्ञक्रियाभिर्देवताः प्रीयन्ते। निवापेन पितरो विद्याभ्यासश्रवणधारणेन ऋषयः। अपत्योत्पादनेन प्रजापतिरिति॥<br><br>6872: श्लोकौ चात्र भवतः-वात्सल्यात्सर्वभूतेभ्यो वाच्याः श्रोत्रसुखा गिरः। परितापोपघातश्च पारुष्यं चात्र गर्हितम्॥<br><br>6873: अवज्ञानमहंकारो दम्भश्चैव विगर्हितः। अहिंसा सत्यमक्रोधः सर्वाश्रमगतं तपः॥<br><br>6874: अपि चात्र माल्याभरणवस्त्राभ्यङ्गनित्योपभोगनृत्यगीतवादित्रश्रुतिसुखनयना-भिरामदशनानां प्राप्तिर्भक्ष्यभोज्यलेह्यपेयचोष्याणामभ्यवहार्याणां विविधानामुपभोगः। स्वविहारसंतोष: कामसुखावाप्तिरिति॥<br><br>6875: त्रिवर्गगुणनिर्वृत्तिर्यस्य नित्यं गृहाश्रमे। स सुखान्यनुभूयेह शिष्टानां गतिमाप्नुयात्॥<br><br>6876: उञ्छवृत्तिर्गृहस्थो यः स्वधर्माचरणे रतः। त्यक्तकामसुखारम्भः स्वर्गस्तस्य न दुर्लभः॥<br><br>6877: भृगुरुवाच वानप्रस्थाः खल्वषि धर्ममनुसरन्तः पुण्यानि तीर्थानि नदीप्रस्र वणानि सुविविक्तेष्वरण्येषु मृगमहिषवराहशार्दूल वनगजाकार्णेषु तपस्यन्तोऽनुसंचरन्ति त्यक्तग्राम्यवस्त्राभ्यवहारोपभोगा वन्यौषधि-फलमूलपर्णपरिमितविचित्रनियताहाराः स्थानासनिनो भूमिपाषाणसिकताशर्करावालुकाभस्मशायिनः काशकुशचर्मवल्कलसंवृताङ्गाः केशश्मश्रुनखरोमधारिणो नियतकालोपस्पर्शना अस्कन्दितकालबलिहोमानुष्ठायिनः समित्कुशकुसुमापहारसम्मार्जनलब्धविश्रामाः शीतोष्णवर्षपवनविष्टम्भविभिन्नसर्वत्वचो विविधनियमोपयोगचर्यानुष्ठानविहितपरिशुष्कमांसशोणितत्वस्थिभूता धृतिपराः सत्त्वयोगाच्छरीराण्युद्वहन्ते। ॥<br><br>6878: यस्त्वेतां नियतश्चर्यां ब्रह्मर्षिविहितां चरेत्। स देहदग्निवद्दोषान् जयेल्लोकांश्च दुर्जयान्॥<br><br>6879: परिव्राजकानां पुनराचार:-तद् यथा विमुच्याग्निधनकलत्रपरिबर्हणं संगेष्वात्मनः स्नेहपाशानवधूय परिव्रजन्ति। समलोष्टाश्मकाञ्चनास्त्रिवर्गप्रवृत्तेष्वसक्तबुद्धयो ऽरिमित्रोदासीनानां तुल्यदर्शनाः स्थावरजरायुजाण्डजस्वेदजोद्भिज्जानां भूतानां वाङ्मनः कर्मभिरनभिद्रोहिणो ऽनिकेताः पर्वतपुलिनवृक्षमूल देवतायतनान्यनुचरन्तो वासार्थमुपेयुर्नगरं ग्रामं वा नगरे पञ्चरात्रिका ग्रामे चैकरात्रिकाः प्रविश्य च प्राणधारणार्थं द्विजातीनां भवनान्यसंकीर्णकर्मणामुपतिष्ठेयुः पात्रपतितायाचितभैक्ष्याः काम क्रोधदर्पलोभमोहकार्पण्यदम्भपरिवादाभिमानहिंसानिवृत्ता इति॥<br><br>6880: भवति चात्र श्लोकः-अभयं सर्वभूतेभ्यो दत्त्वा यश्चरते मुनिः। न तस्य सर्वभूतेभ्यो भयमुत्पद्यते क्वचित्॥<br><br>6881: कृत्वाग्निहोत्रं स्वशरीरसंस्थं शारीरमग्निं स्वमुखे जुहोति। श्चिताग्निनां स व्रजते हि लोकम्॥<br><br>6882: मोक्षाश्रमं यश्चरते यथोक्तं शुचिः सुसंकल्पितमुक्तबुद्धिः। अनिन्धनं ज्योतिरिव प्रशान्तं स ब्रह्मलोकं श्रयते मनुष्यः॥<br><br>6883: भरद्वाज उवाच अस्माल्लोकात् परो लोकः श्रूयते नोपलभ्यते। तमहं ज्ञातुमिच्छामि तद् भवान् वक्तुमर्हति॥<br><br>6884: भृगुरुवाच उत्तरे हिमवत्पार्वे पुण्ये सर्वगुणान्विते। पुण्यः क्षेभ्यश्च काम्यश्च स परो लोक उच्यते॥<br><br>6885: तत्र ह्यपापकर्माणः शुचयोऽत्यन्तनिर्मला:। लोभमोहपरित्यक्ता मानवा निरुपद्रवाः॥<br><br>6886: स स्वर्गसदृशो देशस्तत्र ह्युक्ताः शुभा गुणाः। काले मृत्युः प्रभवति स्पृशन्ति व्याधयो न च॥<br><br>6887: न लोभः परदारेषु स्वदारनिरतो जनः। नान्योन्यं बध्यते तत्र द्रव्येषु च न विस्मयः। परो ह्यधर्मो नैवास्ति संदेहो नापि जायते॥<br><br>6888: कृतस्य तु फलं तत्र प्रत्यक्षमुपलभ्यते। पानासनाशनोपेताः प्रासादभवनाश्रयाः॥<br><br>6889: सर्वकामैर्वृताः केचिद्धेमाभरणभूषिताः। प्राणधारणमात्रं तु केषांचिदुपपद्यते। श्रमेण महता केचित् कुर्वन्ति प्राणधारणम्॥<br><br>6890: इह धर्मपराः केचित् केचिन्नैकृतिका नराः। सुखिता दुःखितः केचिन्निर्धना धनिनोऽपरे॥<br><br>6891: इह श्रमो भयं मोहः क्षुधा तीव्रा च जायते। लोभश्चार्थकृतो नृणां येन मुह्यन्त्यपण्डिताः॥<br><br>6892: इह वार्ता बहुविधा धर्माधर्मस्य कारिणः। यस्तद्वेदोभयं प्राज्ञः पाप्मना न स लिप्यते॥<br><br>6893: सोपधं निकृतिः स्तेयं परीवादो ह्यसूयिता। परोपघातो हिंसा च पैशुन्यमनृतं तथा॥<br><br>6894: एतानासेवते यस्तु तपस्तस्य प्रहीयते। यस्त्वेतान् नाचरेद् विद्वांस्तपस्तस्य प्रवर्धते॥<br><br>6895: इह चिन्ता बहुविधा धर्माधर्मस्य कर्मणः। कर्मभूमिरियं लोके इह कृत्वा शुभाशुभम्। शुभैः शुभमवाप्नोति तथाशुभमथान्यथा॥<br><br>6896: इह प्रजापतिः पूर्वं देवाः सर्षिगणास्तथा। इष्टदेवतपसः पूता ब्रह्मलोकमुपाश्रिताः॥<br><br>6897: उत्तरः पृथिवीभाग: सर्वपुण्यतमः शुभः। इहस्थास्तत्र जायन्ते ये वै पुण्यकृतो जनाः॥<br><br>6898: असत्कर्माणि कुर्वन्तस्तिर्यग्योनिषु चापरे। क्षीणायुषस्तथा चान्ये नश्यन्ति पृथिवीतले॥<br><br>6899: अन्योन्यभक्षणासक्ता लोभमोहसमन्विताः। इहैव परिवर्तन्ते न ते यान्त्युत्तरां दिशम्॥<br><br>6900: ये गुरून् पर्युपासन्ते नियता ब्रह्मचारिणः। पन्थानं सर्वलोकानां विजानन्ति मनीषिणः॥<br><br>6901: इत्युक्तोऽयं मया धर्मः संक्षिप्तो ब्रह्मनिर्मितः। धर्माधर्मो हि लोकस्य यो वै वेत्ति स बुद्धिमान्॥<br><br>6902: भीष्म उवाच इत्युक्तो भृगुणा राजन् भरद्वाजः प्रतापवान्। भृगुं परमधर्मात्मा विस्मितः प्रत्यपूजयत्॥<br><br>6903: एष ते प्रसवो राजन् जगतः सम्प्रकीर्तितः। निखिलेन महाप्राज्ञ किं भूयः श्रोतुमिच्छसि॥<br><br>6904: युधिष्ठिर उवाच आचारस्य विधिं तात प्रोच्यमानं त्वयानघ। श्रोतुमिच्छामि धर्मज्ञ सर्वज्ञो ह्यसि मे मतः॥<br><br>6905: भीष्म उवाच दुराचारा दुर्विचेष्टा दुष्प्रज्ञाः प्रियसाहसाः। असंतस्विति विख्याताः संतश्चाचारलक्षणा:॥<br><br>6906: पुरीषं यदि वा मूत्रं ये न कुर्वन्ति मानवाः। राजमार्गे गवां मध्ये धान्यमध्ये च ते शुभाः॥<br><br>6907: शौचमावश्यकं कृत्वा देवतानां च तर्पणम्। धर्ममाहुर्मनुष्याणामुपस्पृश्य नदी तरेत्॥<br><br>6908: सूर्यं सदोपतिष्ठेत न च सूर्योदये स्वपेत्। सायं प्रातर्जपेत् संध्यां तिष्ठन् पूर्वां तथेतराम्॥<br><br>6909: पञ्चाो भोजनं भुज्यात् प्राङ्मुखो मौनमास्थितः। न निन्द्यादन्नभक्ष्यांश्च स्वाद्वस्वादु च भक्षयेत्॥<br><br>6910: आर्द्रपाणिः समुत्तिष्ठेन्नार्द्रपादः स्वपेन्निशि। देवर्षिर्नारदः प्राह एतदाचारलक्षणम्॥<br><br>6911: शुचिं देशमनड्वाहं देवगोष्ठं चतुष्पथम्। ब्राह्मणं धार्मिकं चैन्य नित्यं कुर्यात् प्रदाक्षणम्॥<br><br>6912: अतिथीनां च सर्वेषां प्रेष्याणां स्वजनस्य च। सामान्यं भोजनं भृत्यैः पुरुषस्य प्रशस्यते॥<br><br>6913: सायं प्रातर्मनुष्याणामशनं वेदनिर्मितम्। नान्तरा भोजनं दृष्टमुपवासी तथा भवेत्॥<br><br>6914: होमकाले तथा जुह्वनृतकाले तथा व्रजन्। अनन्यस्त्रीजनः प्राज्ञो ब्रह्मचारी तथा भवेत्॥<br><br>6915: अमृतं ब्राह्मणोच्छिष्टं जनन्या हृदयं कृतम्। तज्जनाः पर्युपासन्ते सत्यं सन्तः समासते॥<br><br>6916: लोष्टमदा तृणच्छेदो नखवादी तु यो नरः। नित्योच्छिष्टः शंकुशुको नेहायुर्विन्दते महत्॥<br><br>6917: यजुषा संस्कृतं मांसं निवृत्ता मांसभक्षणात्। न भक्षयेद् वृथामांसं पृष्ठमांस च वर्जयेत्॥<br><br>6918: स्वदेशे परदेशे वा अतिथि नोपवासयेत्। काम्यकर्मफलं लब्ध्वा गुरूणामुपपादयेत्॥<br><br>6919: गुरुभ्य आसनं देयं कर्तव्यं चाभिवादनम्। गुरूनभ्यर्च्य युज्यन्ते आयुषा यशसा श्रिया॥<br><br>6920: नेक्षेतादित्यमुद्यन्तं न च नग्नां परस्त्रियम्। मैथुनं सततं धर्म्यं गुह्ये चैव समाचरेत्॥<br><br>6921: तीर्थानां हृदयं तीर्थं शुचानां हृदयं शुचिः। सर्वमार्यकृतं चौक्ष्यं वालसंस्पर्शनानि च। ॥<br><br>6922: दर्शने दर्शने नित्यं सुखप्रश्नमुदाहरेत्। सायं प्रातश्च विप्राणां प्रदिष्टमभिवादनम्॥<br><br>6923: देवागारे गवां मध्ये ब्राह्मणानां क्रियापथे। स्वाध्याये भोजने चैव दक्षिणं पाणिमुद्धरेत्॥<br><br>6924: सु शृतं पायसे सायं प्रातश्च विप्राणां पूजनं च यथाविधि। पण्यानां शोभते पण्यं कृषीणां बाद्यते कृषिः॥<br><br>6925: बहुकारं च सस्यानां बाह्ये वाहो गवां तथा। सम्पन्न भोजने नित्यं पानीये तर्पणं तथा॥<br><br>6926: ब्रूयाद् यवाग्वां कृसरे तथा। श्मश्रुकर्मणि सम्प्राप्ते क्षुते स्नानेऽथ भोजने। व्याधितानां च सर्वेषामायुष्यमभिनन्दनम्॥<br><br>6927: प्रत्यादित्यं न मेहेत न पश्येदात्मनः शकृत्। सह स्त्रियाथ शयनं सह भोज्यं च वर्जयेत्॥<br><br>6928: त्वंकारं नामधेयं च ज्येष्ठानां परिवर्जयेत्। अवराणां समानानामुभयेषां न दुष्यति॥<br><br>6929: हृदयं पापवृत्तानां पापमाख्याति वैकृतम्। ज्ञानपूर्वं विनश्यन्ति गूहमाना महाजने॥<br><br>6930: ज्ञानपूर्वकृतं पापं छादयत्यबहुश्रुतः। नैनं मनुष्याः पश्यन्ति पश्यन्त्येव दिवौकसः॥<br><br>6931: पापेनापिहितं पापं पापमेवानुवर्तते। धर्मेणापिहितो धर्मो धर्ममेवानुवर्तते। धार्मिकेण कृतो धर्मो धर्ममेवानुवर्तते॥<br><br>6932: पापं कृतं न स्मरतीह मूढो विवर्तमानस्य तदेति कर्तुः। राहुयथा चन्द्रमुपैति चापि तथाबुधं पापमुपैति कर्म॥<br><br>6933: आशया संचितं द्रव्यं दुःखेनैवोपभुज्यते। तद् बुधा न प्रशंसन्ति मरणं न प्रतीक्षते। ॥<br><br>6934: मानसं सर्वभूतानां धर्ममाहुर्मनीषिणः। तस्मात् सर्वेषु भूतेषु मनसा शिवमाचरेत्॥<br><br>6935: एक एव चरेद् धर्मं नास्ति धर्मे सहायता। केवलं विधिमासाद्य सहायः किं करिष्यति॥<br><br>6936: धर्मो योनिर्मनुष्याणां देवानाममृतं दिवि। प्रेत्यभावे सुखं धर्माच्छश्चत्तैरुपभुज्यते॥<br><br>6937: युधिष्ठिर उवाच अध्यात्मं नाम यदिदं पुरुषस्येह चिन्त्यते। यदध्यात्मं यथा चैतत् तन्मे ब्रूहि पितामह॥<br><br>6938: कुतः सृष्टमिदं विश्वं ब्रह्मन् स्थावरजङ्गमम्। प्रलये कथमभ्येति तन्मे वक्तुमिहार्हसि॥<br><br>6939: भीष्म उवाच अध्यात्ममिति मां पार्थ यदेतदनुपृच्छसि। तद् व्याख्यास्यामि ते तात श्रेयस्कर तमं सुखम्॥<br><br>6940: सृष्टिप्रलयसंयुक्तमाचायैः परिदर्शितम्। यज्ज्ञात्वा पुरुषो लोके प्रीतिं सौख्यं च विन्दति। फललाभश्च तस्य स्यात् सर्वभूतहितं च तत्॥<br><br>6941: पृथिवी वायुराकाशमापो ज्योतिश्च पञ्चमम्। महाभूतानि भूतानां सर्वेषां प्रभवाप्ययौ॥<br><br>6942: यतः सृष्टानि तत्रैव तानि यान्ति पुनः पुनः। महाभूतानि भूतेभ्यः सागरस्योर्मयो यथा। ॥<br><br>6943: प्रसार्य च यथाङ्गानि कूर्मः संहरते पुनः। तद्वद् भूतानि भूतात्मा सृष्टानि हरते पुनः॥<br><br>6944: महाभूतानि पञ्चैव सर्वभूतेषु भूतकृत्। अकरोत् तेषु वैषम्यं तत्तु जीवो न पश्यति॥<br><br>6945: शब्दः श्रोत्रं तथा स्वानि त्रयमाकाशयोनिजम्। वायोः स्पर्शस्तथा चेष्टा त्वक् चैव त्रितयं स्मृतम्॥<br><br>6946: रूपं चक्षुस्तथा पाकस्त्रिविधं तेज उच्यते। रस: क्लेदश्च जिह्वा च त्रयो जलगुणाः स्मृताः॥<br><br>6947: नेयं घ्राणं शरीरं च एते भूमिगुणास्त्रयः। महाभूतानि पञ्चैव षष्ठं च मन उच्यते॥<br><br>6948: इन्द्रियाणि मनश्चैव विज्ञानान्यस्य भारत। सप्तमी बुद्धिरित्याहुः क्षेत्रज्ञः पुनरष्टमः॥<br><br>6949: चक्षुरालोचनायैव संशयं कुरुते मनः। बुद्धिरध्यवसानाय क्षेत्रज्ञः : साक्षिवत् स्थितः॥<br><br>6950: उर्ध्वं पादतलाभ्यां यदक्चिोर्ध्वं च पश्यति। एतेन सर्वमेवेदं विद्ध्यभिव्याप्तमन्तरम्॥<br><br>6951: पुरुषैरिन्द्रियाणीह वेदितव्यानि कृत्स्नशः। तमो रजश्च सत्त्वं च तेऽपि भावास्तदाश्रिताः॥<br><br>6952: एतां बुद्ध्वा नरोबुद्ध्या भूतानामागतिं गतिम्। समवेक्ष्य शनैश्चैव लभते शममुत्तमम्॥<br><br>6953: गुणैर्नेनीयते बुद्धिर्बुद्धेरेवन्द्रियाण्यपि। मनःषष्ठानि सर्वाणि तदभावे कुतो गुणाः॥<br><br>6954: इति तन्मयमेवैतत् सर्वं स्थावरजङ्गमम्। प्रलीयते चोद्भवति तस्मान्निर्दिष्यते तथा॥<br><br>6955: येन पश्यति तच्चक्षुः शृणोति श्रोत्रमुच्यते। जिघ्रति घ्राणमित्याहू रसं जानाति जिह्वया॥<br><br>6956: त्वचा स्पर्शयते स्पर्श बुद्धिर्विक्रियतेऽसकृत्। येन प्रार्थयते किञ्चित् तदा भवति तन्मनः॥<br><br>6957: अधिष्ठानानि वुद्धेर्हि पृथगानि पञ्चधा। इन्द्रियाणीति यान्याहुस्तान्यदृश्योऽधितिष्ठति॥<br><br>6958: पुरुष तिष्ठती बुद्धिस्त्रिषु भावेषु वर्तते। कदाचिल्लभते प्रीतिं कदाचिदनुशोचति॥<br><br>6959: न सुखेन न दुःखेन कदाचिदपि वर्तते। एवं नराणां मनसि त्रिषु भावेष्ववस्थिता॥<br><br>6960: सेयं भावात्मिका भावांस्त्रीनेतानतिवर्तते। सरितां सागरो भर्ता महावेलामिवोर्मिमान्॥<br><br>6961: अतिभावगता बुद्धिर्भावे मनसि वर्तते। प्रवर्तमानं तु रजस्तद्भावमनुवर्तते॥<br><br>6962: इन्द्रियाणि हि सर्वाणि प्रवर्तयति सा तदा। ततः सत्त्वं तमोभावः प्रीतियोगात् प्रवर्तते॥<br><br>6963: प्रीतिः सत्त्वं रजः शोकस्तमो मोहस्तु ते त्रयः। ये ये च भावा लोकेऽस्मिन् सर्वेष्वेतेषु वै त्रिषु॥<br><br>6964: इति बुद्धिगतिः सर्वा व्याख्याता तव भारत। इन्द्रियाणि च सर्वाणि विजेतव्यानि धीमता॥<br><br>6965: सत्त्वं रजस्तमश्चैव प्राणिनां संश्रिताः सदा। त्रिविधा वेदना चैव सर्वसत्त्वेषु दृश्यते॥<br><br>6966: सात्त्विकी राजसी चैव तामसी चेति भारत। सुखस्पर्शः सत्त्वगुणो दुःखस्पर्शो रजोगुणः। तमोगुणेन संयुक्तौ भवतोऽव्यावहारिकौ॥<br><br>6967: तत्र यत् प्रीतिसंयुक्ते काये मनसि वा भवेत्। वर्तते सात्त्विको भाव इत्याचक्षीत तत् तथा॥<br><br>6968: अथ यद् दुःखसंयुक्तमप्रीतिकरमात्मनः। प्रवृत्तं रज इत्येव तन्न संरभ्य चिन्तयेत्॥<br><br>6969: अथ यन्मोहसंयुक्तमव्यक्तविषयं भवेत्। अप्रतय॑मविज्ञेयं तमस्तदुपधारयेत्॥<br><br>6970: प्रहर्षः प्रीतिरानन्दः सुखं संशान्तचित्तता। कथंचिदभिवर्तन्त इत्येते सात्त्विका गुणाः॥<br><br>6971: अतुष्टिः परितापश्च शोको लोभस्तथाक्षमा। लिङ्गानि रजसस्तानि दृश्यन्ते हेत्वहेतुभिः॥<br><br>6972: अवमानस्तथा मोहः प्रमादः स्वप्नतन्द्रिता। कथंचिदभिवर्तन्ते विविधास्तामसा गुणाः॥<br><br>6973: दूरगं बहुधागामि प्रार्थनासंशयात्मकम्। मनः सुनियतं यस्य स सुखी प्रेत्य चेह च॥<br><br>6974: सत्त्वक्षेत्रज्ञयोरेतदन्तरं पश्य सूक्ष्मयोः। सृजते तु गुणानेक एको न सृजते गुणान्॥<br><br>6975: मशकोदुम्बरौ वापि सम्प्रयुक्तौ यथा सदा। अन्योन्यमेतौ स्यातां च सम्प्रयोगस्तथा तयोः॥<br><br>6976: पृथग्भूतौ प्रकृत्या तौ सम्प्रयुक्तौ च सर्वदा। यथा मत्स्यो जलं चैव सम्प्रयुक्तौ तथैव तौ॥<br><br>6977: न गुणा विदुरात्मानं स गुणान् वेत्ति सर्वशः। परिद्रष्टा गुणानां तु संसृष्टान्मन्यते तथा॥<br><br>6978: इन्द्रियैस्तु प्रदीपार्थं कुरुते बुद्धिसप्तमैः। निर्विचेष्टैरजानद्भिः परमात्मा प्रदीपवत्॥<br><br>6979: सृजते हि गुणान् सत्त्वं क्षेत्रज्ञः परिपश्यति। सम्प्रयोगस्तयोरेष सत्त्वक्षेत्रज्ञयोधुवः॥<br><br>6980: आश्रयो नास्ति सत्त्वस्य क्षेत्रज्ञस्य च कश्चन। सत्त्वं मन: संसृजते न गुणान् वै कदाचन॥<br><br>6981: रश्मीस्तेषां स मनसा यदा सम्यनियच्छति। तदा प्रकाशतेऽस्यात्मा घटे दीपो ज्वलन्निव॥<br><br>6982: त्यक्त्वा यः प्राकृतं कर्म नित्यमात्मरतिर्मुनिः। सर्वभूतात्मभूस्तस्मात् स गच्छेदुत्तमां गतिम्॥<br><br>6983: यथा वारिचर: पक्षी सलिलेन न लिप्यते। एवमेव कृतप्रज्ञो भूतेषु परिवर्तते॥<br><br>6984: एवं स्वभावमेवैतत् स्वबुद्ध्या विहरेन्नरः। अशोचन्नप्रहृष्यंश्च समो विगतमत्सरः॥<br><br>6985: स्वभावयुक्त्या युक्तस्तु स नित्यं सृजते गुणान्। उर्णनाभिर्यथा सूत्रं विज्ञेयास्तन्तुवद् गुणाः। ४९। । प्रध्वस्ता न निवर्तन्ते निवृत्तिर्नोपलभ्यते। प्रत्यक्षेण परोक्षं तदनुमानेन सिध्यति॥<br><br>6986: एवमेकेऽध्यवस्यन्ति निवृत्तिरिति चापरे। उभयं सम्प्रधायैतद् व्यवस्येत यथामति॥<br><br>6987: इतीमं हृदयग्रन्थिं बुद्धिभेदमयं दृढम्। विमुच्य सुखमासीत न शोचेच्छिन्नसंशयः॥<br><br>6988: मलिनाः प्राप्नुयुः शुद्धिं यथा पूर्णा नदी नराः। अवगाह्य सुविद्वांसो विद्धि ज्ञानमिदं तथा॥<br><br>6989: महानद्या हि पारशस्तप्यते न तदन्यथा। न तु तुष्यति तत्त्वज्ञः फले ज्ञाते तरत्युत॥<br><br>6990: एनं ये विदुराध्यात्म केवलं ज्ञानमुत्तमम्॥<br><br>6991: एतां बुद्ध्वा नरः सर्वां भूतानामागतिं गतिम्। अवेक्ष्य च शनैर्बुद्ध्या लभते शमनं ततः॥<br><br>6992: त्रिवर्गो यस्य विदितः प्रेक्ष्य यश्च विमुञ्चति। अन्विष्य मनसा युक्तस्तत्त्वदर्शी निरुत्सुकः॥<br><br>6993: न चात्मा शक्यते द्रष्टुमिन्द्रियैश्च विभागशः। तत्र तत्र विसृष्टैश्च दुर्वायैश्चाकृतात्मभिः॥<br><br>6994: एतद् बुद्ध्वा भवेद् बुद्धः किमन्यद् बुद्धलक्षणम्। विज्ञाय तद्धि मन्यन्ते कृतकृत्या मनीषिणः॥<br><br>6995: न भवति विदुषां ततो भयं यदविदुषां सुमहद्भयं भवेत्। न हि गतिरधिकास्ति कस्यचित् सति हि गुणे प्रवदन्त्यतुल्यताम्॥<br><br>6996: यः करोत्यनभिसंधिपूर्वकं तच्च निर्गुदति यत्पुराकृतम्। नाप्रियं तदुभयं कुतः प्रियं तस्य तज्जनयतीह सर्वतः॥<br><br>6997: स्तस्य तज्जनयतीह सर्वतः॥<br><br>6998: लोक आतुरजनान्निरावशं स्तत्तदेव बहु पश्य शोचतः। तत्र पश्य कुशलानशोचतो ये विदुस्तदुभयं पदं सताम्॥<br><br>6999: भीष्म उवाच हन्त वक्ष्यामि ते पार्थ ध्यानयोगं चतुर्विधम्। यं ज्ञात्वा शाश्वती सिद्धिं गच्छन्तीह महर्षयः॥<br><br>7000: यथा स्वनुष्ठितं ध्यानं तथा कुर्वन्ति योगिनः। महर्षयो ज्ञानतृप्ता निर्वाणगतमानसाः॥<br><br>7001: नावर्तन्ते पुनः पार्थ मुक्ताः संसारदोषतः। जन्मदोषपरिक्षीणा: स्वभावे पर्यवस्थिताः॥<br><br>7002: निर्द्वन्द्वा नित्यसत्त्वस्था विमुक्ता नियमस्थिताः। असङ्गान्यविवादीनि मनःशान्तिकराणि च॥<br><br>7003: तत्र ध्यानेन संश्लिष्टमेकाग्रं धारयेन्मनः। पिण्डीकृत्येन्द्रियग्राममासीन: काष्ठवन्मुनिः॥<br><br>7004: शब्दं न विन्देच्छ्रोत्रेण स्पर्श त्वचा न वेदयेत्। रूपं न चक्षुषा विद्याज्जिह्वया न रसांस्तथा॥<br><br>7005: प्रेयाण्यपि च सर्वाणि जह्याद् ध्यानेन योगवित्। पञ्चवर्गप्रमाथीनि नेच्छेच्चैतानि वीर्यवान्॥<br><br>7006: ततो मनसि संगृह्य पञ्चवर्ग विचक्षणः। समादध्यान्मनो भ्रान्तमिन्द्रियैः सह पञ्चभिः॥<br><br>7007: विसंचारि निरालम्बं पञ्चद्वारं चलाचलम्। पूर्वं ध्यानपथे धीरः समादध्यान्मोऽन्तरा॥<br><br>7008: इन्द्रियाणि मनश्चैव यदा पिण्डीकरोत्ययम्। एष ध्यानपथः पूर्वो मया समनुवर्णितः॥<br><br>7009: तस्य तत् पूर्वसंरुद्धमात्मनः षष्ठमान्तरम्। स्फुरिष्यति समुद्घान्ता विद्युदम्बुधरे यथा॥<br><br>7010: जलविन्दुर्यथा लोल: पर्णस्थः सर्वतश्चलः। एवमेवास्य चित्तं च भवति ध्यानवर्त्मनि॥<br><br>7011: समाहितं क्षणं किञ्चिद् ध्यानवर्त्मनि तिष्ठति। पुनर्वायुपथं भ्रान्तं मनो भवति वायुवत्॥<br><br>7012: अनिर्वेदो गतक्लेशो गततन्द्रिरमत्सरी। समादध्यात् पुनश्चेतो ध्यानेन ध्यानयोगवित्॥<br><br>7013: विचारश्च विवेकश्च वितर्कश्चपजायते। मुनेः समादधानस्य प्रथमं ध्यानमादितः॥<br><br>7014: मनसा क्लिश्यमानस्तु समाधानं च कारयेत्। न निर्वेदं मुनिर्गच्छेत् कुर्यादेवात्मनो हितम्॥<br><br>7015: पांसुभस्मकरीषाणां यथा वै राशयश्चिताः। सहसा वारिणा सिक्ता न यान्ति परिभावनम्॥<br><br>7016: किञ्चित् स्निग्धं यथा च स्याच्छुष्कचूर्णमभावितम्। क्रमशस्तु शनैर्गच्छेत् सर्वं तत्परिभावनम्॥<br><br>7017: एवमेवेन्द्रियग्रामं शनैः सम्परिभावयेत्। संहरेत् क्रमशश्चैव स सम्यक् प्रशमिष्यति॥<br><br>7018: स्वयमेव मनश्चैवं पञ्चवर्गं च भारत। पूर्वं ध्यानपथे स्थाप्य नित्ययोगेन शाम्यति॥<br><br>7019: न तत्पुरुषकारेण न च दैवेन केनचित्। सुखमेष्यति तत् तस्य यदेवं संयतात्मनः॥<br><br>7020: सुखे तेन संयुक्तो रंस्यते ध्यानकर्मणि। गच्छन्ति योगिनो ह्येवं निर्वाणां तन्निरामयम्॥<br><br>7021: युधिष्ठिर उवाच चातुराश्रम्यमुक्तं ते राजधर्मास्तथैव च। नानाश्रयाश्च बहव इतिहासाः पृथग्विधाः॥<br><br>7022: श्रुतास्त्वत्तः कथाश्चैव धर्मयुक्ता महामते। संदेहोऽस्ति तु कश्चिन्मे तद् भवान् वक्तुमर्हति॥<br><br>7023: जापकानां फलावाप्तिं श्रोतुमिच्छामि भारत। कं फलं जपतामुक्तं क्व वा तिष्ठन्ति जापकाः॥<br><br>7024: जप्यस्य च विधिं कृत्स्नं वक्तुमर्हसि मेऽनघ। जापका इति किञ्चैतत् सांख्ययोगक्रियाविधिः॥<br><br>7025: किं यज्ञविधिरेवैष किमेतज्जप्यमुच्यते। एतन्मे सर्वमाचक्ष्व सर्वज्ञो ह्यसि मे मतः॥<br><br>7026: भीष्म उवाच अत्राप्युदाहरन्तीममितिहासं पुरातनम्। यमस्य यत् पुरावृत्तं कालस्य ब्राह्मणस्य च॥<br><br>7027: सांख्ययोगौ तु यावुक्तौ मुनिभिर्मोक्षदर्शिभिः। संन्यास एव वेदान्ते वर्तते जपनं प्रति॥<br><br>7028: वेदवादाश्च निर्वृत्ताः शान्ता ब्रह्मण्यवस्थिताः। सांख्ययोगौ तु यावुक्तौ मुनिभिः समदर्शिभिः॥<br><br>7029: मार्गी तावप्युभावेतौ संश्रितौ न च संश्रितौ। यथा संश्रूयते राजन् कारणं चात्र वक्ष्यते॥<br><br>7030: मन:समाधिरत्रापि तथेन्द्रियजयः स्मृतः। सत्यमग्निपरीचारो विविक्तानां च सेवनम्॥<br><br>7031: ध्यानं तपो दमः क्षान्तिरनसूया मिताशनम्। विषयप्रतिसंहारो मितजल्पस्तथा शमः॥<br><br>7032: एष प्रवर्तको यज्ञो निवर्तकमथो शृणु। यथा निवर्तते कर्म जपतो ब्रह्मचारिणः॥<br><br>7033: एतत् सर्वमशेषेण यथोक्तं परिवर्तयेत्। निवृत्तं मार्गमासाद्य व्यक्ताव्यक्तमनाश्रयम्॥<br><br>7034: कुशोच्चयनिषण्णः सन् कुशहस्तः कुशैः शिखी। कुशैः परिवृतस्तस्मिन् मध्ये छन्नः कुशैस्तथा॥<br><br>7035: विषयेभ्यो नमस्कुर्याद् विषयान्न च भावयेत्। साम्यमुत्पाद्य मनसा मनस्येव मनो दधत्॥<br><br>7036: तद् धिया ध्यायति ब्रह्म जपन् वै संहिताम् हिताम्। संन्यस्यत्यथवा तां वै समाधौ पर्यवस्थितः। १६॥<br><br>7037: ध्यानमुत्पादयत्यत्र संहिताबलसंश्रयात्। शुद्धात्मा तपसा दान्तो निवृत्तद्वेषकामवान्॥<br><br>7038: अरागमोहो निर्द्वन्द्वो न शोचति न सज्जते। न कर्ता कारणानां च न कार्याणामिति स्थितिः॥<br><br>7039: न चाहङ्कारयोगेन मनः प्रस्थापयेत् क्व चित्। न चार्थग्रहणे युक्तो नावमानी न चाक्रियः॥<br><br>7040: ध्यानक्रियापरो युक्तो ध्यानवान् ध्याननिश्चयः। ध्याने समाधिमुत्पाद्य तदपि त्यजति क्रमात्॥<br><br>7041: स वै तस्मावस्थायां सर्वत्यागकृतः सुखम्। निरिच्छस्त्यजति प्राणान् ब्राह्मीं संविशते तनुम्॥<br><br>7042: अथवा नेच्छते तत्र ब्रह्मकायनिषेवणम्। उत्क्रामति च मार्गस्थो नैव क्वचन जायते॥<br><br>7043: आत्मबुद्ध्या समास्थाय शान्तीभूतो निरामयः। अमृतं विरजः शुद्धमात्मानं प्रतिपद्यते॥<br><br>7044: युधिष्ठिर उवाच गतीनामुत्तमा प्राप्तिः कथितां जापकेष्विह। एकैवैषा गतिस्तेषामुत यान्त्यपरामपि। ॥<br><br>7045: भीष्म उवाच शृणुष्वावहितो राजन् जापकानां गतिं विभो। यथा गच्छन्ति निरयाननेकान् पुरुषर्षभ॥<br><br>7046: यथोक्तपूर्वं पूर्वं यो नानुतिष्ठति जापकः। एकदेशक्रियश्चात्र निरयं स च गच्छति॥<br><br>7047: अवमानेन कुरुते न प्रीयति न हृष्यति। ईदृशो जापको याति निरयं नात्र संशयः॥<br><br>7048: अहङ्कारकृतश्चैव सर्वे निरयगामिनः। परावमानी पुरुषो भविता निरयोपगः॥<br><br>7049: अभिध्यापूर्वकं जप्यं कुरुते यश्च मोहितः। यत्राभिध्यां स कुरुते तं वै निरयमृच्छति॥<br><br>7050: अथैश्वर्यप्रवृत्तेषु जापकस्तत्र रज्यते। स एव निरयस्तस्य नासौ तस्मात् प्रमुच्यते॥<br><br>7051: रागेण जापको जष्यं कुरुते तत्र मोहितः। यत्रास्य रागः पतति तत्र तत्रोपपद्यते॥<br><br>7052: दुर्बुद्धिरकृतप्रज्ञश्चले मनसि तिष्ठति। चलामेव गतिं याति निरयं वा नियच्छति॥<br><br>7053: अकृतप्रज्ञको बालो मोहं गच्छति जापकः। स मोहान्निरयं याति तत्र गत्वानुशोचति॥<br><br>7054: दृढग्राही करोमीति जाप्यं जति जापकः। न सम्पूर्णो न संयुक्तो निरयं सोऽनुगच्छति॥<br><br>7055: युधिष्ठिर उवाच अनिवृत्तं परं यत्तदव्यक्तं ब्रह्मणि स्थितम्। तद्भूतो जापकः कस्मात् स शरीरमिहाविशेत्॥<br><br>7056: भीष्म उवाच दुष्प्रज्ञानेन निरया बहवः समुदाहृताः। प्रशस्तं जापकत्वं च दोषाश्चैते तदात्मकाः॥<br><br>7057: युधिष्ठिर उवाच कीदृशं निरयं याति जापको वर्णयस्व मे। कौतूहलं हि राजन् मे तद् भवान् वक्तुमर्हति॥<br><br>7058: भीष्म उवाच धर्मस्यांशप्रसूतोऽसि धर्मिष्ठोऽसि स्वभावतः। धर्ममूलाश्रयं वाक्यं शृणुष्वावहितोऽनध॥<br><br>7059: अमूनि यानि स्थानानि देवानां परमात्मनाम्। नानासंस्थानवर्णानि नानारूपफलानि च। ॥<br><br>7060: दिव्यानि कामचारीणि विमानानि सभास्तथा। आक्रीडा विविधा राजन् पद्मिन्यश्चैव काञ्चनाः॥<br><br>7061: चतुर्णा लोकपालानां शुक्रस्याथ बृहस्पतेः। मरुतां विश्वदेवानां साध्यानामश्विनोरपि॥<br><br>7062: रुद्रादित्यवसूनां च तथान्येषां दिवौकसाम्। एते वै निरयास्तात स्थानस्य परमात्मनः॥<br><br>7063: अभयं चानिमित्तं च न तत् क्लेशसमावृतम्। द्वाभ्यां मुक्तं त्रिभिर्मुक्तमष्टाभिस्त्रिभिरेव च॥<br><br>7064: चतुर्लक्षणवर्जं तु चतुष्कारणवर्जितम्। अप्रहर्षमनानन्दमशोकं विगतक्लमम्॥<br><br>7065: कालः सम्पद्यते तत्र कालस्तत्र न वै प्रभुः। स कालस्य प्रभू राजन् स्वर्गस्यापि तथेश्वरः॥<br><br>7066: आत्मकेवलतां प्राप्तस्तत्र गत्वा न शोचति। ईदृशं परमं स्थानं निरयास्ते च तादृशाः॥<br><br>7067: एते ते निरयाः प्रोक्ताः सर्व एव यथातथम्। तस्य स्थानवरस्येह सर्वे निरयसंज्ञिता:॥<br><br>7068: युधिष्ठिर उवाच कालमृत्युयमानां ते इक्ष्वाकोर्ब्राह्मणस्य च। विवादो व्याहतः पूर्वं तद् भवान् वक्तुमर्हति॥<br><br>7069: भीष्म उवाच अत्राप्युदाहरन्तीममितिहासं पुरातनम्। इक्ष्वाकोः सूर्यपुत्रस्य तद् वृत्तं ब्राह्मणस्य च॥<br><br>7070: कालस्य मृत्योश्च तथा यद् वृत्तं तन्निबोध मे। यथा स तेषां संवादो यस्मिन् स्थानेऽपि चाभवत्॥<br><br>7071: ब्राह्मणो जापकः कश्चिद् धर्मवृत्तो महायशाः। षडङ्गविन्महाप्राज्ञः पैप्पलादिः स कौशिकः॥<br><br>7072: तस्यापरोक्षं विज्ञानं षडङ्गेषु बभूव ह। वेदेषु चैव निष्णातो हिमवत्पादसंश्रयः॥<br><br>7073: सोद्यं ब्राह्म तपस्तेपे संहितां संयतो जपन्। तस्य वर्षसहस्रं तु नियमेन तथा गतम्॥<br><br>7074: स देव्या दर्शितः साक्षात् प्रीतास्मीति तदा किल। जष्यमावर्तयंस्तूष्णीं न स तां किञ्चिदब्रवीत्॥<br><br>7075: तस्यानुकम्पया देवी प्रीता समभवत् तदा। वेदमाता ततस्तस्य तज्जप्यं समपूजयत्॥<br><br>7076: समाप्तजप्यस्तूत्थाय शिरसा पादयोस्तदा। पपात देव्या धर्मात्मा वचनं चेदमब्रवीत्॥<br><br>7077: दिष्ट्या देवि प्रसन्ना त्वं दर्शनं चागता मम। यदि चापि प्रसन्नासि जप्ये मे रमतां मनः॥<br><br>7078: सावित्र्युवाच किं प्रार्थयसि विप्रर्षे किं चेष्टं करवाणि ते। प्रब्रूहि जपतां श्रेष्ठ सर्वं तत् ते भविष्यति॥<br><br>7079: इत्युक्तः स तदा देव्या विप्रः प्रोवाच धर्मवित्। जप्यं प्रति ममेच्छेयं वर्धत्विति पुनः पुनः॥<br><br>7080: मनसश्च समाधिर्मे वर्धेताहरहः शुभे। तत् तथेति ततो देवी मधुरं प्रत्यभाषत॥<br><br>7081: इदं चैवापरं प्राह देवी तत्प्रियकाम्यया। निरयं नैव याता त्वं यत्र याता द्विजर्षभाः॥<br><br>7082: यास्यसि ब्रह्मणः स्थानमनिमित्तमनिन्दितम्। साधये भविता चैतद् यत्त्वयाहमिहार्थिता॥<br><br>7083: नियतो जप चैकाग्रो धर्मस्त्वां समुपैष्यति। कालो मृत्युर्यमश्चैव समायास्यन्ति तेऽन्तिकम्॥<br><br>7084: भविता च विवादोऽत्र तव तेषां च धर्मतः। भीष्म उवाच एवमुक्त्वा भगवती जगाम भवन स्वकम्॥<br><br>7085: ब्राह्मणोऽपि जपन्नास्ते दिव्यं वर्षशतं तथा। सदा दान्तो जितक्रोधः सत्यसंधोऽनसूयकः॥<br><br>7086: समाप्ते नियमे तस्मिन्नथ विप्रस्य धीमतः। साक्षात् प्रीतस्तदा धर्मो दर्शयामास तं द्विजम्॥<br><br>7087: धर्म उवाच द्विजाते पश्य मां धर्ममहं त्वां द्रष्टुमागतः। जप्यस्यास्य फलं यत्तत् सम्प्राप्तं तच्च मे शृणु॥<br><br>7088: जिता लोकास्त्वया सर्वे ये दिव्या ये च मानुषाः। देवानां निलयान् साधो सर्वानुत्क्रम्य यास्यसि॥<br><br>7089: प्राणत्यागं कुरु मुने गच्छ लोकान् यथेप्सितान्। त्यक्त्वाऽऽत्मनः शरीरं च ततो लोकानवाप्स्यसि॥<br><br>7090: ब्राह्मण उवाच किं नु लोकैर्हि मे धर्म गच्छ त्वं च यथासुखम्। बहुदुःखसुखं देहं नोत्सृजेयमहं विभो॥<br><br>7091: धर्म उवाच अवश्यं भोः शरीरं ते त्यक्तव्यं मुनिपुङ्गव। स्वर्गमारोह भो विप्र किं वा वै रोचतेऽनघ॥<br><br>7092: ब्राह्मण उवाच न रोचये स्वर्गवासं विना देहमहं विभो। गच्छ धर्म न मे श्रद्धा स्वर्गं गन्तुं विनाऽऽत्मना॥<br><br>7093: धर्म उवाच अलं देहे मनः कृत्वा त्यक्त्वा देहं सुखी भव। गच्छ लोकानरजसो यत्र गत्वा न शोचसि॥<br><br>7094: ब्राह्मण उवाच रमे जपन् महाभाग किं लोकैः सनातनैः। सशरीरेण गन्तव्यं मया स्वर्गं न वा विभो॥<br><br>7095: धर्म उवाच यदि त्वं नेच्छसे त्यक्तुं शरीरं पश्य वै द्विजा एष कालस्तथा मृत्युर्यमश्च त्वामुपागताः॥<br><br>7096: भीष्म उवाच अथ वैवस्वत: कालो मृत्युश्च त्रितयं विभो। ब्राह्मणं तं महाभागमुपगम्येदमब्रुवन्॥<br><br>7097: यम उवाच तपसोऽस्य सुतप्तस्य तथा सुचरितस्य च। फलप्राप्तिस्तव श्रेष्ठा यमोऽहं त्वामुपब्रुवे। ॥<br><br>7098: काल उवाच यथावदस्य जप्यस्य फलं प्राप्तमनुत्तमम्। कालस्ते स्वर्गमारोढुं कालोऽहं त्वामुपागतः॥<br><br>7099: मृत्युरुवाच मृत्यु मां विद्धि धर्मज्ञ रूपिणं स्वयमागतम्। कालेन चोदितो विप्र त्वामितो नेतुमद्य वै॥<br><br>7100: ब्राह्मण उवाच स्वागतं सूर्यपुत्राय कालाय च महात्मने। मृत्यवे चाथ धर्माय किं कार्यं करवाणि वः॥<br><br>7101: भीष्म उवाच अयं पाद्यं च दत्त्वा स तेभ्यस्तत्र समागमे। अब्रवीत् परमप्रीतः स्वशक्त्या किं करोमि वः॥<br><br>7102: तस्मिन्नेवाथ काले तु तीर्थयात्रामुपागतः। इक्ष्वाकुरगमत् तत्र समेता यत्र ते विभो॥<br><br>7103: सर्वानेव तु राजर्षिः सम्पूज्याथ प्रणम्य च। कुशलप्रशनमकरोत् सर्वेषां राजसत्तमः॥<br><br>7104: तस्मै सोऽथासनं दत्त्वा पाद्यमर्थ्य तथैव च। अब्रवीद् ब्राह्मणो वाक्यं कृत्वा कुशलसंविदम्॥<br><br>7105: स्वागतं ते महाराज ब्रूहि यद् यदिहेच्छसि। स्वशक्त्या किं करोमीह तद् भवान् प्रब्रवीतु माम्। । ३८। राजोवाच राजाहं ब्राह्मणश्च त्वं यदा षट्कर्मसंस्थितः। ददानि वसु किंचित्ते प्रथितं तद् वदस्व मे॥<br><br>7106: ब्राह्मण उवाच द्विविधा ब्राह्मणा राजन् धर्मश्च द्विविधः स्मृतः। प्रवृत्ताश्च निवृत्ताश्च निवृत्तोऽहं प्रतिग्रहात्॥<br><br>7107: तेभ्यः प्रयच्छ दानानि ये प्रवृत्ता नराधिप। अहं न प्रतिगृह्णामि किमिष्टं किं ददामि ते। ब्रूहि त्वं नृपतिश्रेष्ठ तपसा साधयामि किम्॥<br><br>7108: राजोवाच क्षत्रियोऽहं न जानामि देहीति वचनं क्वचित्। प्रयच्छ युद्धमित्येवंवादिनः स्मो द्विजोत्तम॥<br><br>7109: ब्राह्मण उवाच तुष्यसि त्वं स्वधर्मेण तथा तुष्टा वयं नृप। अन्योन्यस्यान्तरं नास्ति यदिष्टं तत् समाचर॥<br><br>7110: राजोवाच स्वशक्त्याहं ददानीति त्वया पूर्वमुदाहृतम्। याचे त्वां दीयतां मह्यं जप्यस्यास्य फलं द्विज॥<br><br>7111: ब्राह्मण उवाच युद्धं मम सदा वाणी याचतीति विकत्थसे। न च युद्धं मया साधु किमर्थं याचसे पुनः॥<br><br>7112: राजोवाच वाग्वज्रा ब्राह्मणाः प्रोक्ताः क्षत्रिया बाहुजीविनः। वाग्युद्धं तदिदं तीवं मम विप्र त्वया सह॥<br><br>7113: ब्राह्मण उवाच सैवाद्यापि प्रतिज्ञा मे स्वशक्त्या किं प्रदीयताम्। ब्रूहि दास्यामि राजेन्द्र विभवे सति मा चिरम्॥<br><br>7114: राजोवाच यत्तद् वर्षशतं पूर्ण जप्यं वै जपता त्वया। फलं प्राप्तं तत् प्रयच्छ मम दित्सुर्भवान् यदि॥<br><br>7115: ब्राह्मण उवाच परमं गृह्यतां तस्य फलं यज्जपितं मया। अर्धं त्वमविचारेण फलं तस्य ह्यवाप्नुहि॥<br><br>7116: अथवा सर्वमेवेह मामकं जापकं फलम्। राजन् प्राप्नुहि कामं त्वं यदि सर्वमिहेच्छसि॥<br><br>7117: राजोवाच कृतं सर्वेण भद्रं ते जप्यं यद् याचितं मया। स्वस्ति तेऽस्तु गमिष्यामि किञ्च तस्य फलं वद॥<br><br>7118: ब्राह्मण उवाच फलप्राप्तिं न जानामि दत्तं यज्जपितं मया। अयं धर्मश्च कालश्च यमो मृत्युश्च साक्षिणः॥<br><br>7119: राजोवाच अज्ञातमस्य धर्मस्य फलं किं मे करिष्यति। फलं ब्रवीषि धर्मस्य न चेज्जप्यकृतस्य माम्। प्राप्नोतु तत् फलं विप्रो नाहमिच्छे ससंशयम्॥<br><br>7120: ब्राह्मण उवाच नाददेऽपरवक्तव्यं दत्तं चास्य फलं मया। वाक्यं प्रमाणं राजर्षे ममाद्य तव चैव हि॥<br><br>7121: नाभिसंधिर्मया जप्ये कृतपूर्वः कदाचन। जष्यस्य राजशार्दूल कथं वेत्स्याम्यहं फलम्॥<br><br>7122: ददस्वेति त्वया चोक्तं ददानीति मया तथा। न वाचं दूषयिष्यामि सत्यं रक्ष स्थिरो भव॥<br><br>7123: अथैवं वदतो मेऽद्य वचनं न करिष्यसि। महानधर्मो भविता तव राजन् मृषा कृतः॥<br><br>7124: न युक्तं तु मृषा वाणी त्वया वक्तुमरिंदम्। तथा मयाप्यभिहितं मिथ्या कर्तुं न शक्यते॥<br><br>7125: संश्रुतं च मया पूर्वं ददानीत्यविचारितम्। तद् गृह्णीप्वाविचारेण यदि सत्ये स्थितो भवान्॥<br><br>7126: इहागम्य हि मां राजन् जाप्यं फलमयाचथाः। तन्मे निसृष्टं गृह्णीष्व भव सत्ये स्थिरोऽपि च॥<br><br>7127: नायं लोकोऽस्ति न परो न च पूर्वान् स तारयेत्। कुत एव जनिष्यांस्तु मृषावादपरायणः॥<br><br>7128: न यज्ञाध्ययने दानं नियमास्तारयन्ति हि। यथा सत्यं परे लोके तथेह पुरुषर्षभ॥<br><br>7129: तपांसि यानि चीर्णानि चरिष्यन्ति च यत् तपः। शतैः शतसहस्रैश्च तैः सत्यान्न विशिष्यते॥<br><br>7130: सत्यमेकाक्षरं ब्रह्म सत्यमेकाक्षरं तपः। सत्यमेकाक्षरो यज्ञः सत्यमेकाक्षरं श्रुतम्॥<br><br>7131: सत्यं वेदेषु जागर्ति फलं सत्ये परं स्मृतम्। सत्याद् धर्मो दमश्चैव सर्वं सत्ये प्रतिष्ठितम्॥<br><br>7132: सत्यं वेदास्तथाङ्गानि सत्यं विद्यास्तथा विधिः। व्रतचर्या तथा सत्यमोङ्कारः सत्यमेव च॥<br><br>7133: प्राणिनां जननं सत्यं सत्यं संततिरेव च। सत्येन वायुरभ्येति सत्येन तपते रविः॥<br><br>7134: सत्येन चाग्निर्दहति स्वर्गः सत्ये प्रतिष्ठितः। सत्यं यज्ञस्तपो वेदाः स्तोभा मन्त्राः सरस्वती॥<br><br>7135: तुलामारोपिता धर्मः सत्यं चैवेति नः श्रुतम्। समकक्षा तुलयतो यतः सत्यं ततोऽधिकम्॥<br><br>7136: यतो धर्मस्ततः सत्यं सर्वं सत्येन वर्धते। किमर्थमनृतं कर्म कर्तुं राजंस्त्वमिच्छसि॥<br><br>7137: सत्ये कुरु स्थिरं भावं मा राजन्ननृतं कृथाः। कस्मात्त्वमनृतं वाक्यं देहीति कुरुषेऽशुभम्॥<br><br>7138: यदि जप्यफलं दत्तं मया नैषिष्यसे नृप। धर्मेभ्यः सम्परिभ्रष्टो लोकाननुचरिष्यसि॥<br><br>7139: संश्रुत्य यो न दित्सेत याचित्वा यश्च नेच्छति। उभावानृतिकावेतौ न मृषा कर्तुमर्हसि॥<br><br>7140: राजोवाच योद्धव्यं रक्षितव्यं च क्षत्रधर्मः किल द्विज। दातारः क्षत्रियाः प्रोक्ता गृह्णीयां भवतः कथम्॥<br><br>7141: ब्राह्मण उवाच न च्छन्दयामि ते राजन्नापि ते गृहमाव्रजम्। इहागम्य तु याचित्वा न गृह्णीषे पुनः कथम्॥<br><br>7142: धर्म उवाच अविवादोऽस्तु युवयोर्वित्त मां धर्ममागतम्। द्विजो दानफलैर्युक्तो राजा सत्यफलेन च॥<br><br>7143: स्वर्ग उवाच स्वर्ग मां विद्धि राजेन्द्र रूपिणं स्वयमागतम्। अविवादोऽस्तु युवयोरुभौ तुल्यफलौ युवाम्॥<br><br>7144: राजोवाच कृतं स्वर्गेण मे कार्यं गच्छ स्वर्ग यथागतम्। विप्रो यदीच्छते गन्तुं चीर्णं गृह्णातु मे फलम्॥<br><br>7145: ब्राह्मण उवाच बाल्ये यदि स्यादज्ञानान्मया हस्तः प्रसारितः। निवृत्तलक्षणं धर्ममुपासे संहितां जपन्॥<br><br>7146: निवृत्तं मां चिराद्राजन् विप्रलोभयसे कथम्। स्वेन कार्यं करिष्यामि त्वत्तो नेच्छे फलं नृप। तप:स्वाध्यायशीलोऽहं निवृत्तश्च प्रतिग्रहात्॥<br><br>7147: राजोवाच यदि विप्र विसृष्टं ते जप्यस्य फलमुत्तमम्। आवयोर्यत् फलं किञ्चित् सहितं नौ तदस्त्विह॥<br><br>7148: द्विजाः प्रतिग्रहे युक्ता दातारो राजवंशजाः। यदि धर्मः श्रुतो विप्र सहैव फलमस्तु नौ॥<br><br>7149: मा वा भूत् सहभोज्यं नौ मदीयं फलमाप्नुहि। प्रतीच्छ मत्कृतं धर्मं यदि ते मय्यनुग्रहः॥<br><br>7150: भीष्म उवाच ततो विकृतवेषौ द्वौ पुरुषौ समुपस्थितौ। गृहीत्वान्योन्यमावेष्ट्य कुचैलावूचतुर्वचः॥<br><br>7151: न मे धारयसीत्येको धारयामीति चापरः। इहास्ति नौ विवादोऽयमयं राजानुशासकः॥<br><br>7152: सत्यं ब्रवीम्यहमिदं न मे धारयते भवान्। अनृतं वदसीह त्वमृणं ते धारयाम्यहम्॥<br><br>7153: तावुभौ सुभृशं तप्तौ राजानमिदमूचतुः। परीक्ष्य त्वं यथा स्याबो नावामिह विगर्हितौ॥<br><br>7154: विरूप उवाच धारयामि नरव्याघ्र विकृतस्येह गोः फलम्। ददतश्च न गृह्णाति विकृतो मे महीपते॥<br><br>7155: विकृत उवाच न मे धारयते किञ्चिद् विरूपोऽयं नराधिप। मिथ्या ब्रवीत्ययं हि त्वां सत्याभासं नराधिप॥<br><br>7156: राजोवाच विरूप किं धारयते भवानस्य ब्रवीतु मे। श्रुत्वा तथा करिष्येऽहमिति मे धीयते मनः॥<br><br>7157: विरूप उवाच शृणुष्वावहितो राजन् यथैतद् धारयाम्यहम्। विकृतस्यास्य राजर्षे निखिलेन नराधिप॥<br><br>7158: अनेन धर्मप्राप्त्यर्थं शुभा दत्ता पुरानघ। धेनुर्विप्राय राजर्षे तप:स्वाध्यायशीलिने॥<br><br>7159: तस्याश्चायं मया राजन् फलमभ्येत्य याचितः। विकृतेन च मे दत्तं विशुद्धनान्तरात्मना॥<br><br>7160: ततो मे सुकृतं कर्म कृतमात्मविशुद्धये। गावौ च कपिले क्रीत्वा वत्सले बहुदोहने॥<br><br>7161: ते चोच्छवृत्तये राजन् मया समपवर्जिते। यथाविधि यथाश्रद्धं तदस्याहं पुनः प्रभो॥<br><br>7162: इहाद्यैव गृहीत्वा तु प्रयच्छे द्विगुणं फलम्। एवं स्यात् पुरुषव्याघ्र कः शुद्धः कोऽत्र दोषवान्। । ९६। एवं विवदमानौ स्वस्त्वामिहाभ्यागतौ नृप। कुरु धर्ममधर्म वा विनये नौ समादध॥<br><br>7163: यदि नेच्छति मे दानं यथा दत्तमनेन वै। भवानत्र स्थिरो भूत्वा मार्गे स्थापयिताद्य नौ॥<br><br>7164: राजोवाच दीयमानं न गृह्णासि ऋणं कस्मात् त्वमद्य वै। यथैव तेऽभ्यनुज्ञातं तथा गृह्णीष्व मा चिरम्॥<br><br>7165: विकृत उवाच धारयामीत्यनेनोक्तं ददानीति तथा मया। नायं मे धारयत्यद्य गच्छतां यन वाञ्छति॥<br><br>7166: राजोवाच ददतोऽस्य न गृह्णासि विषमं प्रतिभाति मे। दण्ड्यो हि त्वं मम मतो नास्त्यत्र खलु संशयः॥<br><br>7167: विकृत उवाच मयास्य दत्तं राजर्षे गृह्णीयां तत् कथं पुनः। काममत्रापराधो मे दण्डमाज्ञापय प्रभो॥<br><br>7168: विरूप उवाच दीयमानं यदि मया नेषिष्यसि कथञ्चन। नियंस्यति त्वां नृपतिरयं धर्मानुशासकः॥<br><br>7169: विकृत उवाच स्वं मया याचितेनेह दत्तं कथमिहाद्य तत्। गृह्णीयां गच्छतु भवानभ्यनुज्ञां ददानि ते॥<br><br>7170: ब्राह्मण उवाच श्रुतमेतत्त्वया राजन्नन्योः कथितं द्वयोः। प्रतिज्ञातं मया यत्ते तद् गृहाणाविचारितम्॥<br><br>7171: राजोवाच प्रस्तुतं सुमहत् कार्यमनयोर्गह्वरं यथा। जापकस्य दृढीकारः कथमेतद् भविष्यति॥<br><br>7172: यदि तावन्न गृह्णामि ब्राह्मणेनापवर्जितम्। कथं न लिप्येयमहं पापेन महताद्य वै॥<br><br>7173: तौ चोवाच स राजर्षिः कृतकार्यो गमिष्यथः। नेदानी मामिहासाद्य राजधर्मो भवेन्मृषा॥<br><br>7174: स्वधर्मः परिपाल्यस्तु राज्ञामिति विनिश्चयः। विप्रधर्मश्च गहनो मामनात्मानमाविशत्॥<br><br>7175: ब्राह्मण उवाच गृहाण धारयेऽहं च याचितं संश्रुतं मया। न चेद् ग्रहीष्यसे राजशपिष्ये त्वां न संशयः॥<br><br>7176: राजोवाच धिग्राजधर्मं यस्यायं कार्यस्येह विनिश्चयः। इत्यर्थं मे ग्रहीतव्यं कथं तुल्यं भवेदिति॥<br><br>7177: एष पाणिरपूर्वं मे निक्षेपार्थं प्रसारितः। यन्मे धारयसे विप्र तदिदानी प्रदीयताम्॥<br><br>7178: ब्राह्मण उवाच संहितां जपता यावान् गुणः कश्चित् कृतो मया। तत् सर्वं प्रतिगृह्णीष्व यदि किञ्चिदिहास्ति मे॥<br><br>7179: राजोवाच जलमेतन्निपतितं मम पाणौ द्विजोत्तम। सममस्तु सहैवास्तु प्रतिगृह्णातु वै भवान्॥<br><br>7180: विरूप उवाच कामक्रोधौबिद्धिनौ त्वमावाभ्यां कारितो भवान्। सहेति च यदुक्तं ते समा लोकास्तवास्य च॥<br><br>7181: नायं धारयते किञ्चिज्जिज्ञासा त्वत्कृते कृता। कालो धर्मस्तथा मृत्युः कामक्रोधौ तथा युवाम्॥<br><br>7182: सर्वमन्योन्यनिष्कर्ष निघृष्टं पश्यतस्तव। गच्छ लोकान् जितान् स्वेन कर्मणा यत्रवाञ्छसि॥<br><br>7183: ११७। जापकानां फलावाप्तिर्मया ते सम्प्रदर्शिता। गतिः स्थानं च लोकाच जापकेन यथा जिताः॥<br><br>7184: प्रयाति संहिताध्यायी ब्रह्माणं परमेष्ठिनम्। अथबाग्नि समायाति सूर्यमाविशतेऽपि वा॥<br><br>7185: स तैजसेन भावेन यदि तत्र रमत्युत। गुणास्तेषां समाधत्ते रागेण प्रतिमोहितः॥<br><br>7186: एवं सोमे तथा वायौ भूम्याकाशशरीरगः। सरागस्तत्र वसति गुणांस्तेषां समाचरन्॥<br><br>7187: अथ तत्र विरागी स गच्छति त्वथ संशयम्। परमव्ययमिच्छन् स तमेवाविशते पुनः॥<br><br>7188: अमृताच्चामृतं प्राप्तः शान्तीभूतो निरात्मवान्। ब्रह्मभूतः स निर्द्वन्द्वः सुखी शान्तो निरामयः॥<br><br>7189: ब्रह्मस्थानमनावर्तमेकमक्षरसंज्ञकम्। अदुःखमजरं शान्तं स्थानं तत् प्रतिपद्यते॥<br><br>7190: चतुर्भिर्लक्षणीनं तथा षड्भिः सषोडशैः। पुरुषं तमतिक्रम्य आकाशं प्रतिपद्यते॥<br><br>7191: अथ नेच्छति रागात्मा सर्वं तदधितिष्ठति। यच्च प्रार्थयते तच्च मनसा प्रतिपद्यते॥<br><br>7192: अथवा चेक्षते लोकान् सर्वान् निरयसंज्ञितान्। निस्पृहः सर्वतो मुक्तस्तत्र वै रमते सुखम्॥<br><br>7193: एवमेषा महाराज जापकस्य गतिर्यथा। एतत् ते सर्वमाख्यातं किं भूयः श्रोतुमिच्छसि॥<br><br>7194: युधिष्ठिर उवाच किमुत्तरं तदा तौ स्म चक्रतुस्तस्य भाषिते। ब्राह्मणो वाथवा राजा तन्मे ब्रूहि पितामह॥<br><br>7195: अथवा तौ गतौ तत्र यदेतत् कीर्तितं त्वया। संवादो वा तयोः कोऽभूत् किं वा तौ तत्र चक्रतुः॥<br><br>7196: भीष्म उवाच तथेत्येवं प्रतिश्रुत्य धर्मं सम्पूज्य च प्रभो। यमं कालं च मृत्युं च स्वर्ग सम्पूज्य चार्हतः॥<br><br>7197: पूर्वं ये चापरे तत्र समेता ब्राह्मणर्षभाः। सर्वान् सम्पूज्य शिरसा राजानं सोऽब्रवीद् द्विजः॥<br><br>7198: फलेनानेन संयुक्तो राजर्षे गच्छ मुख्यताम्। भवता चाभ्यनुज्ञातो जपेयं भूय एव ह॥<br><br>7199: वरच मम पूर्वं हि दत्तो देव्या महाबला श्रद्धा ते जपतो नित्यं भवत्विति विशाम्पते॥<br><br>7200: राजोवाच यद्येवमफला सिद्धिः श्रद्धा च जपितुं तव। गच्छ विप्र मया साधु जापकं फलमाप्नुहि॥<br><br>7201: ब्राह्मण उवाच कृतः प्रयत्नः सुमहान् सर्वेषां संनिधाविह। सह तुल्यफलावावां गच्छावो यत्र नौ गतिः॥<br><br>7202: भीष्म उवाच व्यवसायं तयोस्तत्र विदित्वा त्रिदशेश्वरः। सह देवैरुपययौ लोकपालैस्तथैव च॥<br><br>7203: साध्याश्च विश्वे मरुतो वाद्यानि सुमहान्ति च। नद्यः शैला: समुद्राश्च तीर्थानि विविधानि च। ॥<br><br>7204: तपांसि संयोगविधिर्वेदाः स्तोभाः सरस्वती। नारदः पर्वतश्चैव विश्वावसुर्हहाहुहूः॥<br><br>7205: गन्धर्वश्चित्रसेनश्च परिवारगणैर्युतः। नागाः सिद्धाश्च मुनयो देवदेवः प्रजापतिः॥<br><br>7206: विष्णुः सहस्रशीर्षश्च देवोऽचिन्त्यः समागमत्। अवाद्यन्तान्तरिक्षे च भेर्यस्तूर्याणि वा विभो॥<br><br>7207: पुष्पवर्षाणि दिव्यानि तत्र तेषां महात्नाम्। ननृतुश्चाप्सरःसंघास्तत्र तत्र समन्ततः॥<br><br>7208: अथ स्वर्गस्तथा रूपी ब्राह्मणं वाक्यमब्रवीत्। संसिद्धस्त्वं महाभाग त्वं च सिद्धस्तथा नृप॥<br><br>7209: अथ तौ सहितौ राजन्नन्योन्यविधिना ततः। विषयप्रतिसंहारमुभावेव प्रचक्रतुः। । प्राणापानौ तथोदानं समानं व्यानमेव च। एवं तौ मनसि स्थाप्य दधतुः प्राणयोर्मनः॥<br><br>7210: उपस्थितकृतौ तौ च नासिकाग्रमधो भ्रुवोः। भृकुट्या चैव मनसा शनैर्धारयतस्तदा॥<br><br>7211: निश्चेष्टाभ्यां शरीराभ्यां स्थिरदृष्टी समाहितौ। जितात्मानौ तथाऽऽधाय मूर्धन्यात्मानमेव च॥<br><br>7212: तालुदेशमथोद्दाल्य ब्राह्मणस्य महात्मनः। ज्योतिर्चाला सुमहती जगाम त्रिदिवं तदा॥<br><br>7213: हाहाकारस्तथा दिक्षु सर्वेषां सुमहानभूत्। तज्ज्योतिः स्तूयमानं स्म ब्राह्मणं प्राविशत् तदा॥<br><br>7214: ततः स्वागतमित्याह तत् तेजः प्रपितामहः। प्रादेशमात्रं पुरुषं प्रत्युद्गम्य विशाम्पते॥<br><br>7215: भूयश्चैवापरं प्राह वचनं मधुर तदा। जापकैस्तुल्यफलता योगानां नात्र संशयः॥<br><br>7216: योगस्य तावदेतेभ्यः प्रत्यक्षं फलदर्शनम्। जापकानां विशिष्टं तु प्रत्युत्थानं समाहितम्॥<br><br>7217: उष्यतां मयि चेत्युक्त्वाचेतयत् सततं पुनः। अथास्यं प्रविवेशास्य ब्राह्मणो विगतज्वरः॥<br><br>7218: राजाप्येतेन विधिना भगवन्तं पितामहम्। यथैव द्विजशार्दूलस्तथैव प्राविशत् तदा॥<br><br>7219: स्वयम्भुवमथो देवा अभिवाद्य ततोऽब्रुवन्। जापकानां विशिष्टं तु प्रत्युत्थानं समाहितम्॥<br><br>7220: जापकार्थमयं यत्नो यदर्थं वयमागताः। कृतपूजाविमौ तुल्यौ त्वया तुल्यफलाविमौ॥<br><br>7221: योगजापकयोदृष्टं फलं सुमहदद्य वै। सर्वा ल्लोकानतिक्रम्य गच्छेतां यत्र वाञ्छितम्॥<br><br>7222: ब्रह्मोवाच महास्मृतिं पठेद् यस्तु तथैवानुस्मृतिं शुभाम्। तावप्येतेन विधिना गच्छेतां मत्सलोकताम्॥<br><br>7223: यश्च योगे भवेद् भक्तः सोऽपि नास्त्यत्र संशयः। विधिनानेन देहान्ते मम लोकानवाप्नुयात्। साधये गम्यतां चैव यथास्थानानि सिद्धये॥<br><br>7224: भीष्म उवाच इत्युक्त्वा स तदा देवस्तत्रैवान्तरधीयता आमन्त्र्य च ततो देवा ययुः स्वं स्वं निवेशनम्॥<br><br>7225: ते च सर्वे महात्मानो धर्म सत्कृत्य तत्र वै। पृष्ठतोऽनुययू राजन् सर्वे सुप्रीतचेतसः॥<br><br>7226: एतत् फलं जापकानां गतिश्चैषा प्रकीर्तिता। यथाश्रुतं महाराज किं भूयः श्रोतुमिच्छसि॥<br><br>7227: युधिष्ठिर उवाच किं फलं ज्ञानयोगस्य वेदानां नियमस्य च। भूतात्मा च कथं ज्ञेयस्तन्मे ब्रूहि पितामह॥<br><br>7228: भीष्म उवाच अत्राप्युदाहरन्तीममितिहासं पुरातनम्। मनोः पजापतेर्वादं महर्षेश्च बृहस्पतेः॥<br><br>7229: प्रजापतिं श्रेष्ठतमं प्रजानां देवर्षिसंघप्रवरो महर्षिः। बृहस्पतिः प्रश्नमिमं पुराणं पप्रच्छ शिष्योऽथ गुरुं प्रणम्य॥<br><br>7230: यत्कारणं यत्र विधिः प्रवृत्तो ज्ञाने फल यत्प्रवदन्ति विप्राः। यन्मन्त्रशब्दैरकृतप्रकाशं तदुच्यतां मे भगवन्यथावत्॥<br><br>7231: र्यज्ञैरनेकैरथ गोप्रदानैः। फलं महद्भिर्यदुपास्यते च किं तत्कथं वा भविता क्व वा तत्॥<br><br>7232: मही महीजाः पवनोऽन्तरिक्षं जलौकसश्चैव जलं दिवं च। स्तदुच्यतां मे भगवन् पुराणम्॥<br><br>7233: ज्ञानं यतः प्रार्थयते नरो वै ततस्तदर्था भवति प्रवृत्तिः। न चाप्यहं वेद परं पुराणं मिथ्याप्रवृत्तिं च कथं नु कुर्याम्। ऋक्सामसंघांश्च यजूंषि चापि च्छन्दांसि नक्षत्रगति निरुक्तम्। अधीत्य च व्याकरणं सकल्पं शिक्षां च भूतप्रकृतिं न वेदि॥<br><br>7234: स मे भवान् शंसतु सर्वमेतत् सामान्यशब्दैश्च विशेषणैश्च। ज्ज्ञाने फलं कर्मणि वा यदस्ति॥<br><br>7235: यथा च देहाच्च्यवते शरीरी पुनः शरीरं च यथाभ्युपैति। मनुरुवाच स्तदेव दुःखं प्रवदन्त्यनिष्टम्। देतत्कृते कर्मविधिः प्रवृत्तः। त्येतत्कृते ज्ञानविधिः प्रवृत्तः॥<br><br>7236: कामात्मकाश्छन्दसि कर्मयोगा एभिर्विमुक्तः परमश्नुवीत। नानाविधे कर्मपथे सुखार्थी नरः प्रवृत्तो न परं प्रयाति॥<br><br>7237: बृहस्पतिरुवाच इष्टं त्वनिष्टं च सुखासुखे च साशीस्त्वबच्छन्दति कर्मभिश्च। मनुरुवाच एभिर्विमुक्तः परमाविवेश एतत् कृते कर्मविधिः प्रवृत्तः। कामात्मकांश्छन्दति कर्मयोग एभिर्विमुक्तः परमाददीत॥<br><br>7238: आत्मादिभिः कर्मभिरिन्ध्यमानो धर्मे प्रवृत्तो द्युतिमान् सुखार्थी। परं हि तत् कर्मपथादपेतं निराशिषं ब्रह्मपरं ह्यवैति॥<br><br>7239: प्रजाः सृष्टा मनसा कर्मणा च द्वावेवैतौ सत्पथौ लोकजुष्टौ। दृष्टं कर्म शाश्वतं चान्तवच्च मनस्त्यागः कारणं नान्यदस्ति॥<br><br>7240: स्वेनात्मना चक्षुरिव प्रणेता निशात्यये तमसा संवृतात्मा। ज्ञानं तु विज्ञानगुणेन युक्तं कर्माशुभं पश्यति वर्जनीयम्॥<br><br>7241: सर्पान्कुशाग्राणि तथोदपानं ज्ञात्वा मनुष्याः परिवर्जयन्ति। ज्ज्ञाने फलं पश्य यथा विशिष्टम्॥<br><br>7242: कृत्स्नस्तु मन्त्रो विधिवत् प्रयुक्तो यथा यथोक्तास्त्विह दक्षिणाश्च। अन्नप्रदानं मनसः समाधिः पञ्चात्मकं कर्मफलं वदन्ति॥<br><br>7243: स्तस्मान्मन्त्रो मन्त्रपूर्वं हि कर्म। विधिविधेयं मनसोपपत्तिः फलस्य भोक्ता तु तथा शरीरी॥<br><br>7244: शब्दाश्च रूपाणि रसाश्च पुण्या: स्पर्शाश्च गन्धाश्च शुभास्तथैव। देतत् पुलं सिद्ध्यति कर्मलोके। ॥<br><br>7245: यद् यच्छरीरेण करोति कर्म शरीरयुक्तः समुपाश्नुते तत्। शरीरमेवायतनं सुखस्य दुःखस्य चाप्यायतनं शरीरम्॥<br><br>7246: वाचा तु यत्कर्म करोति किंचिद् वाचैव सर्वं समुपाश्नुते तत्। न्मन:स्थ एवायमुपाश्नुते तत्॥<br><br>7247: यथा यथा कर्मगुणं फलार्थी करोत्ययं कर्मफले निविष्टः। तथा तथायं गुणसम्प्रयुक्तः शुभाशुभं कर्मफलं भुनक्ति॥<br><br>7248: मत्स्यो यथा स्रोत इवाभिपाती तथा कृतं पूर्वमुपैति कर्म। शुभे त्वसौ तुष्यति दुष्कृते तु न तुष्यते वै परमः शरीरी॥<br><br>7249: यतो जगत् सर्वमिदं प्रसूतं ज्ञात्वाऽऽत्मवन्तो व्यतियान्ति यत् तत्। यन्मन्त्रशब्दैरकृतप्रकाशं तदुच्यमानं शृणु मे परं यत्॥<br><br>7250: रसैविमुक्तं विविधैश्च गन्धै रशब्दमस्पर्शमरूपवच्चा अग्राह्यमव्यक्तमवर्णमेकं पञ्चप्रकारान् ससृजे प्रजानाम्॥<br><br>7251: न स्त्री पुमान् नापि नपुंसकं च न सन्न चासत् सदसच्च तन्न। स्तदक्षरं न क्षरतीति विद्धि॥<br><br>7252: मनुरुवाच अक्षरात् खं ततो वायुस्ततो ज्योतिस्ततो जलम्। जलात् प्रसूता जगती जगत्यां जायते जगत्॥<br><br>7253: एतैः शरीरैर्जलमेव गत्वा जलाच्च तेजः पवनोऽन्तरिक्षम् खाद् वै निवर्तन्ति न भाविनस्ते मोक्षं च ते वै परमाप्नुवन्ति॥<br><br>7254: नोष्णं न शीतं मृदु नापि तीक्ष्णं नाम्लं कषायं मधुरं न तिक्तम्। न्न रूपवत्तत् परमस्वभावम्॥<br><br>7255: स्पर्श तनुर्वेद रसं च जिह्वा घ्राणं च गन्धान् श्रवणौ च शब्दान्। रूपाणि चक्षुर्न च तत्परं यद् गृह्णन्त्यनध्यात्मविदो मनुष्याः॥<br><br>7256: निवर्तयित्वा रसनां रसेभ्योः घ्राणं च गन्धाच्छ्रवणौ च शब्दात्। स्ततः परं पश्यति स्वं स्वभावम्॥<br><br>7257: यतो गृहीत्वा हि करोति यच्च यस्मिश्च तामारभते प्रवृत्तिम्। यस्मिश्च यद् केन च यश्च कर्ता यत् कारणं ते समुदायमाहुः॥<br><br>7258: यद् व्याप्यभूद् व्यापकं साधकं च यन्मन्त्रवत् स्थास्यति चापि लोके। यः सर्वहेतुः परमात्मकारी तत् कारणं कार्यमतो यदन्यत्॥<br><br>7259: यथा हि कश्चित् सुकृतैर्मनुष्यः शुभाशुभं प्राप्नुतेऽथाविरोधात्। एवं शरीरेषु शुभाशुभेषु स्वकर्मजैनिमिदं निबद्धम्॥<br><br>7260: यथा प्रदीप्तः पुरतः प्रदीपः प्रकाशमन्यस्य करोति दीप्यन्। तथेह पञ्चेन्द्रियदीपवृक्षा ज्ञानप्रदीप्ताः परवन्त एव॥<br><br>7261: यथा च राज्ञा बहवो ह्यमात्याः पृथक् प्रमाणं प्रवदन्ति युक्ताः। तद्वच्छरीरेषु भवन्ति पञ्च ज्ञानैकदेशः परमः स तेभ्यः॥<br><br>7262: यथार्चिषोऽग्नेः पवनस्य वेगो मरीचयोऽर्कस्य नदीषु चापः। स्तद्वच्छरीराणि शरीरिणां तु॥<br><br>7263: यथा च कश्चित् परशुं गृहीत्वा धूमं च पश्येज्ज्वलनं च काष्ठे। तद्वच्छरीरोदरपाणिपादं छित्त्वा न पश्यन्ति ततो यदन्यत्॥<br><br>7264: तान्येव काष्ठानि यथा विमथ्य धूमं च पश्येज्ज्वलनं च योगात्। तद्वत् सबुद्धिः सममिन्द्रियात्मा बुधः परं पश्यति तं स्वभावम्॥<br><br>7265: यथात्मनोऽङ्गं पतितं पृथिव्यां स्वप्नान्तरे पश्यति चात्मनोऽन्यत्। र्लिङ्गात्तथा गच्छति लिङ्गमन्यत्॥<br><br>7266: न युज्यतेऽसौ परमः शरीरी। अनेन लिङ्गेन तु लिङ्गमन्यद् गच्छत्यदृष्टः फलसंनियोगात्॥<br><br>7267: न चक्षुषा पश्यति रूपमात्मनो न चापि संस्पर्शमुपैति किंचित्। न चापि तैः साधयते तु कार्य ते तं न पश्यन्ति स पश्यते तान्॥<br><br>7268: यथा समीपे ज्वलतोऽनलस्य संतापजं रूपमुपैति कश्चित्। न चान्तरं रूपगुणं बिभर्ति तथैव तद् दृश्यति रूपमस्य॥<br><br>7269: मदृश्यमन्यद् विशते शरीरम्। विसृज्य भूतेषु महत्सु देहं तदाश्रयं चैव बिभर्ति रूपम्॥<br><br>7270: खं वायुमग्नि सलिलं तथोर्वी समन्ततोऽभ्याविशते शरीरी। नानाश्रयाः कर्मसु वर्तमानाः श्रोत्रादयः पञ्च गुणान् श्रयन्ते। ॥<br><br>7271: स्तेजोमयं रूपमथो विपाकः। जलाश्रयं स्वेदमुक्तं रसं च वाय्वात्मकः स्पर्शकृतो गुणश्च॥<br><br>7272: महत्सु भूतेषु वसन्ति पञ्च पञ्चेन्द्रियार्थाश्च तथेन्द्रियाणि। सर्वाणि चैतानि मनोऽनुगानि बुद्धिं मनोऽन्वेति मतिः स्वभावम्॥<br><br>7273: शुभाशुभं कर्म कृतं यदन्यत् तदेव प्रत्याददते स्वदेहे। मनोऽनुवर्तन्ति परावराणि जलौकसः स्रोत इवानुकूलम्॥<br><br>7274: चलं यथा दृष्टिपथं परति सूक्ष्मं महद रूपमिवाभिभाति। स्वरूपमालोचयते च रूपं परं तथा बुद्धिपथं परैति॥<br><br>7275: मनुरुवाच यदिन्द्रियैस्तूपहितं पुरस्तात् प्राप्तान् गुणान् सस्मरते चिराय। तेष्विन्द्रियेषूपहतेषु पश्चात् स बुद्धिरूप: परमः स्वभावः॥<br><br>7276: नोपेक्षते कृत्स्नमतुल्यकालम्। स्तस्मात् स एकः परमः शरीरी॥<br><br>7277: रजस्तमः सत्त्वमथो तृतीयं गच्छत्यसौ स्थानगुणान् विरूपान्। तथेन्द्रियाण्याविशते शरीरी हुताशनं वायुरिवेन्धनस्थम्॥<br><br>7278: न चक्षुषा पश्यति रूपमात्मनो न पश्यति स्पर्शनमिन्द्रियेन्द्रियम्। न श्रोत्रलिङ्गं श्रवणेन दर्शनं तथा कृतं पश्यति तद् विनश्यति॥<br><br>7279: श्रोत्रादीनि च पश्यन्ति स्वं स्वमात्मानमात्मना। सर्वज्ञः सर्वदर्शी च सर्वज्ञस्तानि पश्यति॥<br><br>7280: यथा हिमवतः पाक् पृष्ठं चन्द्रमसो यथा। न दृष्टपूर्वं मनुजैन च तन्नास्ति तावता॥<br><br>7281: तद्वद् भूतेषु भूतात्मा सूक्ष्मो ज्ञानात्मवानसौ। अदृष्टपूर्वश्चक्षुर्त्यां न चासौ नास्ति तावता॥<br><br>7282: पश्यन्नपि यथा लक्ष्म जगत् सोमे न विन्दति। एवमस्ति न चोत्पन्नं न च तन्न परायणम्॥<br><br>7283: रूपवन्तमरूपत्वादुदयास्तमने बुधाः। धिया समनुपश्यन्ति तद्गताः सवितुर्गतिम्॥<br><br>7284: तथा बुद्धिप्रदीपेन दूरस्थं सुविपश्चितः। प्रत्यासन्नं निनीषन्ति ज्ञेयं ज्ञानाभिसंहितम्॥<br><br>7285: न हि खल्वनुपायेन कश्चिदर्थोऽभिसिद्ध्यति। सूत्रजालैर्यथा मत्स्यान् बनन्ति जलजीविनः॥<br><br>7286: मृगैर्मुगाणां ग्रहणं पक्षिणां पक्षिभिर्यथा। गजानां च गजैरेव ज्ञेयं ज्ञानेन गृह्यते॥<br><br>7287: अहिरेव ाहेः पादान् पश्यतीति हि नः श्रुतम्। तद्वन्मूर्तिषु मूर्तिस्थं ज्ञेयं ज्ञानेन पश्यति॥<br><br>7288: नोत्सहन्ते यथा वेत्तुमिन्द्रियैरिन्द्रियाण्यपि। तथैवेह परा बुद्धिः परं बोध्यं न पश्यति। १४॥<br><br>7289: यथा चन्द्रो ह्यमावास्यामलिङ्गत्वान्न दृश्यते। न च नाशोऽस्य भवति तथा विद्धि शरीरिणम्॥<br><br>7290: क्षीणकोशो ह्यमावास्यां चन्द्रमा न प्रकाशते। तद्वन्मूर्तिविमुक्तोऽसौ शरीरी नोपलभ्यते॥<br><br>7291: यथाऽऽकाशान्तरं प्राप्य चन्द्रमा भ्राजते पुनः। तद्वल्लिङ्गान्तरं प्राप्य शरीरी भ्राजते पुनः॥<br><br>7292: जन्म वृद्धिः क्षयश्चास्य प्रत्यक्षेणोपलभ्यते। सा तु चान्द्रमसी वृत्तिर्न तु तस्य शरीरिणः॥<br><br>7293: उत्पत्तिवृद्धिवयसा यथा स इति गृह्यते। चन्द्र एव त्वमावास्यां तथा भवति मूर्तिमान्॥<br><br>7294: नोपसर्पद् विमुञ्चद् वा शशिनं दृश्यते तमः। विसृजंश्योपसर्पश्च तद्वत् पश्य शरीरिणम्॥<br><br>7295: यथा चन्द्रार्कसंयुक्तं तमस्तदुपलभ्यते। तद्वच्छरीरसंयुक्तः शरीरीत्युपलभ्यते॥<br><br>7296: यथा चन्द्रार्कनिर्मुक्तः स राहु!पलभ्यते। तद्वच्छरीरनिर्मुक्तः शरीरी नोपलभ्यते॥<br><br>7297: यथा चन्द्रो ह्यमावास्यां नक्षत्रैर्युज्यते गतः। तद्वच्छरीरनिर्मुक्तः फलैर्युज्यति कर्मणः॥<br><br>7298: मनुरुवाच यथा व्यक्तमिदं शेते स्वप्ने चरति चेतनम्। ज्ञानमिन्द्रियसंयुक्तं तद्वत् प्रेत्य भवाभवौ॥<br><br>7299: यथाम्भसि प्रसन्ने तु रूपं पश्यति चक्षुषा। तद्वत्प्रसन्नेन्द्रियत्वाज्ज्ञेयं ज्ञानेन पश्यति॥<br><br>7300: स एव लुलिते तस्मिन् यथा रूपं न पश्यति। तथेन्द्रियाकुलीभावे ज्ञेयं ज्ञाने न पश्यति॥<br><br>7301: अबुद्धिरज्ञानकृता अबुद्ध्या कृष्यते मनः। दुष्टस्य मनसः पञ्च सम्प्रदुष्यन्ति मानसाः॥<br><br>7302: अज्ञानतृप्तो विषयेष्ववगाढो न तृप्यते। अदृष्टवच्च भूतात्मा विषयेभ्यो निवर्तते॥<br><br>7303: तर्षच्छेदो न भवति पुरुषस्येह कल्मषात्। निवर्तते तदा तर्षः पापमन्तगतं यदा॥<br><br>7304: विषयेषु तु संसर्गाच्छाश्वतस्य तु संश्रयात्। मनसा चान्यथा काङ्क्षन् परं 7 प्रतिपद्यते॥<br><br>7305: ज्ञानमुत्पद्यते पुंसां क्षयात् पापस्य कर्मणः। यथाऽऽदर्शतले प्रख्ये पश्यत्यात्मानमात्मनि॥<br><br>7306: प्रसृतैरिन्द्रियैर्दुःखी तैरेव नियतैः सुखी। तस्मादिन्द्रियरूपेभ्यो यच्छेदात्मानमात्मना॥<br><br>7307: इन्द्रियेभ्यो मनः पूर्वं बुद्धिः परतरा ततः। बुद्धेः परतरं ज्ञानं ज्ञानात् परतरं महत्॥<br><br>7308: अव्यक्तात् प्रसृतं ज्ञानं ततो बुद्धिस्ततो मनः। मनः श्रोत्रादिभिर्युक्तं शब्दादीन् साधु पश्यति॥<br><br>7309: यस्तांस्त्यजति शब्दादीन् सर्वाश्च व्यक्तस्तथा। विमुञ्चत् प्राकृतान्ग्रामांस्तान् मुक्त्वामृतमश्नुते॥<br><br>7310: उद्यन् हि सविता यद्वत्सृजते रश्मिमण्डलम्। स एवास्तमपागच्छंस्तदेवात्मनि यच्छति॥<br><br>7311: अन्तरात्मा तथा देहमाविश्येन्द्रियरश्मिभिः। प्राप्येन्द्रियगुणान् पञ्च सोऽस्तमावृत्य गच्छति॥<br><br>7312: प्रणीतं कर्मणा मार्ग नीयमानः पुनः पुनः। प्राप्नोत्ययं कर्मफलं प्रवृत्तं धर्ममाप्तवान्॥<br><br>7313: विषया विनिवर्तन्ते निराहारस्य देहिनः। रसवर्जं रसोऽप्यस्य परं दृष्ट्वा निवर्तते॥<br><br>7314: बुद्धिः कर्मगुणैींना यदा मनसि वर्तते। तदा सम्पद्यते ब्रह्म तत्रैव प्रलयं गतम्॥<br><br>7315: अस्पर्शनम शृण्वानमनास्वादमदर्शनम्। अघ्राणमवितर्कं च सत्त्वं प्रविशते परम्॥<br><br>7316: मनस्याकृतयो मग्ना मनस्त्वभिगतं मतिम्। मतिस्त्वभिगता ज्ञानं ज्ञानं चाभिगतं परम्॥<br><br>7317: नेन्द्रियैर्मनसः सिद्धिर्न बुद्धिं बुद्ध्यते मनः। न बुद्धिर्बुद्ध्यतेऽव्यक्तं सूक्ष्मं त्वेतानि पश्यति॥<br><br>7318: मनुरुवाच दुःखोपघाते शारीरे मानसे चाप्युपस्थिते। यस्मिन् न शक्यते कर्तुं यत्नस्तं नानुचिन्तयेत्॥<br><br>7319: भैषज्यमेतद् दुःखस्य यदेतन्नानुचिन्तयेत्। चिन्त्यमानं हि चाभ्येति भूयश्चापि प्रवर्तते॥<br><br>7320: प्रज्ञया मानसं दुःखं हन्याच्छारीरमौषधैः। एतद् विज्ञानसामर्थ्यं न बालैः समतामियात्॥<br><br>7321: अनित्यं यौवनं रूपं जीवितं द्रव्यसंचयः। आरोग्यं प्रियसंवासो गृध्येत् तत्र न पण्डितः॥<br><br>7322: न जानपदिकं दुःखमेकः शोचितुमर्हति। अशोचन् प्रतिकुर्वीत यदि पश्येदुपक्रमम्॥<br><br>7323: सुखाद् बहुतरं दुःखं जीविते नास्ति संशयः। स्निग्धस्य चेन्द्रियार्थेषु मोहान्मरणमप्रियम्। । परित्यजति यो दुःखं सुखं वाप्युभयं नरः। अभ्येति ब्रह्म सोऽत्यन्तं न ते शोचन्ति पण्डिताः॥<br><br>7324: दुःखमर्था हि युज्यन्ते पालनेन च ते सुखम्। दुःखेन चाधिगम्यन्ते नाशमेषां न चिन्तयेत्॥<br><br>7325: ज्ञानं ज्ञेयाभिनिवृत्तं विद्धि ज्ञानगुणं मनः। प्रज्ञाकरणसंयुक्तं ततो बुद्धिः प्रवर्तते॥<br><br>7326: यदा कर्मगुणैर्हीना बुद्धिर्मनसि वर्तते। तदा प्रज्ञायते ब्रह्म ध्यानयोगसमाधिना॥<br><br>7327: सेयं गुणवती बुद्धिर्गुणेष्वेवाभिवर्तते। अपरादभिनिःसृत्य गिरेः शृङ्गादिवोदकम्॥<br><br>7328: यदा निर्गुणमानोति ध्यानं मनसि पूर्वजम्। तदा प्रज्ञायते ब्रह्म निकषं निकषे यथा॥<br><br>7329: मनस्त्वपहृतं पूर्वमिन्द्रियार्थनिदर्शकम्। न समक्षगुणापेक्षि निर्गुणस्य निदर्शकम्॥<br><br>7330: सर्वाण्येतानि संवार्य द्वाराणि मनसि स्थितः। मनस्येकाग्रतां कृत्वा तत्परं प्रतिपद्यते॥<br><br>7331: यथा महान्ति भूतानि निवर्तन्ते गुणक्षये। तथेन्द्रियाण्युपादाय बुद्धिर्मनसि वर्तते॥<br><br>7332: यदा मनसि सा बुद्धिवर्ततेऽन्तरचारिणी। व्यवसायगुणोपेता तदा सम्पद्यते मनः॥<br><br>7333: गुणवद्भिर्गुणोपेतं यदा ध्यानगुणं मनः। सदा सर्वान् गुणान् हित्वा निर्गुणं प्रतिपद्यते॥<br><br>7334: अव्यक्तस्येह विज्ञाने नास्ति तुल्यं निदर्शनम्। यत्र नास्ति पदन्यासः कस्तं विषयमाप्नुयात्॥<br><br>7335: तपसा चानुमानेन गुणैर्जात्या श्रुतेन च। निनीषेत् परमं ब्रह्म विशुद्धनान्तरात्मना॥<br><br>7336: गुणहीनो हि तं माग बहिः समनुवर्तते। गुणाभावात् प्रकृत्या वा निस्तयं ज्ञेयसम्मितम्॥<br><br>7337: नैर्गुण्याद् ब्रह्म चाप्नोति सगुणत्वानिवर्तते। गुणप्रचारिणी बुद्धि ताशन इवेन्धने॥<br><br>7338: यथा पञ्च विमुक्तानि इन्द्रियाणि स्वकर्मभिः। तथा हि परमं ब्रह्म विमुक्तं प्रकृतेः परम्॥<br><br>7339: एवं प्रकृतितः सर्वे प्रवर्तन्ते शरीरिणः। निवर्तन्ते निवृत्तौ च स्वर्गं चैवोपयान्ति च॥<br><br>7340: पुरुषः प्रकृतिर्बुद्धिविषयाश्चेन्द्रियाणि च। अहंकारोऽभिमानश्च समूहो भूतसंज्ञकः॥<br><br>7341: एतस्याद्या प्रवृत्तिस्तु प्रधानात् सम्प्रवर्तते। द्वितीया मिथुनव्यक्तिमविशेषान्नियच्छति॥<br><br>7342: धर्मादुत्कृष्यते श्रेयस्तथाश्रेयोऽप्यधर्मतः। रागवान् प्रकृति ह्येति विरक्तो ज्ञानवान् भवेत्॥<br><br>7343: मनुरुवाच यदा तैः पञ्चभिः पञ्च युक्तानि मनसा सह। अथ तद् रक्ष्यते ब्रह्म मणौ सूत्रमिवापितम्॥<br><br>7344: तदेव च यथा सूत्रं सुवर्णे वर्तते पुनः। मुक्तास्वथ प्रवालेषु मृन्मये राजते तथा॥<br><br>7345: तद्वद् गोऽश्वमनुष्येषु तद्वद्धस्तिमृगादिषु। तद्वत् कीटपतङ्गेषु प्रसक्तात्मा स्वकर्मभिः॥<br><br>7346: येन येन शरीरेण यद्यत्कर्म करोत्ययम्। तेन तेन शरीरेण तत् तत् फलमुपाश्नुते॥<br><br>7347: यथा ह्येकरसा भूमिरोषध्यर्थानुसारिणी। तथा कर्मानुगा बुद्धिरन्तरात्मानुदर्शिनी॥<br><br>7348: ज्ञानपूर्वा भवेल्लिप्सा लिप्सापूर्वाभिसंधिता। अभिसधिपूर्वकं कर्म कर्ममूलं ततः फलम्॥<br><br>7349: फलं कर्मात्मकं विद्यात् कर्म ज्ञेयात्मकं तथा। ज्ञेयं ज्ञानात्मकं विद्याजानं सदसदात्मकम्॥<br><br>7350: ज्ञानानां च फलानां च ज्ञेयानां कर्मणां तथा। क्षयान्ते यत् फलं विद्याज्ज्ञानं ज्ञेयप्रतिष्ठितम्॥<br><br>7351: महद्धि परमं भूतं यत् प्रपश्यन्ति योगिनः। अबुधास्तं न पश्यन्ति ह्यात्मस्थं गुणबुद्धयः॥<br><br>7352: पृथिवीरूपतो रूपमपामिह महत्तरम्। अद्भयो महत्तरं तेजस्तेजसः पवनो महान्॥<br><br>7353: पवनाच्च महद् व्योम तस्मात् परतरं मनः। मनसो महती बुद्धिर्बुद्धेः कालो महान् स्मृतः॥<br><br>7354: कालात् स भगवान् विष्णुर्यस्य सर्वमिदं जगत्। नादिर्न मध्यं नैवान्तस्तस्य देवस्य विद्यते॥<br><br>7355: अनादित्वादमध्यत्वादनन्तत्वाच्च सोऽव्ययः। अत्येति सर्वदुःखानि दुःखं ह्यन्तवदुच्यते॥<br><br>7356: तद् ब्रह्म परमं प्रोक्तं तद्धाम परमं पदम्। तद् गत्वा कालविषयाद् विमुक्ता मोक्षमाश्रिताः॥<br><br>7357: गुणेष्वेते प्रकाशन्ते निर्गुणत्वात् ततः परम्। निवृत्तिलक्षणो धर्मस्तथाऽऽनन्त्याय कल्पते॥<br><br>7358: ऋचो यजूंषि सामानि शरीराणि व्यपाश्रिताः। जिह्वाग्रेषु प्रवर्तन्ते यत्नसाध्या विनाशिनः॥<br><br>7359: न चैवमिष्यते ब्रह्म शरीराश्रयसम्भवम्। न यत्नसाध्यं तद् ब्रह्म नादिमध्यं न चान्तवत्॥<br><br>7360: । ऋचामादिस्तथा साम्नां यजुषामादिरुच्यते। अन्तश्चादिमतां दृष्टो न त्वादिब्रह्मणः स्मृतः॥<br><br>7361: अनादिन्वादनन्तत्वात्तदन्तमथाव्ययम्। अव्ययत्वाच्च निर्दुःखं द्वन्द्वाभावस्ततः परम्॥<br><br>7362: अदृष्टतोऽनुपायाच्च प्रतिसंधेश्च कर्मणः। न तेन माः पश्यन्ति येन गच्छन्ति तत् पदम्॥<br><br>7363: विषयेषु च संसर्गाच्छाश्वतस्य च दर्शनात्। मनसा चान्यदाकाङ्क्षन् परं न प्रतिपद्यते॥<br><br>7364: गुणान् यदिह पश्यन्ति तदिच्छन्त्यपरे जनाः। परं नैवाभिकाङ्क्षन्ति निर्गुणत्वाद् गुणार्थिनः॥<br><br>7365: गुणैर्यस्त्ववरैर्युक्तः कथं विद्यात् परान् गुणान्। अनुमानाद्धि गन्तव्यं गुणैरवयवैः परम्॥<br><br>7366: सूक्ष्मेण मनसा विद्यो वाचा वक्तुं न शक्नुमः। मनो हि मनसा ग्राह्यं दर्शनेन च दर्शनम्॥<br><br>7367: ज्ञानेन निर्मलीकृत्य बुद्धिं बुद्ध्या मनस्तथा। मनसा चेन्द्रियग्राममक्षरं प्रतिपद्यते॥<br><br>7368: बुद्धिप्रवीणो मनसा समृद्धो निराशिषं निर्गुणमभ्युपैति। परं त्यजन्तीह विलोड्यमाना हुताशनं वायुरिवेन्धनस्थम्॥<br><br>7369: गुणादाने विप्रयोगे च तेषां मनः सदा बुद्धिपरावराभ्याम्। अनेनैव विधिना सम्प्रवृत्तो गुणापाये ब्रह्म शरीर मेति॥<br><br>7370: अव्यक्तात्मा पुरुषो व्यक्तकर्मा सोऽव्यक्तत्वं गच्छति दन्तकाले। ग्लायद्भिर्वाऽऽवर्ततेऽकामरूपः॥<br><br>7371: सर्वैरयं चेन्द्रियैः सम्प्रयुक्तो देहं प्राप्तः पञ्चभूताश्रयः स्यात्। नासामर्थ्याद् गच्छति कर्मणेह हीनस्तेन परमेणाव्ययेन॥<br><br>7372: पृथ्व्यां नरः पश्यति नान्तमस्या ह्यन्तश्चास्या भविता चेति विद्धि। परं नयन्तीह विलोड्यमानं यथा प्लवं वायुरिवार्णवस्थम्॥<br><br>7373: दिवाकरो गुणमुपलभ्य निर्गुणो यथा भवेदपगतरश्मिमण्डलः। तथा ह्यसौ मुनिरिह निर्विशेषवान् स निर्गुणं प्रविशति ब्रह्म चाव्ययम्॥<br><br>7374: अनागतं सुकृतवतां परां गति स्वयम्भुवं प्रभवनिधानमव्ययम्। सनातनं यदमृतमव्ययं ध्रुवं निचाय्य तत् परममृतत्वमश्नुते॥<br><br>7375: अनागतं सुकृतवतां परां गति स्वयम्भुवं प्रभवनिधानमव्ययम्। सनातनं यदमृतमव्ययं ध्रुवं निचाय्य तत् परममृतत्वमश्नुते॥<br><br>7376: युधिष्ठिर उवाच पितामह महाप्राज्ञ पुण्डरीकाक्षमच्युतम्। कर्तारमकृतं विष्णुं भूतानां प्रभवाप्ययम्॥<br><br>7377: नारायणं हृषीकेशं गोविन्दमपराजितम्। तत्त्वेन भरतश्रेष्ठ श्रोतुमिच्छामि केशवम्॥<br><br>7378: भीष्म उवाच श्रुतोऽयमर्थो रामस्य जामदग्न्यस्य जल्पतः। नारदस्य च देवर्षेः कृष्णद्वैपायनस्य च॥<br><br>7379: असितो देवलस्तात वाल्मीकिश्च महातपाः। मार्कण्डेयश्च गोविन्दे कथयन्त्यद्भुतं महत्॥<br><br>7380: केशवो भरतश्रेष्ठ भगवानीश्वरः प्रभुः। पुरुषः सर्वमित्येव श्रूयते बहुधा विभुः॥<br><br>7381: किं तु यानि विदुर्लोके ब्राह्मणा: शार्ङ्गधन्वनि। माहात्म्यानि महाबाहो शृणु तानि युधिष्ठिर॥<br><br>7382: यानि चाहुर्मनुष्येन्द्र ये पुराणविदो जनाः। कर्माणि त्विह गोविन्दे कीर्तयिष्यामि तान्यहम्॥<br><br>7383: महाभूतानि भूतात्मा महात्मा पुरुषोत्तमः। वायुयॊतिस्तथा चापः खं च गां चान्वकल्पयत्॥<br><br>7384: स सृष्ट्वा पृथिवीं चैव सर्वभूतेश्वरः प्रभुः। अप्स्वेव भवनं चक्रे महात्मा पुरुषोत्तमः॥<br><br>7385: सर्वतेजोमयस्तस्मिशयानः पुरुषोत्तमः। सोऽग्रजं सर्वभूतानां संकर्षणमकल्पयत्॥<br><br>7386: आश्रयं सर्वभूतानां मनसेतीह शुश्रुम। स धारयति भूतानि उभे भूतभविष्यती॥<br><br>7387: ततस्तस्मिन् महाबाहौ प्रादुर्भूते महात्मनि। भास्करप्रतिमं दिव्यं नाभ्यां पद्ममजायत॥<br><br>7388: स तत्र भगवान देवः पुष्करे भ्राजयन् दिशः। ब्रह्मा समभवत् तात् सर्वभूतपितामहः॥<br><br>7389: तस्मिन्नपि महाबाहौ प्रादुर्भूते महात्मनि। तमसा पूर्वजो जज्ञे मधुर्नाम महासुरः॥<br><br>7390: तमुग्रमुग्रकर्माणमुग्रं कर्म समास्थितम्। ब्रह्मणोपचितिं कुर्वन् जघान पुरुषोत्तमः॥<br><br>7391: तस्य तात वधात् सर्वे देवदानवमानवाः। मधुसूदनमित्याहुर्ऋषभं सर्वसात्वताम्॥<br><br>7392: ब्रह्मानुससृजे पुत्रान् मानसान् दक्षसप्तमान्। मरीचिमत्र्यङ्गिरसं पुलस्त्यं पुलहं क्रतुम्॥<br><br>7393: मरीचिः कश्यपं तात पुत्रमग्रजमग्रजः। मानसं जनयामास तैजसं ब्रह्मवित्तमम्॥<br><br>7394: अङ्गुष्ठात् ससृजे ब्रह्मा मरीचेरपि पूर्वजम्। सोऽभवद् भरतश्रेष्ठ दक्षो नाम प्रजापतिः॥<br><br>7395: तस्य पूर्वमजायन्त दश तिस्रश्च भारत। प्रजापतेर्दुहितरस्तासां ज्येष्ठाभवद् दितिः॥<br><br>7396: सर्वधर्मविशेषज्ञः पुण्यकीर्तिर्महायशाः। मारीचः कश्यपस्तात सर्वासामभवत् पतिः॥<br><br>7397: उत्पाद्य तु महाभागस्तासामवरजा दश। ददौ धर्माय धर्मज्ञो दक्ष एव प्रजापतिः॥<br><br>7398: धर्मस्य वसवः पुत्रा रुद्राश्चामिततेजसः। विश्वेदेवाश्च साध्याश्च मरुत्वन्तश्च भारत॥<br><br>7399: अपराश्च यवीयस्यस्ताभ्योऽन्याः सप्तविंशतिः। सोमस्तासां महाभागः सर्वासामभवत् पतिः॥<br><br>7400: इतरास्तु व्यजायन्त गन्धर्वांस्तुरगान् द्विजान्। गाश्च किंपुरुषान्मत्स्यानुद्भिज्जांश्च वनस्पतीन्॥<br><br>7401: आदित्यानदितिर्जज्ञे देवश्रेष्ठान् महाबलान्। तेषा विष्णुर्वामनोऽभूद् गोविन्दश्चाभवत् प्रभुः॥<br><br>7402: तस्य विक्रमणाच्चापि देवानां श्रीळवर्धत। दानवाश्च पराभूता दैतेयी चासुरी प्रजा॥<br><br>7403: विप्रचित्तिप्रधानांश्च दानवानसृजद् दनुः। दितिस्तु सर्वानसुरान् महासत्त्वानजीजनत्॥<br><br>7404: अहोरात्रं च कालं च यथर्तु मधुसूदनः। पूर्वाह्न चापराह्नं च सर्वमेवानुकल्पयत्॥<br><br>7405: प्रध्याय सोऽसृजन्मेघांस्तथा स्थावरजङ्गमान्। पृथिवीं सोऽसृजद् विश्वां सहितां भूरितेजसा॥<br><br>7406: ततः कृष्णो महाभागः पुनरेव युधिष्ठिर। ब्राह्मणानां शतं श्रेष्ठं मुखादेवासृजत् प्रभुः॥<br><br>7407: बाहुभ्यां क्षत्रियशतं वैश्यामानामूरुतः शतम्। पद्भ्यां शूद्रशतं चैव केशवो भरतर्षभ॥<br><br>7408: स एवं चतुरो वर्णान् समुत्पाद्य महातपाः। अध्यक्षं सर्वभूतानां धातारमकरोत् स्वयम्॥<br><br>7409: वेदविद्याविधातारं ब्रह्माणममितद्युतिम्। भूतमातृगणाध्यक्षं विरूपाक्षं च सोऽसृजत्॥<br><br>7410: शासितारं च पापानां पितृणां समवर्तिनम्। असृजत् सर्वभूतात्मा निधिपं च धनेश्वरम्॥<br><br>7411: यादसामसृजन्नाथं वरुणं च जलेश्वरम्। वासवं सर्वदेवानामध्यक्षमकरोत् प्रभुः॥<br><br>7412: यावद्यावदभूच्छ्रद्धा देहं धारयितुं नृणाम्। तावत् तावदजीवंस्ते नासीद् यमकृतं भयम्॥<br><br>7413: न चैषां मैथुनो धर्मो बभूव भरतर्षभ। संकल्पादेव चैतेषामपत्यमुपपद्यते॥<br><br>7414: ततस्त्रेतायुगे काले संस्पर्शाज्जायते प्रजा। न ह्यभून्मैथुनो धर्मस्तेषामपि जनाधिप॥<br><br>7415: द्वापरे मैथुनो धर्मः प्रजानामभवन्नृप। तथा कलियुगे राजन् द्वन्द्वमापेदिरे जनाः॥<br><br>7416: एष भूतपतिस्तात स्वध्यक्षश्च तथोच्यते। निरपेक्षांश्च कौन्तेय कीर्तयिष्यामि तच्छृणु॥<br><br>7417: दक्षिणापथजन्मानः सर्वे नरवरान्ध्रकाः। गुहाः पुलिन्दाः शबराश्चूचुका मद्रकैः सह॥<br><br>7418: उत्तरापथजन्मानः कीर्तयिष्यामि तानपि। यौनकाम्बोजगान्धारा: किराता बर्बरैः सह॥<br><br>7419: एते पापकृतस्तात चरन्ति पृथिवीमिमाम्। श्वापाकबलगृध्राणां सधर्माणो नराधिप॥<br><br>7420: नैते कृतयुगे तात चरन्ति पृथिवीमिमाम्। त्रेताप्रभृति वर्धन्ते ते जना भरतर्षभ॥<br><br>7421: ततस्तस्मिन् महाघोरे संध्याकाल उपस्थिते। राजानः समसज्जन्त समासाद्येतरेतरम्॥<br><br>7422: एवमेष कुरुश्रेष्ठ प्रादुर्भूतो महात्मना। एकः कर्ता स कृष्णश्च ज्ञानिनां परमा गतिः। इदमाश्रित्य देवेन्द्रो देवा रुद्रास्तथाश्विनौ। । देवं देवर्षिराचष्ट नारदः सर्वलोकदृक्॥<br><br>7423: नारदोऽप्यथ कृष्णस्य परं मेने नराधिप। शाश्वतत्वं महाबाहो यथावद् भरतर्षभ॥<br><br>7424: एवमेष महाबाहुः केशवः सत्यविक्रमः। अचिन्त्यः पुण्डरीकाक्षो नैष केवलमानुषः॥<br><br>7425: युधिष्ठिर उवाच के पूर्वमासन् पतयः प्रजानां भरतर्षभ। के चर्षयो महाभागा दिक्षु प्रत्येकशः स्मृताः॥<br><br>7426: भीष्म उवाच श्रूयतां भरतश्रेष्ठ यन्मां त्वं परिपृच्छसि। प्रजानां पतयो येऽस्मिन् दिक्षु ये चर्षयः स्मृताः॥<br><br>7427: एकः स्वयम्भूर्भगवानाद्यो ब्रह्मा सनातनः। ब्रह्मणः सप्त व पुत्रा महात्मानः स्वयम्भुवः॥<br><br>7428: मरीचिरत्र्यङ्गिरसौ पुलस्त्यः पुलहः क्रतुः। वसिष्ठश्च महाभागः सदृशो वै स्वयम्भुवा॥<br><br>7429: सप्तब्रह्माण इत्येते पुराणे निश्चयं गताः। अत उर्ध्वं प्रवक्ष्यामि सर्वानेव प्रजापतीन्॥<br><br>7430: अत्रिवंशसमुत्पन्नो ब्रह्मयोनिः सनातनः। प्राचीनबहिर्भगवांस्तस्मात् प्राचेतसो दश॥<br><br>7431: दशानां तनयस्त्वेको दक्षो नाम प्रजापतिः। तस्य द्वे नामनी लोके दक्षः क इति चोच्यते॥<br><br>7432: मरीचेः कश्यपः पुत्रस्तस्य द्वे नामनी स्मृते। अरिष्टनेमिरित्येके कश्यपेत्यपरे विदुः॥<br><br>7433: अत्रेश्चैवौरसः श्रीमान् राजा सोमश्च वीर्यवान्। सहस्रं यश्च दिव्यानां युगानां पर्युपासिता॥<br><br>7434: अर्यमा चैव भगवान् ये चास्य तनया विभो। एते प्रदेशाः कथिता भुवनानां प्रभावनाः॥<br><br>7435: शशबिन्दोश्च भार्याणां सहस्राणि दशाच्युत। एकैकस्यां सहस्रं तु तनयानामभूत् तदा॥<br><br>7436: एवं शतसहस्राणां शतं कस्य महात्मनः। पुत्राणां च न ते कंचिदिच्छन्त्यन्यं प्रजापतिम्॥<br><br>7437: प्रजामाचक्षते विप्राः पुराणाः शाशबिन्दवीम्। स वृष्णिवंशप्रभवो महावंशः प्रजापतेः॥<br><br>7438: एते प्रजानां पतयः समुद्दिष्टा यशस्विनः। अतः परं प्रवक्ष्यामि देवांस्त्रिभुवनेश्वरान्॥<br><br>7439: भर्गोऽशश्चार्यमा चैव मित्रोऽथ वरुणस्तथा। सविता चैव धाता च विवस्वांश्च महाबलः॥<br><br>7440: त्वष्टा पूषा तथैवेन्द्रो द्वादशो विष्णुरुच्यते। इत्येते द्वादशादित्याः कश्यपस्यात्मसम्भवाः॥<br><br>7441: नासत्यश्चैव दस्रश्च स्मृतौ द्वावश्विनावपि। मार्तण्डस्यात्मजावेतावष्टमस्य महात्मनः॥<br><br>7442: ते च पूर्वं सुराश्चेति द्विविधाः पितरः स्मृताः। त्वष्टश्चैवात्मजः श्रीमान् विश्वरूपो महायशाः॥<br><br>7443: अजैकपादहिर्बुध्न्यो विरूपाक्षोऽथ रैवतः। हरश्च बहुरूपश्च त्र्यम्बकश्च सुरेश्वरः॥<br><br>7444: सावित्रश्च जयन्तश्च पिनाकी चापराजितः। पूर्वमेव महाभागा वसवोऽष्टौ प्रकीर्तिताः॥<br><br>7445: एत एवंविधा देवा मनोरेव प्रजापतेः। ते च पूर्वं सुराश्चेति द्विविधाः पितरः स्मृताः॥<br><br>7446: शीलयौवनतस्त्वन्यस्तथान्यः सिद्धसाध्ययोः। ऋभवो मरुतश्चैव देवानां चोदितो गणः॥<br><br>7447: एवमेते समाम्नाता विश्वेदेवास्तथाश्विनौ। आदित्याः क्षत्रियास्तेषां विशश्च मरुतस्तथा॥<br><br>7448: अश्विनौ तु स्मृतौ शूद्रौ तपस्युगे समास्थितौ। स्मृतास्त्वङ्गिरसो देवा ब्राह्मणा इति निश्चयः॥<br><br>7449: इत्येतत् सर्वदेवानां चातुर्वर्ण्य प्रकीर्तितम्। एतान् वै प्रातरुत्थाय देवान् यस्तु प्रकीर्तयेत्॥<br><br>7450: स्वजादन्यकृताच्चैव सर्वपापात् प्रमुच्यते। यवक्रीतोऽथ रैभ्यश्च अर्वावसुपरावसू॥<br><br>7451: औशिजश्चैव कक्षीवान् बलश्चाङ्गिरसः सुताः। ऋषिर्मेधातिथेः पुत्रः कण्वो बर्हिषदस्तथा॥<br><br>7452: त्रैलोक्यभावनास्तात प्राच्यां सप्तपर्यस्तथा। उन्मुचो विमुचश्चैव स्वस्त्यात्रेयश्च वीर्यवान्॥<br><br>7453: प्रमुचश्चेध्यवाहश्च भगवांश्च दृढव्रतः। मित्रावरुणयोः पुत्रस्तथागस्त्यः प्रतापवान्॥<br><br>7454: एते ब्रह्मर्षयो नित्यमास्थिता दक्षिणां दिशम्। कवषो धौम्यः परिव्याधश्च वीर्यवान्। ॥<br><br>7455: एकतश्च द्वितश्चैव त्रिश्तचैव महर्षयः। अत्रेः पुत्रश्च भवांस्तथा सारस्वतः प्रभुः॥<br><br>7456: एते चैव महात्मनः पश्चिमामाश्रिता दिशम्। आत्रेयश्च वसिष्ठच कश्यपश्च महानृषिः॥<br><br>7457: गौतमोऽथ भरद्वाजो विश्वामित्रोऽथ कौशिकः। तथैव पुत्रो भगवानृचीकस्य महात्मनः॥<br><br>7458: जमदग्निश्च सप्तैते उदीचीमाश्रिता दिशम्। एते प्रतिदिशं सर्वे कीर्तितास्तिग्मतेजसः॥<br><br>7459: साक्षिभूता महात्मानो भुवनानां प्रभावनाः। एवमेते महात्मानः स्थिताः प्रत्येकशो दिशम्॥<br><br>7460: यस्यां यस्यां दिशि ोते तां दिशं शरणं गतः। मुच्यते सर्वपापेभ्यः स्वस्तिमांश्च गृहान् व्रजेत्॥<br><br>7461: युधिष्ठिर उवाच पितामह महाप्राज्ञ युधि सत्यपराक्रम। श्रोतुमिच्छामि कात्स्येन कृष्णमव्ययमीश्वरम्॥<br><br>7462: यच्चास्य तेजः सुमहद् यच्च कर्म पुरा कृतम्। तन्मे सर्वं यथातत्त्वं ब्रूहि त्वं पुरुषर्षभ॥<br><br>7463: तिर्यग्योनिगतं रूपं कथं धारितवान् प्रभुः। केन कार्यनिसर्गेण तमाख्याहि महाबल॥<br><br>7464: भीष्म उवाच पुराहं मृगयां यातो मार्कण्डेयाश्रमे स्थितः। तत्रापश्यं मुनिगणान् समासीनान् सहस्रशः॥<br><br>7465: ततस्ते मधुपर्केण पूजां चक्रुरथो मयि। प्रतिगृह्य च पूजां प्रत्यनन्दमृषीनहम्॥<br><br>7466: कथैषा कथिता तत्र कश्यपेन महर्षिणा। मनःप्रह्लादिनी दिव्यां तामिहैकमनाः शृणु॥<br><br>7467: पुरा दानवमुख्या हि क्रोधलोभसमन्विताः। बलेन मत्ता शतशो नरकाद्या महासुराः॥<br><br>7468: तथैव चान्ये बहवो दानवा युद्धदुर्मदाः। न सहन्ते स्म देवानां समृद्धिं तामनुत्तमाम्॥<br><br>7469: दानवैरर्चमानास्तु देवा देवर्षयस्तथा। न शर्म लेभिरे राजन् विशमानास्ततस्ततः॥<br><br>7470: पृथिवीमार्तरूपां ते समपश्यन् दिवौकसः। दानवैरभिसंस्तीर्णां घोररूपैर्महाबलैः॥<br><br>7471: भारार्तामप्रहृष्टां च दुःखितां संनिमज्जतीम्। अथादितेयाः संत्रस्ता ब्रह्माणमिदमब्रुवन्॥<br><br>7472: कथं शक्ष्यामहे ब्रह्मन् दानवैरभिमर्दनम्। स्वयम्भूस्तानुवाचेदं निसृष्टोऽत्र विधिर्मया॥<br><br>7473: ते वरेणाभिसम्पन्ना बलेन च मदेन च। नावबुध्यन्ति सम्मूढा विष्णुमव्यक्तदर्शनम्॥<br><br>7474: वराहरूपिणं देवमधृष्यममरैरपि। एष वेगेन गत्वा हि यत्र ते दानवाधमाः॥<br><br>7475: अन्तर्भूमिगता घोरा निवसन्ति सहस्रशः। शमयिष्यति तच्छ्रुत्वा जहषुः सुरसत्तमाः॥<br><br>7476: ततो विष्णुर्महातेजा वाराहं रूपमास्थितः। अन्तर्भूमि सम्प्रविश्य जगाम दितिजान् प्रति॥<br><br>7477: दृष्ट्वा च सहिताः सर्वे दैत्याः सत्त्वममानुषम्। प्रसह्य तरसा सर्वे संतस्थुः कालमोहिताः॥<br><br>7478: ततस्ते समभिदुत्य वराहं जगृहुः समम्। संक्रुद्धाश्च वराहं तं व्यकर्षन्त समन्ततः॥<br><br>7479: दानवेन्द्रा महाकाया महावीर्यबलोच्छ्रिताः। नाशक्नुवंश्च किंचित् ते तस्य कर्तुं तदा विभो॥<br><br>7480: ततोऽगच्छत् विस्मयं ते दानवेन्द्रा भयं तथा। संशयं गतमात्मानं मेनिरे च सहस्रशः॥<br><br>7481: ततो देवाधिदेवः स योगात्मा योगसारिथः। योगमास्थाय भगवांस्तदा भरतसत्तम॥<br><br>7482: विननाद महानादं क्षोभयन् दैत्यदानवान्। संनादिता येन लोकाः सर्वाश्चैव दिशो दश॥<br><br>7483: तेन संनादशब्देन लोकानां क्षोभ आगमत्। संत्रस्ताश्च भृशं लोके देवाः शक्रपुरोगमा:॥<br><br>7484: निर्विचेष्टं जगच्चापि बभूवातिभृशं तदा। स्थावरं जङ्गमं चैव तेन नादेन मोहितम्॥<br><br>7485: ततस्ते दानवाः सर्वे तेन नादेन भीषिताः। पेतुर्गतासवश्चैव विष्णुतेज:प्रमोहिताः॥<br><br>7486: रसातलगतश्चापि वराहस्त्रिदशद्विषाम्। खुरैर्विदारयामास मांसमेदोऽस्थिसंचयान्॥<br><br>7487: नादेन तेन महता सनातन इति स्मृतः। पद्मनाभो महायोगी भूताचार्यः स भूतराट्॥<br><br>7488: ततो देवगणाः सर्वे पितामहमुपाद्रवन्। तत्र गत्वा महात्मानमूचुश्चैव जगत्पतिम्॥<br><br>7489: नादोऽयं कीदृशो देव नैतं विद्म वयं प्रभो। कोऽसौ हि कस्य वा नादो येन विह्वलितं जगत्॥<br><br>7490: देवाश्च दानवाश्चैव मोहितास्तस्य तेजसा। एतस्मिन्नन्तरे विष्णुराहं रूपमास्थितः। उदतिष्ठन्महाबाहो स्तूयमानो महर्षिभिः॥<br><br>7491: पितामह उवाच निहत्य दानवपतीन् महावा महाबलः। एष देवो महायोगी भूतात्मा भूतभावनः॥<br><br>7492: सर्वभूतेश्वरो योगी मुनिरात्मा तथाऽऽत्मनः। स्थिरीभवत कृष्णोऽयं सर्वविघ्नविनाशनः॥<br><br>7493: कृत्वा कर्मातिसाध्वेतदशक्यममितप्रभः। समायातः स्वमात्मानं महाभागो महाद्युति॥<br><br>7494: पद्मनाभो महायोगी महात्मा भूतभावनः। न संतापो न भी: कार्या शोको वा सुरसत्तमाः॥<br><br>7495: विधिरेष प्रभावश्च काल: संक्षयकारकः। लोकान् धारयता तेन नादो मुक्तो महात्मना॥<br><br>7496: स एष हि महाबाहुः सर्वलोकनमस्कृतः। अच्युतः पुण्डरीकाक्षः सर्वभूतादिरीश्वरः॥<br><br>7497: स एष हि महाबाहुः सर्वलोकनमस्कृतः। अच्युतः पुण्डरीकाक्षः सर्वभूतादिरीश्वरः॥<br><br>7498: युधिष्ठिर उवाच योगं मे परमं तात मोक्षस्य वद भारत। तमहं तत्त्वतो ज्ञातुमिच्छामि वदतां वर॥<br><br>7499: भीष्म उवाच अत्राप्युदाहरन्तीममितिहासं पुरातनम्। संवादं मोक्षसंयुक्तं शिष्यस्य गुरुणा सह॥<br><br>7500: कश्चिद् ब्राह्मणमासीनमाचार्यमृषिसत्तमम्। तेजोराशिं महात्मानं सत्यसंधं जितेन्द्रियम्॥<br><br>7501: शिष्यः परममेधावी श्रेयोऽर्थी सुसमाहितः। चरणावुपसंगृह्य स्थितः प्राञ्जलिरब्रवीत्॥<br><br>7502: उपासनात् प्रसन्नोऽसि यदि वै भगवन् मम। संशयो मे महान् कश्चित् तन्मे व्याख्यातुमर्हसि। कुतश्चाहं कुतश्च त्वं तत् सम्यग्ब्रूहि यत्परम्॥<br><br>7503: कथं च सर्वभूतेषु समेषु द्विजसत्तम। सम्यग्वृत्ता निवर्तन्ते विपराताः क्षयोदयाः॥<br><br>7504: वेदेषु चापि यद् वाक्यं लौकिकं व्यापकं च यत्। एतद् विद्वन् यथातत्त्वं सर्वं व्याख्यातुमर्हसि॥<br><br>7505: गुरुरुवाच शृणु शिष्य महाप्राज्ञ ब्रह्मगुह्यमिदं परम्। अध्यात्म सर्वविद्यानामागमानां च यद्वसु॥<br><br>7506: वासुदेवः परमिदं विश्वस्य ब्रह्मणो मुखम्। सत्यं ज्ञानमथो यज्ञस्तितिक्षा दम आर्जवम्॥<br><br>7507: पुरुषं सनातनं विष्णुं यं तं वेदविदो विदुः। स्वर्गप्रलयकर्तारमव्यक्तं ब्रह्म शाश्वतम्॥<br><br>7508: तदिदं ब्रह्म वार्ष्णेयमितिहासं शृणुष्व मे। ब्राह्मणो ब्राह्मणैः श्राव्यो राजन्यः क्षत्रियैस्तथा॥<br><br>7509: वैश्यो वैश्यैस्तथा श्राव्यः शूद्रः शूरैर्महामनाः। माहात्म्यं देवदेवस्य विष्णोरमिततेजसः॥<br><br>7510: अर्हस्त्वमसि कल्याणं वार्ष्णेयं शृणु यत्परम्। कालचक्रमनाद्यन्तं भावाभावस्वलक्षणम्॥<br><br>7511: त्रैलोक्यं सर्वभूतेशे चक्रवत्परिवर्तते। यत्तदक्षरमव्यक्तममृतं ब्रह्म शाश्वतम्। वदन्ति पुरुषव्याघ्र केशवं पुरुषर्षभम्॥<br><br>7512: पितृन देवानृषीश्चैव तथा वै यक्षराक्षसान्। नागासुरमनुष्यांश्च सृजते परमोऽव्ययः॥<br><br>7513: तथैव वेदशास्त्राणि लोकधर्माश्च शाश्वतान्। प्रलयं प्रकृति प्राप्य युगादौ सृजते पुनः॥<br><br>7514: यथाव॒तुलिङ्गानि नानारूपाणि पर्यये। दृश्यन्ते तानि तान्येव तथा भावा युगादिषु॥<br><br>7515: अथ यद्यद् यदा भाति कालयोगाद् युगादिषु। तत् तदुत्पद्यते ज्ञानं लोकयात्राविधानजम्॥<br><br>7516: युगान्तेऽन्तर्हितान् वेदान् सेतिहासान् महर्षयः। लेभिरे तपसा पूर्वमनुज्ञाताः स्वयम्भुवा॥<br><br>7517: वेदविद् वेद भगवान् वेदाङ्गानि बृहस्पतिः। भार्गवो नीतिशास्त्रं तु जगाद जगतो हितम्॥<br><br>7518: गान्धर्वं नारदो वेद भरद्वाजो धनुर्ग्रहम्। देवर्षिचरितं गार्ग्य: कृष्णात्रेयश्चिकित्सितम्॥<br><br>7519: न्यायतन्त्राण्यनेकानि तैस्तैरुक्तानि वादिभिः। हेत्वागमसदाचारैर्यदुक्तं तदुपास्यताम्॥<br><br>7520: अनाद्यं तत्परं ब्रह्म न देवा नर्षयो विदुः। एकस्तद् वेद भगवान् धाता नारायणः प्रभुः॥<br><br>7521: नारायणादृषिगणास्तथा मुख्याः सुरासुराः। राजर्षयः पुराणाश्च परमं दुःखभेषजम्॥<br><br>7522: पुरुषाधिष्ठितान् भावान् प्रकृतिः सूयते यदा। हेतुयुक्तमतः पूर्वं जगत् सम्परिवर्तते॥<br><br>7523: दीपादन्ये यथा दीपाः प्रवर्तन्ते सहस्रशः। प्रकृतिः सूयते तद्वदानन्त्यान् नापचीयते॥<br><br>7524: अव्यक्तकर्मजा बुद्धिरहंकारं प्रसूयते। आकाशं चाप्यहंकाराद् वायुराकाशसम्भवः॥<br><br>7525: वायोस्तेजस्ततश्चाप अद्भ्योऽथ वसुधोद्गता। मूलप्रकृतयो ह्यष्टौ जगदेतास्ववस्थितम्॥<br><br>7526: ज्ञानेन्द्रियाण्यतः पञ्च पञ्च कर्मेन्द्रियाण्यपि। विषयाः पञ्च चैकं च विकारे घोडशं मनः॥<br><br>7527: श्रोत्रं त्वक्चक्षुषी जिह्वा घ्राणं ज्ञानेन्द्रियाण्यथ। पादौ पायुरूपस्थश्च हस्तौ वाकर्मणी अपि॥<br><br>7528: शब्दः स्पर्शश्च रूपं च रसो गन्धस्तथैव च। विज्ञेयं व्यापकं चित्तं तेषु सर्वगतं मनः॥<br><br>7529: रसज्ञाने तु जिह्वयं व्याहते वाक् तथोच्यते। इन्द्रियैर्विविधैर्युक्तं सर्वं व्यक्तं मनस्तथा॥<br><br>7530: विद्यात् तु षोडशैतानि दैवतानि विभागशः। देहेषु ज्ञानकर्तारमुपासीनमुपासते। ॥<br><br>7531: तद्वत् सोमगुणा जिह्वा गन्धस्तु पृथिवीगुणः। श्रोतं नभोगुणं चैव चक्षुरग्नेर्गुणस्तथा। स्पर्श वायुगुणं विद्यात् सर्वभूतेषु सर्वदा॥<br><br>7532: मनः सत्त्वगुणं प्राहुः सत्त्वमव्यक्तजं तथा। सर्वभूतात्मभूतस्थं तस्माद् बुद्ध्येत बुद्धिमान्॥<br><br>7533: एते भावा जगत् सर्वं वहन्ति सचराचरम्। श्रिता विरजसं देवं यमाहुः प्रकृतेः परम्॥<br><br>7534: नवद्वारं पुरं पुण्यमेतैर्भावैः समन्वितम्। व्याप्य शेते महानात्मा तस्मात् पुरुष उच्यते॥<br><br>7535: अजर: सोऽमरश्चैव व्यक्ताव्यक्तोपदेशवान्। व्यापक: सगुणः सूक्ष्मः सर्वभूतगुणाश्रयः॥<br><br>7536: यथा दीपः प्रकाशात्मा ह्रस्वो वा यदि वा महान्। ज्ञानात्मानं तथा विद्यात् पुरुषं सर्वजन्तुषु॥<br><br>7537: श्रोत्रं वेदयते वेद्यं स शृणोति स पश्यति। कारणं तस्य देहोऽयं स कर्ता सर्वकर्मणाम्॥<br><br>7538: अग्निर्दारुगतो यद्वद् भिन्ने दारौ न दृश्यते। तथैवात्मा शरीरस्थो योगेनैवानुदृश्यते॥<br><br>7539: अग्निर्यथा झुपायेन मथित्वा दारु दृश्यते। तथैवात्मा शरीरस्थो योगेनैवात्र दृश्यते॥<br><br>7540: नदीष्वापो यथा युक्ता यथा सूर्ये मरीचयः। संततत्वाद् यथा यान्ति तथा देहाः शरीरिणाम्॥<br><br>7541: स्वप्नयोगे यथैवात्मा पञ्चेन्द्रियसमायुतः। देहमुत्सृज्य वै याति तथैवात्मोपलभ्यते॥<br><br>7542: कर्मणा बाध्यते रूपं कर्मणा चोपलभ्यते। कर्मणा नीयतेऽन्यत्र स्वकृतेन बलीयसा॥<br><br>7543: स तु देहाद् यथा देहं त्यक्त्वान्यं प्रतिपद्यते। तथान्यं सम्प्रवक्ष्यामि भूतग्रामं स्वकर्मजम्॥<br><br>7544: गुरुरुवाच चतुर्विधानि भूतानि स्थावराणि चराणि च। अव्यक्तप्रभवान्याहुरव्यक्तनिधनानि च। अव्यक्तलक्षणं विद्यादव्यक्तात्मात्मकं मनः॥<br><br>7545: यथाश्वत्थकणीकायामन्तर्भूतो महाद्रुमः। निष्पन्नो दृश्यते व्यक्तमव्यक्तात् सम्भवस्तथा॥<br><br>7546: अभिद्रवत्ययस्कान्तमयो निश्चेतनं यथा। स्वभावहेतुजा भावा यद्वदन्यदपीदृशम्॥<br><br>7547: तद्वदव्यक्तजा भावाः कर्तुः कारणलक्षणाः। अचेतनाश्चेतयितुः कारणादभिसंहता॥<br><br>7548: न भून खं द्यौर्भूतानि नर्षयो न सुरासुराः। नान्यदासीदृते जीवमासेदुर्न तु संहतम्॥<br><br>7549: पूर्वं नित्यं सर्वगतं मनोहेतुमलक्षणम्। अज्ञानकर्म निर्दिष्टमेतत् कारणलक्षणम्॥<br><br>7550: तत्कारणैर्हि संयुक्त कार्यसंग्रहकारकम्। येनैतद् वर्तते चक्रमनादिनिधनं महत्॥<br><br>7551: अव्यक्तनाभं व्यक्तारं विकारपरिमण्डलम्। श्रेत्रज्ञाधिष्ठितं चक्रं स्निग्धाक्षं वर्तते ध्रुवम्॥<br><br>7552: स्निग्धत्वात् लिवत् सर्वं चक्रेऽस्मिन् पीड्यते जगत्। तिलपीडैरिवाक्रम्य भोगैरज्ञानसम्भवैः॥<br><br>7553: कर्म तत् कुरुते तर्षादहंकारपरिग्रहात्। कार्यकारणसंयोगे स हेतुरुपपादितः॥<br><br>7554: नाभ्येति कारणं कार्यं न कार्य कारणं तथा। कार्याणां तूपकरणे कालो भवति हेतुमान्॥<br><br>7555: हेतुयुक्ताः प्रकृतयो विकाराश्च परस्परम्। अन्योन्यमभिवर्तन्ते पुरुषाधिष्ठिताः सदा॥<br><br>7556: राजसैस्तामसैर्भावैर्युतो हेतुबलान्वितः। क्षेत्रज्ञमेवानुयाति पांसुर्वातेरितो यथा॥<br><br>7557: न च तैः स्पृश्यते भावैर्न ते तेन महात्मना। सरजस्कोऽरजस्कश्च नैव वायुर्भवेद् यथा॥<br><br>7558: तथैतदन्तरं विद्यात् सत्त्वक्षेत्रज्ञयोर्बुधः। अभ्यासात् स तथा युक्तो न गच्छेत् प्रकृति पुनः। । संदेहमेतमुत्पन्नमच्छिनद् भगवानृषिः। तथा वार्ता समीक्षेत कृतलक्षणसम्मिताम्॥<br><br>7559: बीजान्यग्न्युपदग्धानि न रोहन्ति यथा पुनः। ज्ञानदग्धैस्तथा क्लेशै त्मा सम्पद्यते पुनः॥<br><br>7560: भीष्म उवाच प्रवृत्तिलक्षणो धर्मो यथा समुपलभ्यते। तेषां विज्ञाननिष्ठानामन्यत्तत्वं न रोचते॥<br><br>7561: दुर्लभा वेदविद्वांसो वेदोक्तेषु व्यवस्थिताः। प्रयोजनं महत्त्वात्तु मार्गमिच्छन्ति संस्तुतम्॥<br><br>7562: सद्भिराचरितत्वात्तु वृत्तमेतदगर्हितम्। इयं सा बुद्धिरभ्येत्य यया याति परां गतिम्॥<br><br>7563: शरीरवानुपादत्ते मोहात् सर्वान् परिग्रहान्। क्रोधलोभादिभिर्भावैर्युक्तो राजसतामसैः॥<br><br>7564: नाशुद्धमाचरेत् तस्मादभीप्सन् देहयापनम्। कर्मणा विवरं कुर्वन्न लोकानाप्नुयाच्छुभान्॥<br><br>7565: लोहयुक्तं यथा हेम विपक्वं न विराजते। तथापक्वकषायाख्यं विज्ञानं न प्रकाशते॥<br><br>7566: यश्चाधर्मं चरेल्लोभात् कामक्रोधावनुप्लवन्। धर्म्य पन्थानमाक्रम्य सानुबन्धो विनश्यति॥<br><br>7567: शब्दादीन् विषयांस्तस्मान्न संरागादयं व्रजेत्। क्रोधो हर्षो विषादश्च जायन्तेह परस्परात्॥<br><br>7568: पञ्चभूतात्मके देहे सत्त्वे राजसतामसे। कमभिष्टुवते चायं कं वाऽऽक्रोशति किं वदन्॥<br><br>7569: स्पर्शरूपरसाद्येषु सङ्गं गच्छन्ति बालिशाः। नावगच्छन्त्यविज्ञानादात्मानं पार्थिवं गुणम्॥<br><br>7570: मृन्मयं शरणं यद्वन्मृदैव परिलिप्यते। पार्थिवोऽयं तथा देहो मृद्विकारान्न नश्यति॥<br><br>7571: मधु तैलं पयः सर्पिर्मांसानि लवणं गुडः। धान्यानि फलमूलानि मृविकाराः सहाम्भसा॥<br><br>7572: यद्वत् कान्तारमातिष्ठन्नौत्सुक्यं समनुव्रजेत्। ग्राम्यमाहारमादद्यादस्वाद्वपि हि यापनम्॥<br><br>7573: तद्वत् ससारकान्तारमातिष्ठश्रमतत्परः। यात्रार्थमद्यादाहारं व्याधितो भेषजं यथा॥<br><br>7574: सत्यशौचार्जवत्यागैर्वर्चसा विक्रमेण च। क्षान्त्या धृत्या च बुद्ध्या च मनसा तपसैव च॥<br><br>7575: भावान् सर्वानुपावृत्तान् समीक्ष्य विषयात्मकान्। शान्तिमिच्छन्नदीनात्मा संयच्छेदिन्द्रियाणि च॥<br><br>7576: सत्त्वेन रजसा चैव तमसा चैव मोहिताः। चक्रवत् परिवर्तन्ते ह्यज्ञानाज्जन्तवो भृशम्॥<br><br>7577: तस्मात् सम्यक् परीक्षेत दोषानज्ञानसम्भवान्। अज्ञानप्रभवं दुःखमहंकारं परित्यजेत्॥<br><br>7578: महाभूतानीन्द्रियाणि गुणाः सत्त्वं रजस्तमः। त्रेलोक्यं सेश्वरं सर्वमहंकारे प्रतिष्ठितम्॥<br><br>7579: यथेह नियतः कालो दर्शयत्यार्तवान् गुणान्। तद्वद्भूतेष्वहंकारं विद्यात् कर्मप्रवर्तकम्॥<br><br>7580: सम्मोहकं तमो विद्यात् कृष्णमज्ञानसम्भवम्। प्रीतिदुःखनिबद्धांश्च समस्तांस्त्रीनथो गुणान्॥<br><br>7581: सत्त्वस्य रजसश्चैव तमसश्च निबोध तान्। प्रसादो हर्षजा प्रीतिरसंदहो धृतिः स्मृतिः। एतान् सत्त्वगुणान् विद्यादिमान् राजसतामसान्॥<br><br>7582: कामक्रोधौ प्रमादश्च लोभमोहौ भयं क्लमः। विषादशोकावरतिर्मानदर्पावनार्यता। ॥<br><br>7583: दोषाणामेवमादीनां परोक्ष्य गुरुलाघवम्। विमृशेदात्मसंस्थानमेकैकमनुसंततम्॥<br><br>7584: युधिष्ठिर उवाच के दोषा मनसा त्यक्ताः के बुद्ध्या शिथिलीकृताः। के पुनः पुनरायान्ति के मोहादफला इव॥<br><br>7585: केषां बलाबलं बुद्ध्या हेतुभिर्विमशेद् बुधः। एष मे संशयस्तात तन्मे ब्रूहि पितामह॥<br><br>7586: भीष्म उवाच दोषैर्मूलादवच्छिन्नविशुद्धात्मा विमुच्यते। विनाशयति सम्भूतमयस्मयमयो यथा। तथा कृतात्मा सहजैर्दोषैर्नश्यति तामसैः॥<br><br>7587: राजसं तामसं चैव शुद्धात्मकमकल्मषम्। तत् सर्वं देहिनां बीजं सत्त्वमात्मवतः समम्॥<br><br>7588: तस्मादात्मवता वर्षं रजश्च तम एव च। रजस्तमोभ्यां निर्मुक्तं सत्त्वं निर्मलतामियात्॥<br><br>7589: अथवा मन्त्रवढ्युरात्मादानाय दुष्कृतम्। स वै हेतुरनादाने शुद्धधर्मानुपालने॥<br><br>7590: रजसाधर्मयुक्तानि कार्याण्यपि समाप्नुते। अर्थयुक्तानि चात्यर्थं कामान् सर्वांश्च सेवते॥<br><br>7591: तमसा लोभयुक्तानि क्रोधजानि च सेवते। हिंसाविहाराभिरतस्तन्द्रीनिद्रासमन्वितः॥<br><br>7592: सत्त्वस्थः सात्त्विकान् भावाशुद्धान् पश्यति संश्रितः। स देही विमलः श्रीमाश्रद्धाविद्यासमन्वितः॥<br><br>7593: भीष्म उवाच रजसा साध्यते मोहस्तमसा भरतर्षभ। क्रोधलोभौ भयं दर्प एतेषां सादनाच्छुचिः॥<br><br>7594: परमं परमात्मानं देवमक्षयमव्ययम्। विष्णुमव्यक्तसंस्थानं विदुस्तं देवसत्तमम्॥<br><br>7595: तस्य मायापिनद्धाङ्गा नष्टज्ञाना विचेतसः। मानवा ज्ञानसम्मोहात् ततः क्रोधं प्रयान्ति वै॥<br><br>7596: क्रोधात् काममवाप्याथ लोभमोहौ च मानवाः। मानदर्पावहङ्कारमहङ्कारात् ततः क्रियाः॥<br><br>7597: क्रियाभिः स्नेहसम्बन्धात्स्नेहाच्छोकमनन्तरम्। सुखदुःखक्रियारम्भाज्जन्माजन्मकृतक्षणाः॥<br><br>7598: जन्मतो गर्भवासं तु शुक्रशोणितसम्भवम्। पुरीषमूत्रविक्लेदं शोणितप्रभवाविलम्॥<br><br>7599: तृष्णाभिभूतस्तैर्बद्धस्तानेवाभिपरिप्लवन्। संसारतन्त्रवाहिन्यस्तत्र बुद्ध्येत योषितः॥<br><br>7600: प्रकृत्या क्षेत्रभूतास्ता नराः क्षेत्रज्ञलक्षणाः। तस्मादेवाविशेषेण नरोऽतीयाद् विशेषतः॥<br><br>7601: कृत्या ह्येता घोररूपा मोहयन्त्यविचक्षणान्। रजस्यन्तर्हिता मूर्तिरिन्द्रियाणां सनातनी॥<br><br>7602: तस्मात् तदात्मकाद् रागाद् बीजाज्जायन्ति जन्तवः। स्वदेहजानस्वसंज्ञान् यद्वदङ्गात् कृमीस्त्यजेत्। स्व संज्ञानस्वकांस्तद्वत् सुतसंज्ञान् कृमींस्त्यजेत्॥<br><br>7603: शुक्रतो रसतश्चैव देहाज्जायन्ति जन्तवः। स्वभावात् कर्मयोगाद् वा तानुपेक्षेत बुद्धिमान्॥<br><br>7604: रजस्तमसि पर्यस्तं सत्त्वं च रजसि स्थितम्। ज्ञानाधिष्ठानमव्यक्तं बुद्ध्यहङ्कारलक्षणम्॥<br><br>7605: तद् बीजं देहिनामाहुस्तद् बीजं जीवसंज्ञितम्। कर्मणा कालयुक्तेन संसारपरिवर्तनम्॥<br><br>7606: रमत्ययं यथा स्वप्ने मनसा देहवानिव। कर्मग:गुणैर्देही गर्भे तदुपलभ्यते॥<br><br>7607: कर्मणा बीजभूतेन चोद्यते यद् यदिन्द्रियम्। जायते तदहङ्काराद् रागयुक्तेन चेतसा॥<br><br>7608: शब्दरागाच्छ्रात्रमस्य जायते भावितात्मनः। रूपरागात् तथा चक्षुघ्रीणं गन्धचिकीर्षया॥<br><br>7609: स्पर्शने त्वक् तथा वायुः प्राणापानव्यपाश्रयः। व्यानोदानौ समानश्च पञ्चधा देहयापनम्॥<br><br>7610: संजातैर्जायते गात्रैः कर्मजैर्वम॑णा वृतः। दुःखाद्यन्तैर्दुःखमध्यैर्नरः शारीरमानसैः॥<br><br>7611: दुःखं विद्यादुपादानादभिमानाच्च वर्धते। त्यागात् तेभ्यो निरोधः स्यान्निरोधज्ञो विमुच्यते॥<br><br>7612: इन्द्रियाणां रजस्येव प्रलयप्रभवावुभौ। परीक्ष्य संचरेद् विद्वान् यथावच्छास्त्रचक्षुषा॥<br><br>7613: ज्ञानेन्द्रियाणीन्द्रियार्थान्नोपसर्पन्त्यतर्षुलम्। हीनैश्च करणैर्देही न देहं पुनरर्हति॥<br><br>7614: भीष्म उवाच अत्रोपायं प्रवक्ष्यामि यथावच्छास्त्रचक्षुषा। तत्त्वज्ञानाच्चरन् राजन् प्राप्नुयात्परमां गतिम्॥<br><br>7615: सर्वेषामेव भूतानां पुरुषः श्रेष्ठ उच्यते। पुरुषेभ्यो द्विजानाहुर्द्विजेभ्यो मन्त्रदर्शिनः॥<br><br>7616: सर्वभूतात्मभूतास्ते सर्वज्ञाः सर्वदर्शिनः। ब्राह्मणा वेदशास्त्रज्ञास्तत्त्वार्थगतनिश्चयाः॥<br><br>7617: नेत्रहीनो यथा ह्येकः कृच्छ्राणि लभतेऽध्वनि। ज्ञानहीनस्तथा लोके तस्माज्ज्ञानविदोऽधिकाः॥<br><br>7618: तांस्तानुपासते धर्मान् धर्मकामा यथागमम्। न त्वेषामर्थसामान्यमन्तरेण गुणानिमान्॥<br><br>7619: वाग्देहमनसां शौचं क्षमा सत्यं धृतिः स्मृतिः। सर्वधर्मेषु धर्मज्ञा ज्ञापयन्ति गुणाञ्छुभान्॥<br><br>7620: यदिदं ब्रह्मणो रूपं ब्रह्मचर्यमिति स्मृतम्। परं तत् सर्वधर्मेभ्यस्तेन यान्ति परां गतिम्॥<br><br>7621: लिङ्गसंयोगहीनं यच्छब्दस्पर्शविवर्जितम्। श्रोत्रेण श्रवणं चैव चक्षुषा चैव दर्शनम्॥<br><br>7622: वाक्सम्भाषाप्रवृत्तं यत् तन्मनःपरिवर्जितम्। बुद्ध्या चाध्यवसीयीत ब्रह्मचर्यमकल्मषम्॥<br><br>7623: सम्यग्वृत्तिर्ब्रह्मलोकं प्राप्नुयान्मध्यमः सुरान्। द्विजाग्रयो जायते विद्वान् कन्यसी वृत्तिमास्थितः॥<br><br>7624: सुदुष्करं ब्रह्मचर्यमुपायं तत्र मे शृणु। सम्प्रदीप्तमुदीर्णं च निगृह्णीयाद् द्विजो रजः॥<br><br>7625: योषितां न कथा श्राव्या न निरीक्ष्या निरम्बराः। कथञ्चिद् दर्शनादासां दुर्बलानां विशेद्रजः॥<br><br>7626: रागोत्पन्नश्चरेत् कृच्छं महार्तिः प्रविशेदपः। मग्नः स्वप्ने च मनसा विर्जपेदघमर्षणम्॥<br><br>7627: पाप्मानं निर्दहेदेवमन्तर्भूतरजोमयम्। ज्ञानयुक्तेन मनसा संततेन विचक्षणः॥<br><br>7628: कुणपामध्यसंयुक्तं यद्वदच्छिद्रबन्धनम्। तद्वद् देहगतं विद्यादात्मानं देहबन्धनम्॥<br><br>7629: वातपित्तकफाद् रक्तं त्वडमांसं स्नायुमस्थि च। मज्जां देहं शिराजालैस्तर्पयन्ति रसा नृणाम्॥<br><br>7630: दश विद्याद् धमन्योऽत्र पञ्चेन्द्रियगुणावहाः। याभिः सूक्ष्माः प्रतायन्ते धमन्योऽन्याः सहस्रशः॥<br><br>7631: एवमेताः शिरा नद्यो रसोदा देहसागरम्। तर्पयन्ति यथाकालमापगा इव सागरम्॥<br><br>7632: मध्ये च हृदयस्यैका शिरा तत्र मनोवहा। शुक्र संकल्पजं नृणां सर्वगात्रैर्विमुञ्चति॥<br><br>7633: सर्वगात्रप्रतायिन्यस्तस्या ह्यनुगताः शिराः। नेत्रयोः प्रतिपद्यन्ते वहन्त्यस्तैजसं गुणम्॥<br><br>7634: पयस्यन्तर्हितं सर्पिर्यद्वन्निर्मथ्यते खजैः। शुक्र निर्मथ्यते तद्वद् देहसंकल्पजैः खजैः॥<br><br>7635: स्वप्नेऽप्येवं यथाभ्येति मन:संकल्पजं रजः। शुक्र संकल्पजं देहात् सृजत्यस्य मनोवहा॥<br><br>7636: महर्षिर्भगवानत्रिर्वेद तच्छुक्रसम्भवम्। त्रिबीजमिन्द्रदैवल्यं तस्मादिन्द्रियमुच्यते॥<br><br>7637: ये वै शुक्रगति विद्युभूतसंकरकारिकाम्। विरागा दग्धदोषास्ते नाप्नुयुर्देहसम्भवम्॥<br><br>7638: गुणानां साम्यमागम्य मनसैव मनोवहम्। देहकर्मा नुदन् प्राणानन्तकाले विमुच्यते॥<br><br>7639: भविता मनसो ज्ञानं मन एव प्रजायते। ज्योतिष्मद्विरजो नित्यं मन्त्रसिद्धं महात्मनाम्॥<br><br>7640: तस्मात् तदभिघाताय कर्म कुर्यादकल्मषम्। रजस्तमश्च हित्वेह यथेष्टां गतिमाप्नुयात्॥<br><br>7641: तरुणाधिगतं ज्ञानं जरादुर्बलतां गतम्। विपक्वबुद्धिः कालेन आदत्ते मानसं बलम्॥<br><br>7642: सुदुर्गमिव पन्थानमतीत्य गुणबन्धनम्। यथा पश्येत् तथा दोषानतीत्यामृतमश्नुते॥<br><br>7643: भीष्म उवाच दुरन्तेष्विन्द्रियार्थेषु सक्ताः सीदन्ति जन्तवः। ये त्वसक्ता महात्मानस्ते यान्ति परमां गतिम्॥<br><br>7644: जन्ममृत्युजरादुःखैर्व्याधिभिर्मानसक्लमैः। दृष्ट्वैव संततं लोकं घटेन्मोक्षाय बुद्धिमान्॥<br><br>7645: वाड्मनोभ्यां शरीरेण शुचिः स्यादनहंकृतः। प्रशान्तो ज्ञानवान् भिक्षुनिरपेक्षश्चरेत् सुखम्॥<br><br>7646: अथवा मनसः सङ्गं पश्येद् भूतानुकम्पया। तत्राप्युपेक्षां कुर्वीत ज्ञात्वा कर्मफलं जगत्॥<br><br>7647: यत् कृतं स्याच्छुभं कर्म पापं वा यदि वाश्नुते। तस्माच्छुभानि कर्माणि कुर्याद् वा बुद्धिकर्मभिः॥<br><br>7648: अहिंसा सत्यवचनं सर्वभूतेषु चार्जयम्। क्षमा चैवाप्रमादश्च यस्यैते स सुखी भवेत्॥<br><br>7649: यश्चैनं परमं धर्मं सर्वभूतसुखावहम्। दुःखान्निःसरणं वेद सर्वज्ञः स सुखी भवेत्॥<br><br>7650: तस्मात् समाहितं बुद्ध्या मनो भूतेषु धारयेत्। नापध्यायेन स्पृहयेन्नाबद्धं चिन्तयेदसत्॥<br><br>7651: अथामोधप्रयत्नेन मनो ज्ञाने निवेशयत्। वाचामोघप्रयासेन मनोज्ञं तत् प्रवर्तते॥<br><br>7652: विवक्षता च सद्वाक्यं धर्मं सूक्ष्ममवेक्षता। सत्यां वाचमहिंस्रां च वदेदनपवादिनीम्॥<br><br>7653: कल्कापेतामपरुषामनृशंसामपैशुनाम्। ईदृगल्पं च वक्तव्यमविक्षिप्तेन चेतसा॥<br><br>7654: वाक्प्रबद्धो हि संसारो विरागाद् व्याहरेद् यदि। बुद्ध्याप्यनुगृहीतेन मनसा कर्म तामसम्॥<br><br>7655: रजोभूतैर्हि करणैः कर्मणि प्रतिपद्यते। स दुःखं प्राप्य लोकेऽस्मिन् नरकायोपपद्यते। तस्मान्मनोवाक्शरीरै राचरेद् धैर्यमात्मनः॥<br><br>7656: प्रकीर्णमेषभारं हि यद्वद् धार्येत दस्युभिः। प्रतिलोमां दिशं बुद्ध्वा संसारमबुधास्तथा॥<br><br>7657: तमेव च यथा दस्युः क्षिप्त्वा गच्छेच्छिवां दिशम्। तथा रजस्तमःकर्माण्युत्सृज्य प्राप्नुयाच्छुभम्॥<br><br>7658: नि:संदिग्धमनीहो वै मुक्तः सर्वपरिग्रहैः। विविक्तचारी लघ्वाशी तपस्वी नियतेन्द्रियः॥<br><br>7659: ज्ञानदग्धपरिक्लेशः प्रयोगरतिरात्मवान्। निष्प्रचारेण मनसा परं तदधिगच्छति॥<br><br>7660: धृतिमानात्मवान् बुद्धिं निगृह्णीयादसंशयम्। मनो बुद्ध्या निगृह्णीयाद् विषयान्मनसाऽऽत्मनः॥<br><br>7661: निगृहीतेन्द्रियस्यास्य कुर्वाणस्य मनो वशे। देवतास्तत् प्रकाशन्ते हृष्टा यान्ति तमीश्वरम्॥<br><br>7662: ताभिः संयुक्तमनसो ब्रह्म तत् सम्प्रकाशते। शनैश्चोपगते सत्त्वे ब्रह्मभूयाय कल्पते॥<br><br>7663: अथवा न प्रवर्तेत योगतन्त्रैरुपक्रमेत्। येन तन्त्रयतस्तन्त्रं वृत्तिः स्यात् तत् तदाचरेत्॥<br><br>7664: कणकुल्माषपिण्याकशाकयावकसक्तवः। तथा मूलफलं भक्ष्यं पर्यायेणोपयोजयेत्॥<br><br>7665: आहारनियमं चैव देशे काले च सात्त्विकम्। तत् परीक्ष्यानुवर्तेत तत्प्रवृत्त्यनुपूर्वकम्॥<br><br>7666: प्रवृत्तं नोपरुन्धेत शनैरग्निमिवेन्धयेत्। ज्ञानान्वितं तथा ज्ञानमर्कवत् सम्प्रकाशते। ॥<br><br>7667: ज्ञानाधिष्ठानमज्ञानं त्रौंल्लोकानधितिष्ठति। विज्ञानानुगतं ज्ञानमज्ञानेनापकृष्यते॥<br><br>7668: पृथक्त्वात् सम्प्रयोगाच्च नासूयुर्वेद शाश्वतम्। स तयोरपवर्गज्ञो वीतरागो विमुच्यते॥<br><br>7669: ततो वीतजरामृत्युर्ज्ञात्वा ब्रह्म सनातनम्। अमृतं तदवाप्नोति यत् तदक्षरमव्ययम्॥<br><br>7670: भीष्म उवाच निष्कल्मषं ब्रह्मचर्यमिच्छता चरितुं सदा। निद्रा सर्वात्मना त्याज्या स्वप्नदोषानवेक्षता॥<br><br>7671: स्वप्ने हि रजसा देही तमसा चाभिभूयते। देहान्तरमिवापन्नश्चरत्युपगतस्पृहः॥<br><br>7672: ज्ञानाभ्यासाज्जागरणं जिज्ञासार्थमनन्तरम्। विज्ञानाभिनिवेशात्तु स जागर्त्यनिशं सदा॥<br><br>7673: अत्राह को न्वयं भावः स्वप्ने विषयवानिव। प्रलीनैरिन्द्रियैर्देही वर्तते देहवानिव॥<br><br>7674: अत्रोच्यते तथा ह्येतद् वेद योगेश्वरो हरिः। तथैतदुपपन्नार्थं वर्णयन्ति महर्षयः॥<br><br>7675: इन्द्रियाणां श्रमात् स्वप्नमाहुः सर्वगतं बुधाः। मनसस्त्वप्रलीनत्वात् तत् तदाहुर्निदर्शनम्॥<br><br>7676: कार्ये व्यासक्तमनसः संकल्पो जाग्रतो ह्यपि। यद्वन्मनोरथैश्वर्यं स्वप्ने तद्वन्मनोगतम्॥<br><br>7677: संस्काराणामसंख्यानां कामात्मा तदवाप्नुयात्। मनस्यन्तर्हितं सर्वं स वेदोत्तमपूरुषः॥<br><br>7678: गुणानामपि यद्येतत् कर्मणा चाप्युपस्थितम्। तत् तच्छंसन्ति भूतानि मनो यद्भावितं यथा। ॥<br><br>7679: ततस्तमुपसर्पन्ति गुणा राजसतामसाः। सात्त्विका वा यथायोगमानन्तर्यफलोदयम्॥<br><br>7680: ततः पश्यन्त्यसम्बुद्ध्या वातपित्तकफोत्तरान्। रजस्तमोगतै वैस्तदण्याहु१रत्ययम्॥<br><br>7681: प्रसन्नैरिन्द्रियैर्यद् यत् संकल्पयति मानसम्। तत् तत् स्वप्नेऽप्युगते मनो हृष्यन्निरीक्षते॥<br><br>7682: व्यापकं सर्वभूतेषु वर्ततेऽप्रतिघं मनः। आत्मप्रभावात् विद्यात् सर्वा ह्यात्मनि देवताः॥<br><br>7683: मनस्यन्तर्हितं द्वारं देहमास्थाय मानुषम्। यद् यत् सदसदव्यक्तं स्वपित्यस्मिन्निदर्शनम्। सर्वभूतात्मभूतस्थं तमध्यात्मगुणं विदुः॥<br><br>7684: लिप्सेत मनसा यश्च संकल्पादैश्वरं गुणम्। आत्मप्रसादं तं विद्यात् सर्वा ह्यात्मनि देवताः॥<br><br>7685: एवं हि तरसा युक्तमर्कवत् तमसः परम्। त्रैलोक्यप्रकृतिदेही तमसोऽन्ते महेश्वरः॥<br><br>7686: तपो ह्यधिष्ठितं देवैस्तयोघ्नमसुरैस्तमः। एतद् देवासुरैर्गुप्तं तदाहुनिलक्षणम्॥<br><br>7687: सत्त्वं रजस्तमश्चेति देवासुरगुणान् विदुः। सत्त्वं देवगुणं विद्यादितरावासुरौ गुणौ॥<br><br>7688: ब्रह्म तत् परम् ज्ञानममृतं ज्योतिरक्षरम्। विदुर्भावितात्मानस्ते यान्ति परमां गतिम्॥<br><br>7689: हेतुमच्छक्यमाख्यातुमेतावज्ज्ञानचक्षुषा। प्रत्याहारेण वा शक्यमक्षरं ब्रह्म वेदितुम्॥<br><br>7690: भीष्म उवाच न स वेद परं ब्रह्म यो न वेद चतुष्टयम्। व्यक्ताव्यक्तं च यत् तत्त्वं सम्प्रोक्तं परमर्षिणा॥<br><br>7691: व्यक्तं मृत्युमुखं विद्यादव्यक्तमृतं पदम्। प्रवृत्तिलक्षणं धर्ममृषिर्नारायणोऽब्रवीत्॥<br><br>7692: तत्रैवावस्थितं सर्वं त्रैलोक्यं सचराचरम्। निवृत्तिलक्षणं धर्ममव्यक्तं ब्रह्म शाश्वतम्॥<br><br>7693: प्रवृत्तिलक्षणं धर्मं प्रजापतिरथाब्रवीत्। प्रवृत्तिः पुनरावृत्तिनिवृत्तिः परमा गतिः॥<br><br>7694: तां गतिं परमामेति निवृत्तिपरमो मुनिः। ज्ञानतत्त्वपरो नित्यं शुभाशुभनिदर्शकः॥<br><br>7695: तदेवमेतौ विज्ञेयावव्यक्तपुरुषावुभौ। अव्यक्तपुरुषाभ्यां तु यत् स्यादन्यन्महत्तरम्॥<br><br>7696: तं विशेषमवेक्षेत विशेषेण विचक्षणः। अनाद्यन्तावुभावेतावलिङ्गौ चाप्युभावपि॥<br><br>7697: उभौ नित्यावविचलौ महद्भ्यश्च महत्तरौ। सामान्यमेतदुभयोरेवं ह्यन्यद्विशेषणम्॥<br><br>7698: प्रकृत्या सर्गधर्मिण्या तथा त्रिगुणधर्मया। विपरीतमतो विद्यात् क्षेत्रज्ञस्य स्वलक्षणम्॥<br><br>7699: प्रकृतेश्च विकाराणां द्रष्टारमगुणान्वितम्। अग्राह्यौ पुरुषावेतावलिङ्गत्वादसंहतौ॥<br><br>7700: संयोगलक्षणोत्पत्तिः कर्मणा गृह्यते यथा। करणैः कर्मनिवृत्तिः कर्ता यद् यद् विचेष्टते। कीर्त्यते शब्दसंज्ञाभिः कोऽहमेषोऽप्यसाविति॥<br><br>7701: उष्णीषवान् यथा वस्त्रैस्त्रिभिर्भवति संवृतः। संवृतोऽयं तथा देही सत्त्वराजसतामसैः॥<br><br>7702: तस्माच्चतुष्टयं वेद्यमेतैर्हेतुभिरावृतम्। यथासंज्ञो ह्ययं सम्यगन्तकाले न मुह्यति॥<br><br>7703: श्रियं दिव्यामभिप्रेप्सुर्वम॑वान् मनसा शुचिः। शारीरैर्नियमैरुग्रैश्चरेन्निष्कल्मषं तपः॥<br><br>7704: त्रैलोक्यं तपसा व्याप्तमन्तर्भूतेन भास्वता। सूर्यश्च चन्द्रमाश्चैव भासतस्तपसा दिवि॥<br><br>7705: प्रकाशस्तपसो ज्ञानं लोके संशब्दितं तपः। रजस्तमोघ्नं यत् कर्म तपसस्तत् स्वलक्षणम्॥<br><br>7706: ब्रह्मचर्यमहिंसा च शारीरं तप उच्यते। वाङ्मनोनियमः सम्यमानसं तप उच्यते॥<br><br>7707: विधिज्ञेभ्यो द्विजातिभ्यो ग्राह्यमन्नं विशिष्यते। आहारनियमेनास्य पाप्मा शाम्यति राजसः॥<br><br>7708: वैमनस्यं च विषये यान्त्यस्य करणानि च। तस्मात् तन्मात्रमादद्याद् यावदत्र प्रयोजनम्॥<br><br>7709: अन्तकाले बलोत्कर्षाच्छनैः कुर्यादनातुरः। एवं युक्तेन मनसा ज्ञानं यदुपपद्यते॥<br><br>7710: रजोवर्धोऽप्ययं देही देहवाञ्छब्दवच्चरेत्। कार्यैरव्याहतमतिर्वैराग्यात् प्रकृतौ स्थितः॥<br><br>7711: आ देहादप्रमादाच्च देहान्ताद् विप्रमुच्यते। हेतुयुक्तः सदा सर्गो भूतानां प्रलयस्तथा॥<br><br>7712: परप्रत्ययसर्गे तु नियति नुवर्तते। भावान्तप्रभवप्रज्ञा आसते ये विपर्ययम्॥<br><br>7713: धृत्या देहान् धारयन्तो बुद्धिसंक्षिप्तचेतसः। स्थानेभ्यो ध्वंसमानाश्च सूक्ष्मत्वात् तदुपासते॥<br><br>7714: यथागमं च गत्वा वै बुद्ध्या तत्रैव बुद्ध्यते। देहान्तं कश्चिदन्वास्ते भावितात्मा निराश्रयम्॥<br><br>7715: युक्तं धारणया सम्यक् सतः केचिदुपासते। अभ्यस्यन्ति परं देवं विद्युत्संशब्दिताक्षरम्॥<br><br>7716: अन्तकाले [पासन्ते तपसा दग्धकिल्बिषाः। सर्व एते महात्मानो गच्छन्ति परमां गतिम्॥<br><br>7717: सूक्ष्मं विशेषणं तेषामवेक्षेच्छास्त्रचक्षुषा। देहान्तं परमं विद्याद् विमुक्तमपरिग्रहम्। अन्तरिक्षादन्यतरं धारणासक्तमानसम्॥<br><br>7718: मर्त्यलोकान् विमुच्यन्ते विद्यासंसक्तचेतसः। ब्रह्मभूता विरजसस्ततो यान्ति परां गतिम्॥<br><br>7719: एवमेकायनं धर्ममाहुर्वेदविदो जनाः। यथाज्ञानमुपासन्तः सर्वे यान्ति परां गतिम्॥<br><br>7720: कपायवर्जितं ज्ञानं येषामुत्पद्यते चलम् यान्ति तेऽपि पराँल्लोकान् विमुच्यन्ते यथाबलम्॥<br><br>7721: भगवन्तमजं दिव्यं विष्णुमव्यक्तसंज्ञितम्। भावेन यान्ति शुद्धा ये ज्ञानतृप्ता निराशिषः॥<br><br>7722: ज्ञात्वाऽऽत्मस्थं हरि चैव न निवर्तन्ति तेऽव्ययाः। प्राप्य तत् परमं स्थानं मोदन्तेऽक्षरमव्ययम्॥<br><br>7723: एतावदेतद् विज्ञानमेतदस्ति च नास्ति च। तृष्णाबद्धं जगत् सर्वं चक्रवत् परिवर्तते। ॥<br><br>7724: बिसतन्तुर्यथैवायमन्तःस्थः सर्वतो बिसे। तृष्णातन्तुरनाद्यन्तस्तथा देहगतः सदा॥<br><br>7725: सूच्या सूत्रं यथा वस्त्रे संसारयति वायकः। तद्वत् संसारसूत्रं हि तृष्णासूच्या निबद्ध्यते॥<br><br>7726: विकारं प्रकृतिं चैव पुरुषं च सनातनम्। यो यथावद् विजानाति स वितृष्णो विमुच्यते॥<br><br>7727: प्रकाशं भगवानेतदृषिर्नारायणोऽमृतम्। भूतानामनुकम्पार्थं जगाद जगतो गतिः॥<br><br>7728: युधिष्ठिर उवाच केन वृत्तेन वृत्तज्ञ जनको मिथिलाधिपः। जगाम मोक्षं मोक्षज्ञो भोगानुत्सृज्य मानुषान्॥<br><br>7729: भीष्म उवाच अत्राप्युदाहरन्तीममितिहासं पुरातनम्। येन वृत्तेन धर्मज्ञः स जगाम महत्सुखम्॥<br><br>7730: जनको जनदेवस्तु मिथिलायां जनाधिपः। और्ध्वदेहिकधर्माणामासीद् युक्तो विचिन्तने॥<br><br>7731: तस्य स्म शतमाचार्या वसन्ति सततं गृहे। दर्शयन्तः पृथग्धर्मान् नानाश्रमनिवासिनः॥<br><br>7732: स तेषां प्रेत्यभावे च प्रेत्यजातौ विनिश्चये। आगमस्थः स भूयिष्ठमात्मतत्त्वे न तुष्यति॥<br><br>7733: तत्र पञ्चशिखो नाम कापिलेयो महामुनिः। परिधावन महीं कृत्स्नां जगाम मिथिलामथ॥<br><br>7734: सर्वसंन्यासधर्माणां तत्त्वज्ञानविनिश्चये। सुपर्यवसितार्थश्च निर्द्वन्द्वो नष्टसंशयः॥<br><br>7735: ऋषीणामाहुरेकं तं यं कामानावृतं नृषु। शाश्वतं सुखमत्यन्तमन्विच्छन्तं सुदुर्लभम्॥<br><br>7736: यमाहुः कपिलं सांख्याः परमर्षि प्रजापतिम्। स मन्ये तेन रूपेण विस्मापयति हि स्वयम्॥<br><br>7737: आसुरेः प्रथमं शिष्यं यमाहुश्चिरजीविनम्। पञ्चस्रोतसि यः सत्रमास्ते वर्षसहस्रिकम्॥<br><br>7738: तं समासीनमागम्य कापिलं मण्डलं महत्। पञ्चस्रोतसि निष्णातः पञ्चरात्रि विशारदः॥<br><br>7739: पञ्चज्ञः पञ्चकृत्पञ्चगुणः पञ्चशिखः स्मृतः। पुरुषावस्थमव्यक्तं परमार्थं न्यवेदयत्॥<br><br>7740: इष्टसत्रेण संसिद्धो भूयश्च तपसाऽऽसुरिः। क्षेत्रक्षेत्रज्ञयोर्व्यक्तिं बुबुधे देवदर्शनः॥<br><br>7741: यत् तदेकाक्षरं ब्रह्म नानारूपं प्रदृश्यते। आसुरिर्मण्डले तस्मिन् प्रतिपेदे तदव्ययम्॥<br><br>7742: तस्य पञ्चशिखः शिष्यो मानुष्या पयसा भृतः। ब्राह्मणी कपिला नाम काचिदासीत् कुटुम्बिनी॥<br><br>7743: तस्याः पुत्रत्वमागम्य स्त्रियाः स पिबति स्तनौ। ततः स कापिलेयत्वं लेभे बुद्धिं च नैष्ठिकीम्॥<br><br>7744: एतन्मे भगवानाह कापिलेयस्य सम्भवम्। तस्य तत् कापिलेयत्वं सर्ववित्त्वमनुत्तमम्॥<br><br>7745: सामान्यं जनकं ज्ञात्वा धर्मज्ञो ज्ञानमुत्तमम्। उपेत्य शतमाचार्यान् मोहयामास हेतुभिः॥<br><br>7746: जनकस्त्वभिसंरक्तः कापिलेयानुदर्शनात्। उत्सृज्य शतमाचार्यान् पृष्ठतोऽनुजगाम तम्॥<br><br>7747: तस्मै परमकल्याय प्रणताय च धर्मतः। अब्रवीत् परमं मोक्षं यत् तत् सांख्येऽभिधीयते॥<br><br>7748: जातिनिर्वेदमुक्त्वा स कर्मनिर्वेदमब्रवीत्। कर्मनिर्वेदमुक्त्वा च सर्वनिर्वेदमब्रवीत्॥<br><br>7749: यदर्थं धर्मसंसर्गः कर्मणां च फलोदयः। तमनाश्वासिकं मोहं विनाशि चलमध्रुवम्॥<br><br>7750: दृश्यमाने विनाशे च प्रत्यक्षे लोकसाक्षिके। आगमात् परमस्तीति ब्रुवन्नपि पराजितः॥<br><br>7751: अनात्मा ह्यात्मनो मृत्युः क्लेशो मृत्युर्जरामयः। आत्मानं मन्यते मोहात् तदसम्यक् परं मतम्॥<br><br>7752: अथ चेदेवमप्यस्ति यल्लोके नोपपद्यते। अजरोऽयममृत्युश्च राजासौ मन्यते यथा। ॥<br><br>7753: अस्ति नास्तीति चाप्येतत् तस्मिन्नसति लक्षणे। किमधिष्ठाय तद् ब्रूयाल्लोकयात्राविनिश्चयम्॥<br><br>7754: प्रत्यक्षं ह्येतयोर्मूलं कृतान्तैतिह्ययोरपि। प्रत्यक्षेणागमो भिन्नः कृतान्तो वा न किञ्चन॥<br><br>7755: यत्र यत्रानुमानेऽस्मिन् कृतं भावयतोऽपि च। नान्यो जीवः शरीरस्य नास्तिकानां मते स्थितः॥<br><br>7756: रेतो वटकणीकायां घृतपाकाधिवासनम्। जातिः स्मृतिरयस्कान्तः सूर्यकान्तोऽम्बुभक्षणम्॥<br><br>7757: प्रेतीभूतेऽत्ययश्चैव देवताधुपयाचनम्। मृते कर्मनिवृत्तिश्च प्रमाणमिति निश्चयः॥<br><br>7758: नन्वेते हेतवः सन्ति ये केचिन्मूर्तिसंस्थिताः। अमूर्तस्य हि मूर्तेन सामान्यं नोपपद्यते॥<br><br>7759: अविद्या कर्म तृष्णा च केचिदाहुः पुनर्भवे। कारणं लोभमोहौ तु दोषाणां तु निषेवणम्॥<br><br>7760: अविद्यां क्षेत्रमाहुर्हि कर्म बीजं तथा कृतम्। तृष्णा संजननं स्नेह एष तेषां पुनर्भवः॥<br><br>7761: तस्मिन् गूढे च दग्धे च भिन्ने मरणधर्मिणि। अन्योऽस्माज्जायते देहस्तमाहुः सत्त्वसंक्षयम्॥<br><br>7762: यदा स्वरूपतश्चान्यो जातितः शुभतोऽर्थतः। कथमस्मिन् स इत्येवं सर्वं वा स्यादसंहितम्॥<br><br>7763: एवं सति च का प्रीतिर्दानविद्यातपोबलैः। यदस्याचरितं कर्म सर्वमन्यत् प्रपद्यते॥<br><br>7764: अपि ायमिहैवान्यैः प्राक्कृतैर्दुःखितो भवेत्। सुखितो दुःखितो वापि दृश्यादृश्यविनिर्णयः॥<br><br>7765: तथा हि मुसलैर्हन्युः शरीरं तत् पुनर्भवेत्। पृथग्ज्ञानं यदन्यच्च येनैतन्त्रोपपद्यते॥<br><br>7766: ऋतुसंवत्सरौ तिष्यः शीतोष्णेऽथ प्रियाप्रिये। यथातीतानि पश्यन्ति तादृशः सत्त्वसंक्षयः॥<br><br>7767: जरयाभिपरीतस्य मृत्युना च विनाशिना। दुर्बलं दुर्बलं पूर्व गृहस्येव विनश्यति॥<br><br>7768: इन्द्रियाणि मनो वायुः शोणितं मांसमस्थि च। आनुपूर्व्या विनश्यन्ति स्वं धातुमुपयान्ति च॥<br><br>7769: लोकयात्राविघातश्च दानधर्मफलागमे। तदर्थं वेदशब्दाश्च व्यवहाराश्च लौकिकाः॥<br><br>7770: इति सम्यङ्मनस्यते बहवः सन्ति हेतवः। एतदस्तीदमस्तीति न किञ्चित्प्रतिदृश्यते॥<br><br>7771: तेषां विमृशतामेव तत् तत्समभिधावताम्। क्वचिन्निविशते बुद्धिस्तत्र जीर्यति वृक्षवत्॥<br><br>7772: एवमथैरनथैश्च दुःखिताः सर्वजन्तवः। आगमैरपकृष्यन्ते हस्तिपैर्हस्तिनो यथा॥<br><br>7773: अर्थांस्तथात्यन्तसुखावहांश्च लिप्सन्त एते बहवो विशुष्काः। महत्तरं दुःखमनुप्रपन्ना हित्वाऽऽमिषं मृत्युवशं प्रयान्ति॥<br><br>7774: विनाशिनो ह्यध्रुवजीवितस्य किं बन्धभिभिन्नपरिग्रहैश्चा विहाय यो गच्छति सर्वमेव क्षणेन गत्वा न निवर्तते च॥<br><br>7775: भूव्योमतोयानलवायवोऽपि सदा शरीरं प्रतिपालयन्ति। इतीदमालक्ष्य रतिः कुतो भवेद् विनाशिनोऽप्यस्य न शर्म विद्यते॥<br><br>7776: इदमनुपधिवाक्यमच्छल परमनिरामयमात्मसाक्षिकम्। नरपतिरभिवीक्ष्य विस्मित: पुनरनुयोक्तुमिदं प्रचक्रमे॥<br><br>7777: भीष्म उवाच जनको जनदेवस्तु ज्ञापितः परमर्षिणा। पुनरेवानुपप्रच्छ साम्पराये भवाभुवौ॥<br><br>7778: जनक उवाच भगवन् यदि न प्रेत्य संज्ञा भवति कस्यचित्। एवं सति किमज्ञानं ज्ञानं वा किं करिष्यति॥<br><br>7779: सर्वमुच्छेदनिष्ठं स्यात् पश्य चैतद् द्विजोत्तम! अप्रमत्तः प्रमत्तो वा किं विशेषं करिष्यति॥<br><br>7780: असंसर्गो हि भूतेषु संसर्गो वा विनाशिषु। कस्मै क्रियेत कल्प्येत निश्चयः कोऽत्र तत्त्वतः॥<br><br>7781: भीष्म उवाच तमसा हि प्रतिच्छन्नं विभ्रान्तमिव चातुरम्। पुनः प्रशमयन् वाक्यैः कविः पञ्चशिखोऽब्रवीत्॥<br><br>7782: उच्छेदनिष्ठा नेहास्ति भावनिष्ठा न विद्यते। अयं ह्यपि समाहारः शरीरेन्द्रियचेतसाम्। वर्तते पृथगन्योन्यमप्यपाश्रित्य कर्मसु॥<br><br>7783: धातवः पञ्च भूतेषु खं वायुर्योतिषो धरा। ते स्वभावेन तिष्ठन्ति वियुज्यन्ते स्वभावतः॥<br><br>7784: ज्ञानमूष्मा च वायुश्च त्रिविधः कार्यसंग्रह। इन्द्रियाणीन्द्रियाथाश्च स्वभावश्चेतना मनः। प्राणापानौ विकारश्च धातवश्चात्र नि:सृताः॥<br><br>7785: श्रवणं स्पर्शनं जिह्वा दृष्टि सा तथैव च। इन्द्रियाणीति पञ्चैते चित्तपूर्वं गता गुणाः॥<br><br>7786: तत्र विज्ञानसंयुक्ता त्रिविधा चेतना ध्रुवा। सुखदुःखेति यामाहुरदुःखामसुखेति च॥<br><br>7787: शब्द: स्पर्श च रूपं च रसो गन्धश्च मूर्तयः। एते ह्यामरणात् पञ्च षड्गुणा ज्ञानसिद्धये॥<br><br>7788: तेषु कर्मविसर्गश्च सर्वतत्त्वार्थनिश्चयः। तमाहुः परमं शुक्र बुद्धिरित्यव्ययं महत्॥<br><br>7789: इमं गुणसमाहारमात्मभावेन पश्यतः। असम्यग्दर्शनैर्दुःखमनन्तं नोपशाम्यति॥<br><br>7790: अनात्मेति च यद् दृष्टं तेनाह न ममेत्यपि। वर्तते किमधिष्ठानात् प्रसक्तादुःखपमृतिः॥<br><br>7791: अत्र सम्यग्वधो नाम त्यागशास्त्रमनुत्तमम्। शृणु यत् तव मोक्षाय भाष्यमाणं भविष्यति॥<br><br>7792: त्याग एव हि सर्वेषां युक्तानामपि कर्मणाम्। नित्यं मिथ्याविनीतानां क्लेशो दुःखवहो मतः॥<br><br>7793: द्रव्यत्यागे तु कर्माणि भोगत्यागे व्रतान्यपि। सुखत्यागे तपो योगं सर्वत्यागे समापना॥<br><br>7794: तस्य मार्गोऽयमद्वैधः सर्वत्यागस्य दर्शितः विप्रहाणाय दुःखस्य दुर्गतिस्त्वन्यथा भवेत्॥<br><br>7795: पञ्चज्ञानेन्द्रियाण्युक्त्वा मनःषष्ठानि चेतसि। बलषष्ठानि वक्ष्यामि पञ्चकर्मेन्द्रियाणि तु!॥<br><br>7796: हस्तौ कर्मेन्द्रियं ज्ञेयमथ पादौ गतीन्द्रियम्। प्रजनानन्दयोः शेफो निसर्गे पायुरिन्द्रियम्। । एवमेकादशैतानि बुद्ध्याऽऽशु विसृजेन्मनः॥<br><br>7797: कर्णी शब्दश चित्तं च त्रयः श्रवणसंग्रहे। तथा स्पर्श तथा रूपे तथैव रसगन्धयोः॥<br><br>7798: एवं पञ्चत्रिका ह्येते गुणास्तदुपलब्धये। येनायं त्रिविधो भावः पर्यायात् समुपस्थितः॥<br><br>7799: सात्त्विको राजसश्चापि तामसश्चापि ते त्रयः। त्रिविधा वेदना येषु प्रसूताः सर्वसाधनाः॥<br><br>7800: प्रहर्षः प्रीतिरानन्दः सुखं संशान्तचित्तता। अकुतश्चित् कुतश्चिद्वा चिन्तितः सात्त्विको गुणः॥<br><br>7801: अतुष्टिः परितापश्च शोको लोभस्तथाक्षमा। लिङ्गानि रजसस्तानि दृश्यन्ते हेत्वहेतुतः॥<br><br>7802: अविवेकस्तथा मोहः प्रमोदः स्वप्नतन्द्रिता। कथंचिदपि वर्तन्ते विविधास्तामसा गुणाः॥<br><br>7803: अत्र यत् प्रीतिसंयुक्तं काये मनसि वा भवेत्। वर्तते सात्त्विको भाव इत्यपेक्षेत तत् तथा॥<br><br>7804: यत् त्वसंतोषसंयुक्तमप्रीतिकरमात्मनः। प्रवृत्तं रज इत्येवं ततस्तदपि चिन्तयेत्॥<br><br>7805: अथ यन्मोहसंयुक्तं काये मनसि वा भवेत्। अप्रत_मविज्ञेयं तमस्तदुपधारयेत्॥<br><br>7806: श्रोतं व्योमाश्रितं भूतं शब्दः श्रोतं समाश्रितः। नोभयं शब्दविज्ञाने विानस्येतरस्य वा॥<br><br>7807: एवं त्वक्चक्षुषी जिह्वा नासिका चेति पञ्चमी। स्पर्श रूपे रसे गन्धे तानि चेतो मनश्च तत्॥<br><br>7808: स्वकर्मयुगपद्भावो दशस्वेतेषु तिष्ठति। चित्तमेकादशं विद्धि बुद्धिादशमी भवेत्॥<br><br>7809: तेषामयुगपद्भाव उच्छेदो नास्ति तामसे। आस्थितो युगपद्भावो व्यवहारः स लौकिकः॥<br><br>7810: इन्द्रियाण्यपि सूक्ष्माणि दृष्ट्वा पूर्वश्रुतागमात्। चिन्तयन्नानुपर्येति निभिरेवान्वितो गुणैः॥<br><br>7811: यत् तमोपहतं चित्तमाशु संहारमध्रुवम्। करोत्युपरमं काये तदाहुस्तामसं बुधाः॥<br><br>7812: यद् यदागमसंयुक्तं न कृच्छ्रमनुपश्यति। अथ तत्राप्युपादत्ते तमोऽव्यक्तमिवानृतम्॥<br><br>7813: एवमेष प्रसंख्यातः स्वकर्मप्रत्ययो गुणः। कथञ्चिद् वर्तते सम्यक् केषांचिद् वा निवर्तते। ॥<br><br>7814: एतदाहुः समाहारं क्षेत्रमध्यात्मचिन्तकाः। स्थितो मनसि यो भावः स वै क्षेत्रज्ञ उच्यते॥<br><br>7815: एवं सति क उच्छेदः शाश्वतो वा कथं भवेत्। स्वभावाद् वर्तमानेषु सर्वभूतेषु हेतुतः॥<br><br>7816: यथार्णवगता नद्यो व्यक्तीर्जहति नाम च। नदाश्च ता नियच्छन्ति तादृशः सत्त्वसंक्षयः॥<br><br>7817: एवं सति कुत: संज्ञा प्रेत्यभावे पुनर्भवेत्। प्रतिसम्मिश्रिते जीवेऽगृह्यमाणे च सर्वतः॥<br><br>7818: मात्मानमन्विच्छति चाप्रमत्तः। न लिप्यते कर्मफलैरनिष्टः पत्रं विसस्येव जलेन सिक्तम्॥<br><br>7819: दृढ़र्हि पाशैर्बहुभिर्विमुक्तः प्रजानिमित्तैरपि दैवतैश्च। यदा ह्यसौ सुखदुःखे जहाति मुक्तस्तदग्यां गतिमेत्यलिङ्गः॥<br><br>7820: श्रुतिप्रमाणागममङ्गलैच शेते जरामृत्युभयादभीतः। क्षीणे च पुण्ये विगते च पापे ततो निमित्ते च फले विनष्टे। मास्थाय पश्यन्ति महत्यसक्ताः॥<br><br>7821: स्तन्तुक्षय तिष्ठति पात्यमानः। तथा विमुक्तः प्रजहाति दुःखं विध्वंसते लोष्ट इवाद्रिमृच्छन्॥<br><br>7822: यथा रुरुः शृङ्गमथो पुराणं हित्वा त्वचं वाप्युरगो यथा च। स्तथा विमुक्तो विजहाति दुःखम्॥<br><br>7823: मुत्सृज्य पक्षी निपतत्यसक्तः। तथा ह्यसौ सुखदुःखे विहाय मुक्तः पराक्र्धा गतिमेत्यलिङ्गः॥<br><br>7824: भीष्म उवाच अपि च भवति मैथिलेन गीतं नगरमुपाहितमग्निनाभिवीक्ष्य। न खलु मम हि दह्यतेऽत्र किंचित् स्वयमिदमाह किल स्म भूमिपालः॥<br><br>7825: इदममृतपदं निशम्य राजा स्वयमिह पञ्चशिखेन भाष्यमाणम्। निखिलमभिसमीक्ष्य निश्चितार्थः परमसुखी विजहार वीतशोकः॥<br><br>7826: इमं हि यः पठति विमोक्षनिश्चयं महीपते सततमवेक्षते तथा। उपद्रवान् नानुभवत्यदुःखितः प्रमुच्यते कपिलमिवैत्य मैथिलः॥<br><br>7827: युधिष्ठिर उवाच किं कुर्वन् सुखमाप्नोति किं कुर्वन् दुःखमाप्नुयात्। किं कुर्वनिर्भयो लोके सिद्धश्चरति भारत॥<br><br>7828: भीष्म उवाच दममेव प्रशंसन्ति वृद्धाः श्रुतिसमाधयः। सर्वेषामेव वर्णानां ब्राह्मणस्य विशेषतः॥<br><br>7829: नादान्तस्य क्रियासिद्धिर्यथावदुपपद्यते। क्रिया तपश्च सत्यं च दमे सर्वं प्रतिष्ठितम्॥<br><br>7830: दमस्तेजो वर्धयति पवित्रं दम उच्यते। विपाप्मा निर्भयो दान्तः पुरुषो विन्दन्ते महत्॥<br><br>7831: सुखं दान्तः प्रस्वपिति सुखं च प्रतिबुद्ध्यते। सुखं लोके विपर्येति मनश्चास्य प्रसीदति॥<br><br>7832: तेजो दमेन ध्रियते तन्न तीक्ष्णोऽधिगच्छति। अमित्रांश्च बहून् नित्यं पृथगात्मनि पश्यति॥<br><br>7833: क्रव्याट्य इव भूतानमदान्तेभ्यः सदाभयम्। तेषां विप्रतिषेधार्थं राजा सृष्टः स्वयम्भुवा॥<br><br>7834: आश्रमेषु च सर्वेषु दम एव विशिष्यते। यच्च तेषु फलं धर्मे भूयो दान्ते तदुच्यते॥<br><br>7835: तेषां लिङ्गानि वक्ष्यामि येषां समुदयो दमः। अकार्पण्यमसंरम्भः संतोष: श्रद्दधानता॥<br><br>7836: अक्रोध आर्जवं नित्यं नातिवादोऽभिमानिता। गुरुपूजानसूया च दया भूतेष्वपैशुनम्॥<br><br>7837: जनवादमृषावादस्तुतिनिन्दाविवर्जनम्। साधुकामश्च स्पृहयेन्नायति प्रत्ययेषु च॥<br><br>7838: अवैरकृत् सूपचारः समो निन्दाप्रशंसयोः। सुवृत्तः शीलसम्पन्नः प्रसन्नात्मऽऽत्मवान् प्रभुः॥<br><br>7839: प्राप्य लोके च सत्कारं स्वर्ग वै प्रेत्य गच्छति। दुर्गमं सर्वभूतानां प्रापयन् मोदते सुखी॥<br><br>7840: सर्वभूतहिते युक्तो न स्म यो द्विषते जनम्। महाह्रद इवाक्षोभ्यः प्रज्ञातृप्तः प्रसीदति॥<br><br>7841: अभयं यस्य भूतेभ्यः सर्वेषामभयं यतः। नमस्यः सर्वभूतानां दान्तो भवति बुद्धिमान्॥<br><br>7842: न हृष्यति महत्यर्थे व्यसने च न शोचति। स वै परिमितप्रज्ञः स दान्तो द्विज उच्यते॥<br><br>7843: कर्मभिः श्रुतिसम्पन्नः सद्भिराचरितैः शुचिः। सदैव दमसंयुक्तस्तस्य भुङ्क्ते महाफलम्। । अनसूया क्षमा शान्तिः संतोषः प्रियवादिता। सत्यं दानमनायासो नैष मार्गो दुरात्मनाम्॥<br><br>7844: कामक्रोधौ च लोभश्च परस्येाविकत्थना। कामक्रोधौ वशे कृत्वा ब्रह्मचारी जितेन्द्रियः ॥<br><br>7845: विक्रम्य घोरे तपसि ब्राह्मणः संशितव्रतः। कालाकाङ्क्षी चरेल्लोकान् निरपाय इवात्मवान्॥<br><br>7846: युधिष्ठिर उवाच द्विजातयो व्रतोपेता यदिदं भुञ्जते हविः। अन्नं ब्राह्मणकामाय कथमेतत् पितामह॥<br><br>7847: भीष्म उवाच अवेदोक्तव्रतोपेता भुञ्जाना: कार्यकारिणः। वेदोक्तेषु च भुञ्जाना व्रतलुब्धा युधिष्ठिर॥<br><br>7848: युधिष्ठिर उवाच यदिदं तप इत्याहुरुपवासं पृथग्जनाः। एतत् तपो महाराज उताहो किं तपो भवेत्॥<br><br>7849: भीष्म उवाच मासपक्षोपवासेन मन्यन्ते यत् तपो जनाः। आत्मतन्त्रोपघातस्तु न तपस्तत्सतां मतम्॥<br><br>7850: त्यागश्च संनतिश्चैव शिष्यते तप उत्तमम्। सदोपवासी च भवेद् ब्रह्मचारी सदा भवेत्॥<br><br>7851: मुनिश्च स्यात् सदा विप्रो दैवतं च सदा भवेत्। कुटुम्बिको धर्मकामः सदास्वप्नश्च भारत॥<br><br>7852: मांसादी सदा च स्यात् पवित्रश्च सदा भवेत्। अमृताशी सदा च स्याद् देवतातिथिपूजकः॥<br><br>7853: विघसाशी सदा च स्यात् सदा चैवातिथिव्रतः। श्रद्दधानः सदा च स्याद् देवताद्विजपूजकः॥<br><br>7854: युधिष्ठिर उवाच कधं सदोपवासी स्याद् ब्रह्मचारी कथं भवेत्। विघसाशी कथं च स्यात् सदा चैवातिथिव्रतः॥<br><br>7855: भीष्म उवाच अन्तरा प्रातराशं च सायमाशं तथैव च। सदोपवासी स भवेद् योन भुङ्क्तेऽन्तरा पुनः॥<br><br>7856: भार्यां गच्छन् ब्रह्मचारी ऋतौ भवति वै द्विजः। ऋतुवादी भवेन्नित्यं ज्ञाननित्यश्च यो नरः॥<br><br>7857: अभक्षयेत् तथा मांसमपांसाशी भवत्यपि। दाननिता; पवित्रश्च अस्वप्नश्च दिवास्वपन्॥<br><br>7858: भृत्यातिथिषु यो शुढे भुक्तवत्सु सदा सदा। अमृतं केवलं भुते इति विद्धि युधिष्ठिर॥<br><br>7859: (अदत्त्वा योऽतिथिभ्योऽन्नं न भुङ्क्ते सोऽतिथिप्रियः। अदत्त्वान्नं दैवतेभ्यो यो न भुङ्क्ते स दैवतम्। । ) अभुक्तवत्सु नाश्नानः सततं यस्तु वै द्विजः। अभोजनेन तेनास्य जित: स्वर्गो भवत्युत॥<br><br>7860: देवताभ्यः पितृभ्यश्च भृत्येभ्योऽतिथिभिः सह। अवशिष्टं तु योऽश्नाति तमाहुर्विघसाशिनम्॥<br><br>7861: तेषां लोका ह्यपर्यन्ता: सदने ब्रह्मणा सह। उपस्थिताश्चाप्सरोभिः परियान्ति दिवौकसः॥<br><br>7862: देवताभिश्च ये सार्धं पितृभिश्चोपभुञ्जते। रमन्ते पुत्रपौत्रैश्च तेषां गतिरनुत्तमा॥<br><br>7863: युधिष्ठिर उवाच यदिदं कर्म लोकेऽस्मिन् शुभं वा यदि वाशुभम्। पुरुषं योजयत्येव फलयोगेन भारता॥<br><br>7864: कर्तास्ति तस्य पुरुष उताहो नेति संशयः। एतदिच्छामि तत्त्वेन त्वत्तः श्रोतुं पितामह॥<br><br>7865: भीष्म उवाच अत्राप्युदाहरन्तीममितिहासं पुरातनम्। प्रह्लादस्य च संवादमिन्द्रस्य च युधिष्ठिर॥<br><br>7866: असक्तं धूतपाप्मानं कुले जातं बहुश्रुतम्। अस्तब्धमनहङ्कारं सत्त्वस्थं समये रतम्॥<br><br>7867: तुल्यनिन्दास्तुति दान्तं शून्यागारनिवासिनम्। चराचराणां भूतानां विदितप्रभवाप्ययम्॥<br><br>7868: अक्रुध्यन्तमहष्यन्तमप्रियेषु प्रियेषु च। काञ्चने वाथ लोष्टे वा उभयोः समदर्शनम्॥<br><br>7869: आत्मनि श्रेयसि ज्ञाने धीरं निश्चितनिश्चितम्। परावरज्ञं भूतानां सर्वज्ञं समदर्शनम्॥<br><br>7870: शक्रः प्रह्लादमासीनमेकान्ते संयतेन्द्रियम्। बुभुत्समानस्तत्प्रज्ञामभिगम्येदमब्रवीत्॥<br><br>7871: यैः कश्चित् सम्मतो लोके गुणैः स्यात् पुरुषो नृषु। भवत्यनपगान् सर्वांस्तान् गुणाल्लँक्षयामहे॥<br><br>7872: अथ ते लक्ष्यते बुद्धिः समा बालजनैरिह। आत्मानं मन्यमानः सन् श्रेयेः किमिह मन्यसे॥<br><br>7873: बद्धः पाशैश्च्युतः स्थानाद् द्विषतां वशमागतः। श्रिया विहीनः प्रह्लाद शोचितव्ये न शोचसि॥<br><br>7874: प्रज्ञालाभात् तु दैतेय उताहो धृतिमत्तया। प्रह्लाद सुस्थरूपोऽसि पश्यन् व्यसनमात्मनः॥<br><br>7875: इति संचोदितस्तेन धीरो निश्चितनिश्चयः। उवाच श्लक्ष्णया वाचा स्वां प्रज्ञामनुवर्णयन्॥<br><br>7876: प्रह्लाद उवाच प्रवृत्तिं च निवृत्तिं च भूतानां यो न बुद्ध्यते। तस्य स्तम्भो भवेद् बाल्यानास्ति स्तम्भोऽनुपश्यतः। । १४। स्वभावात् सम्प्रवर्तन्ते निवर्तन्ते तथैव च। सर्वे भावास्तथाभावाः पुरुषार्थो न विद्यते॥<br><br>7877: पुरुषार्थस्य चाभावे नास्ति कश्चिच्च कारकः। स्वयं न कुर्वतस्तस्य जातु मानो भवेदिह॥<br><br>7878: यस्तु कर्तारमात्मानं मन्यते साध्वसाधु वा। तस्य दोषवती प्रज्ञा अतत्त्वज्ञेति मे मतिः॥<br><br>7879: यदि स्यात् पुरुषः कर्ता शक्रात्मश्रेयसे ध्रुवम्। आरम्भास्तस्य सिद्ध्येयुर्न तु जातु परा भवेत्॥<br><br>7880: अनिष्टस्य हि निर्वृत्तिरनिर्वृत्तिः प्रियस्य च। लक्ष्यते यतमानानां पुरुषार्थस्ततः कुतः॥<br><br>7881: अनिष्टस्याभिनिर्वृत्तिमिष्टसंवृत्तिमेव च। अप्रयत्नेन पश्यामः केषाञ्चित् तत्स्वभावतः॥<br><br>7882: प्रतिरूपतराः केचिद् दृश्यन्ते बुद्धिमत्तराः। विरूपेभ्योऽल्पबुद्धिभ्यो लिप्समाना धनागमम्॥<br><br>7883: स्वभावप्रेरिताः सर्वे निविशन्ते गुणा यदा। शुभाशुभास्तदा तत्र कस्य किं मानकारणम्॥<br><br>7884: स्वभावादेव तत्सर्वमिति मे निश्चिता मतिः। आत्मप्रतिष्ठा प्रज्ञा वा मम नास्ति ततोऽन्यथा॥<br><br>7885: कर्मजं त्विह मन्यन्ते फलयोगं शुभाशुभम्। कर्मणां विषयं कृत्स्नमहं वक्ष्यामि तच्छृणु॥<br><br>7886: यथा वेदयते कश्चिदोदनं वायसो ह्यदन्। एवं सर्वाणि कर्माणि स्वभावस्यैव लक्षणम्॥<br><br>7887: विकारानेव यो वेद न वेद प्रकृतिं पराम्। तस्य स्तम्भौ भवेद् बाल्यान्नास्ति स्तम्भोऽनुपश्यतः॥<br><br>7888: स्वभावभाविनो भावान् सर्वानेवेह निश्चयात्। बुद्ध्यमानस्य दर्पो वा मानो वा किं करिष्यति॥<br><br>7889: वेद धर्मविधि कृत्स्नं भूतानां चाप्यनित्यताम्। तस्माच्छक न शोचामि सर्वं ह्येवेदमन्तवत्॥<br><br>7890: निर्ममो निरहंकारो निराशीर्मुक्तबन्धनः। स्वस्थो व्यपेतः पश्यामि भूतानां प्रभवाप्ययौ॥<br><br>7891: कृतप्रज्ञस्य दान्तस्य वितृष्णस्य निराशिषः। नायासो विद्यते शक्र पश्यतो लोकमव्ययम्॥<br><br>7892: प्रकृतौ च विकारे च न मे प्रीतिर्न च द्विषे। द्वेष्टारं च न पश्यामि यो मामद्य ममायते॥<br><br>7893: नोर्ध्वं नावाङ् न तिर्यक् च न क्वचिच्छक कामये। न हि ज्ञेये न विज्ञाने न ज्ञाने कर्म विद्यते॥<br><br>7894: शक्र उवाच येनैषा लभ्यते प्रज्ञा येनु शान्तिरवाप्यते। प्रब्रूहि तमुपायं मे सम्यक् प्रह्लाद पृच्छतः॥<br><br>7895: प्रह्लाद उवाच आर्जवेनाप्रमादेन प्रसादेनात्मवत्तया। वृद्धशुश्रषया शक्र पुरुषो लभते महत्॥<br><br>7896: स्वभावाल्लभते प्रज्ञां शान्तिमेति स्वभावतः। स्वभावादेव तत्सर्वं यत्किचिदनुपश्यसि॥<br><br>7897: इत्युक्तो दैत्यपतिना शक्रो विस्मयमागमत्। प्रीतिमांश्च तदा राजस्तद्वाक्यं प्रत्यपूजयत्॥<br><br>7898: स तदाभ्यर्च्य दैत्येन्द्रं त्रैलोक्यपतिरीश्वरः। असुरेन्द्रमुपामन्त्र्य जगाम स्वं निवेशनम्॥<br><br>7899: युधिष्ठिर उवाच यथा बुद्ध्या महीपालो भ्रष्टश्रीविचरेन्महीम्। कालदण्डविनिष्पिष्टस्तन्मे ब्रूहि पितामह॥<br><br>7900: भीष्म उवाच अत्राप्युदाहरन्तीममितिहासं पुरातनम्। वासवस्य च संवादं बलेवैरोचनस्य च॥<br><br>7901: पितामहमुपागम्य प्रणिपत्यकृताञ्जलिः। सर्वानेवासुरान् जित्वा बलिं पप्रच्छ वासवः॥<br><br>7902: यस्य स्म ददतो वित्तं न कदाचन हीयते। तं बलिं नाधिगच्छामि ब्रह्मन्नाचक्ष्व मे बलिम्॥<br><br>7903: स वायुर्वरुणश्चैव स रविः स च चन्द्रमाः। सोऽग्निस्तपति भूतानि जलं च स भवत्युत॥<br><br>7904: तं बलिं नाधिगच्छामि ब्रह्मन्नाचक्ष्व मे बलिम्। स एव ह्यस्तमयते स स्म विद्योतते दिशः॥<br><br>7905: स वर्षति स्म वर्षाणि यथाकालमतन्द्रितः। तं बलिं नाधिगच्छामि ब्रह्मन्नाचक्ष्व मे बलिम्॥<br><br>7906: ब्रह्मोवाच नैतत् ते साधु मघवन् यदेनमनुपृच्छसि। पृष्टस्तु नानृतं ब्रूयात् तस्माद् वक्ष्यामि ते बलिम्॥<br><br>7907: उष्टेषु यदि वा गोषु खरेष्वश्वेषु वा पुनः। वरिष्ठो भविता जन्तुः शून्यागारे शचीपते॥<br><br>7908: शक्र उवाच यदि स्म बलिना ब्रह्मशून्यागारे समेयिवान्। हन्यामेनं न वा हन्यां तद् ब्रह्मन्ननुशाधि माम्॥<br><br>7909: ब्रह्मोवाच मा स्म शक्र बलिं हिंसीन बलिर्वधमर्हति। न्यायस्तु शक्र प्रष्टव्यस्त्वया वासव काम्यया॥<br><br>7910: एवमुक्तो भगवता महेन्द्रः पृथिवीं तदा। चचारैरावतस्कन्धमधिरुह्य श्रिया वृतः॥<br><br>7911: ततो ददर्श स बलिं खरवेषेण संवृतम्। यथाऽऽख्यातं भगवता शून्यागारकृतालयम्॥<br><br>7912: शक्र उवाच खरयोनिमनुप्राप्तस्तुषभक्षोऽसि दानव। इयं ते योनिरधमा शोचस्याहो न शोचसि॥<br><br>7913: अदृष्टं बत पश्यामि द्विषतां वशामागतम्। श्रिया विहीनं मित्रैश्च भ्रष्टवीर्यपराक्रमम्॥<br><br>7914: यत् तद् यानसहौस्त्वं ज्ञातिभिः परिवारितः। लोकान् प्रतापयन् सर्वान् यास्यस्मानवितर्कयन्॥<br><br>7915: त्वन्मुखाश्चैव दैतेय व्यतिष्ठंस्त्व शासने। अकृष्टपच्या च मही तवैश्वर्ये बभूव ह॥<br><br>7916: इदं च तेऽद्य व्यसनं शोचस्याहो न शोचसि। यदाऽऽतिष्ठः समुद्रस्य पूर्वकूले विलेलिहन्॥<br><br>7917: ज्ञातीन् विभजतो वित्तं तदाऽऽसीत् ते मनः कथम्। यत् ते सहस्रसमिता ननृतुर्देवयोषितः॥<br><br>7918: कथमद्य तदा चैव मनस्ते दानवेश्वर। छत्रं तवासीत् सुमहत् सौवर्णं रत्नभूषितम्॥<br><br>7919: बहूनि वर्षपूगानि विहारे दीप्यतः श्रिया। सर्वाः पुष्करमालिन्यः सर्वाः काञ्चनसप्रभाः॥<br><br>7920: ननृतुस्तत्र गन्धर्वाः षट् सहस्राणि सप्तधा। यूपस्तवासीत् सुमहान् यजतः सर्वकाशनः॥<br><br>7921: यत्राददः सहस्राणि अयुतानां गवां दश। अनन्तरं सहस्रेण तदाऽऽसीद् दैन्य का मतिः॥<br><br>7922: यदा च पृथिवीं सर्वां यजमानोऽनुपर्यगाः। शम्याक्षेपेण विधिना तदाऽऽसीत् किं तु ते हृदि॥<br><br>7923: न ते पश्यामि भृङ्गारं न च्छत्रं व्यजने न च। ब्रह्मदत्तां च ते मालां न पश्याम्यसुराधिप॥<br><br>7924: बलिरुवाच न त्वं पश्यसि भृङ्गारं न च्छत्रं व्यजने न च। ब्रह्मदत्तां च मे मालां न त्वं द्रक्ष्यसि वासव॥<br><br>7925: गुहायां निहितानि त्वं मम रत्नानि पृच्छसि। यदा मे भविता कालस्तदा त्वं यानि द्रक्ष्यसि॥<br><br>7926: न त्वेतदनुरूपं ते यशसो वा कुलस्य च। समृद्धार्थोऽसमृद्धार्थं यन्मां कस्थितुमिच्छसि॥<br><br>7927: न हि दुःखेषु शोचन्ते न प्रहृष्यन्ति चर्धिषु। कृतप्रज्ञा ज्ञानतृप्ताः क्षान्ताः सन्तो मनीषिणः॥<br><br>7928: त्वं तु प्राकृतया बुद्ध्या पुरन्दर विकत्यसे। यदाहमिव भावी स्यास्तदा नैवं वदिष्यसि॥<br><br>7929: त्वं तु प्राकृतया बुद्ध्या पुरन्दर विकत्यसे। यदाहमिव भावी स्यास्तदा नैवं वदिष्यसि॥<br><br>7930: भीष्म उवाच पुनरेव तु तं शक्रः प्रहसन्निदमब्रवीत्। निःश्वसन्तं यथा नागं प्रव्याहाराय भारत॥<br><br>7931: शक्र उवाच यत् तद् यानसहस्रेण ज्ञातिभिः परिवारितः। लोकान् प्रतापयन् सर्वान् यास्यस्मानवितर्कयन्॥<br><br>7932: दृष्ट्वा सुकृपणां चेमामवस्थामात्मनो बले। ज्ञातिमित्रपरित्यक्तः शोचस्याहो न शोचसि॥<br><br>7933: प्रीतिं प्राप्यातुलां पूर्वं लोकांश्चात्मवशे स्थितान्। विनिपातमिमं बाह्यं शोचस्याहो न शोचसि॥<br><br>7934: बलिरुवाच अनित्यमुपलक्ष्येह कालपर्यायधर्मतः। तस्माच्छक न शोचामि सर्वं ह्येवेदमन्तवत्॥<br><br>7935: अन्वन्त इमे देहा भूतानां च सुराधिप। तेन शक न शोचामि नापराधादिदं मम॥<br><br>7936: जीवितं च शरीरं च जात्यैव सह जायते। उमे सह विवर्धते उभे सह विनश्यतः॥<br><br>7937: न हीदृशमहं भावमवशः प्राप्य केवलम्। यदेवमभिजानामि का व्यथा मे विजानतः॥<br><br>7938: भूतानां निधनं निष्ठा स्रोतसामिव सागरः। नैतत् सम्यग्विजानन्तो नरा मुह्यन्ति वज्रधृक्॥<br><br>7939: य त्वेवं नाभिजानन्ति रजोमोहपरायणाः। ते कृच्छं प्राप्य सीदन्ति बुद्धिर्येषां प्रणश्यति॥<br><br>7940: बुद्धिलाभात् तु पुरुषः सर्वं तुदति किल्बिषम्। विपाप्मा लभते सत्त्वं सत्त्वस्थः सम्प्रसीदति॥<br><br>7941: ततस्तु ये निवर्तन्ते जायन्ते वा पुनः पुनः। कृपणाः परितप्यन्ते तैरथैरभिचोदिताः॥<br><br>7942: अर्थसिद्धिमनर्थं च जीवितं मरणं तथा। सुखदुःखफले चैव न दृष्मि न च कामये॥<br><br>7943: हतं हन्ति हतो ह्येव यो नरो हन्ति कञ्चन। उभौ तौ न विजानीतो यश्च हन्ति हतश्च यः॥<br><br>7944: हत्वा जित्वा च मघवन् यः कश्चित् पुरुषायते। अकर्ता होव भवति कर्ता ह्येव करोति तत्॥<br><br>7945: को हि लोकस्य कुरुते विनाशप्रभवावुभौ। कृतं हि तत् कृतेनैव कर्ता तस्यापि चापरः॥<br><br>7946: पृथिवी ज्योतिराकाशमापो वायुश्च पञ्चमः। एतद्योनीनि भूतानि तत्र का परिदेवना॥<br><br>7947: महाविद्योऽल्पविद्यश्च बलवान् दुर्बलश्च यः। दर्शनीयो विरूपश्च सुभगो दुर्भगश्च यः॥<br><br>7948: सर्वं काल: समादत्ते गम्भीरः स्वेन तेजसा। तस्मिन् कालवशं प्राप्ते का व्यथा मे विजानतः॥<br><br>7949: दग्धमेवानुदहति हतमेवानुहन्यते। नश्यते नष्टमेवाग्रे लब्धव्यं लभते नरः॥<br><br>7950: नास्य द्वीप: कुतः पारो नावारः सम्प्रदृश्यते। नान्तमस्य प्रपश्यामि विधेर्दिव्यस्य चिन्तयन्॥<br><br>7951: यदि मे पश्यतः कालो भूतानि न विनाशयेत्। स्यान्मे हर्षश्च दर्पश्च क्रोधश्चैव शचीपते॥<br><br>7952: तुषभक्षं तु मां ज्ञात्वा प्रविविक्तजने गृहे। बिभ्रतं गार्दभं रूपमागत्य परिगर्हसे॥<br><br>7953: २३॥<br><br>7954: इच्छन्नहं विकुर्यां हि रूपाणि बहुधाऽऽत्मनः। विभीषणानि यानीक्ष्य पलायेथास्त्वमेव मे॥<br><br>7955: कालः सर्वं समादत्ते कालः सर्वं प्रयच्छति। कालेन विहितं सर्वं मा कृथाः शक्र पौरुषम्॥<br><br>7956: पुरा सर्वं प्रव्यथितं मयि क्रुद्धे पुरंदर। अवैमि त्वस्य लोकस्य धर्मं शक्र सनातनम्॥<br><br>7957: त्वमप्येवमवेक्षस्व माऽऽत्मना विस्मयं गमः। प्रभवश्च प्रभावश्च नात्मसंस्थः कदाचन। ॥<br><br>7958: कौमारमेव ते चित्तं तथैवाद्य यथा पुरा। समवेक्षस्व मघवन् बुद्धिं विन्दस्व नैष्ठिकीम्॥<br><br>7959: देवा मनुष्याः पितरो गन्धर्वोरगराक्षसाः। आसन् सर्वे मम वशे नत् सर्वं वेत्थ वासव॥<br><br>7960: नमस्तस्यै दिशेऽप्यस्तु यस्यां वैरोचनो बलिः इति मामभ्यपद्यन्त बुद्धिमात्सर्यमोहिताः॥<br><br>7961: । नाहं तदनुशोचामि नात्मभ्रंशं शचीपते। एवं मे निश्चिता बुद्धिः शास्तुस्तिष्ठाम्यहं वशे॥<br><br>7962: दृश्यते हि कुले जातो दर्शनीयः प्रतापवान्। दुःखं जीवन् सहामात्यो भवितव्यं हि तत् तथा॥<br><br>7963: दौष्कुलेयस्तथा मूढो दुर्जातः शक्र दृश्यते। सुखं जीवन् सहामात्यो भवितव्यं हि तत् तथा॥<br><br>7964: कल्याणी रूपसम्पन्ना दुर्भगा शक्र दृश्यते। अलक्षणा विरूपा च सुभगा दृश्यते परा॥<br><br>7965: नैतदस्मत्कृतं शक्र नैतच्छक त्वया कृतम्। यत् त्वमेवंगतो जिन् यच्चाप्येवंगता वयम्॥<br><br>7966: न कर्म भविताप्येतत् कृतं मम शतक्रतो। ऋद्धिर्वाप्यथवा नद्धिः पर्यायकृतमेव तत्॥<br><br>7967: पश्यामि त्वां विराजत्वं देवराजमवस्थितम्। श्रीमन्तं द्युतिमन्तं च गर्जमानं ममोपरि॥<br><br>7968: एवं नैव न चेत् कालो मामाक्रम्य स्थितो भवेत्। पातयेयमहं त्वाद्य सवज्रमपि मुष्टिना॥<br><br>7969: न तु विक्रमकालोऽयं शान्तिकालोऽयमागतः। कालः स्थापयते सर्वं काल: पचति वै तथा॥<br><br>7970: मां चेदभ्यागतः कालो दानवेश्वरपूजितम्। गर्जन्तं प्रतपन्तं च कमन्यं नागमिष्यति॥<br><br>7971: द्वादशानां तु भवतामादित्यानां महात्मनाम्। तेजांस्येकेन सर्वेषां देवराज धृतानि मे॥<br><br>7972: अहमेवोद्वहाम्यापो विसृजामि च वासव। तपामि चैव त्रैलोक्यं विद्योताम्यहमेव च॥<br><br>7973: संरक्षामि विलुम्पामि ददाम्यहमथाददे। संयच्छामि नियच्छामि लोकेषु प्रभुरीश्वरः॥<br><br>7974: तदद्य विनिवृत्तं मे प्रभुत्वममराधिप। कालसैन्यावगाढस्य सर्वं न प्रतिभाति मे॥<br><br>7975: नाहं कर्ता न चैव त्वं नान्यः कर्ता शचीपते। पर्यायेण हि भुज्यन्ते लोकाः शक्र यदृच्छया॥<br><br>7976: मासमासार्धवेश्मानमहोरात्राभिसंवृतम्। ऋतुद्वारं वर्षमुखमायुर्वेदविदो जनाः॥<br><br>7977: आहुः सर्वमिदं चिन्त्यं जनाः केचिन्मनीषया। अस्याः पञ्चैव चिन्तायाः पर्येष्यामि च पञ्चधा॥<br><br>7978: गम्भीरं गहनं ब्रह्म महत्तोयार्णवं यथा। अनादिनिधनं चाहुरक्षरं क्षरमेव च॥<br><br>7979: सत्त्वेषु लिङ्गमावेश्य निर्लिङ्गमपि तत् स्वयम्। मन्यन्ते ध्रुवमेवैनं ये जनास्तत्त्वदर्शिनः॥<br><br>7980: भूतानां तु विपर्यासं कुरुते भगवानिति। न ह्येतावद् भवेद् गम्यं न यस्मात् प्रभवेत् पुनः॥<br><br>7981: गतिं हि सर्वभूतानामगत्वा क्व गमिष्यति। यो धावता न हातव्यस्तिष्ठन्नपि न हीयते॥<br><br>7982: तमिन्द्रियाणि सर्वाणि नानुपश्यन्ति पञ्चधा। आहुश्चै केचिदग्नि केचिदाहुः प्रजापतिम्॥<br><br>7983: ऋतून् मासार्धमासांश्च दिवसांश्च क्षणांस्तथा। पूर्वाह्लमपराहं च मध्याह्नमपि चापरे॥<br><br>7984: मुहूर्तमपि चैवाहुरेकं सन्तमनेकधा। तं कालमिति जानीहि यस्य सर्वमिदं वशे॥<br><br>7985: बहूनीन्द्रसहस्राणि समतीतानि वासव। बलवीर्योपपन्नानि यथैव त्वं शचीपते। ॥<br><br>7986: त्वामप्यतिबलं शक्र देवराज बलोत्कटम्। प्राप्ते काले महावीर्यः कालः संशमयिष्यति॥<br><br>7987: य इदं सर्वमादत्ते तस्माच्छक स्थिरो भव। मया त्वया च पूर्वेश्च न स शक्योऽतिवर्तितुम्॥<br><br>7988: योमतां प्राप्य जानीषे राज्यश्रियमनुत्तमाम्। स्थिता मयीति तन्मिथ्या नैषा होकत्र तिष्ठति॥<br><br>7989: स्थिता हीन्द्र सहस्रेषु त्वद्विशिष्टतमेष्वियम्। मां च लोला परित्यज्य त्वामगाद् विबुधाधिप॥<br><br>7990: मैवं शक्र पुनः कार्षीः शान्तो भवितुमर्हसि। त्वामप्येवंविधं ज्ञात्वा क्षिप्रमन्यं गमिष्यति॥<br><br>7991: भीष्म उवाच शतक्रतुरथापश्यद् बलेर्दीप्तां महात्मनः। स्वरूपिणी शरीराद्धि निष्कामन्तीं तदा श्रियम्॥<br><br>7992: तां दृष्ट्वा प्रभया दीप्तां भगवान् पाकशासनः। विस्मयोत्फुल्लनयनो बलिं पप्रच्छ वासवः॥<br><br>7993: शक्र उवाच बले केयमपक्रान्ता रोचमाना शिखण्डिनी। त्वत्त: स्थिता सकेयूरा दीप्यमाना स्वतेजसा। ॥<br><br>7994: बलिरुवाच न हीमामासुरी वेदि न दैवीं च न मानुषीम्। त्वमेनां पृच्छ वा मा वा यथेष्टं कुरु वासव॥<br><br>7995: शक्र उवाच का त्वं बलेरपक्रान्ता रोचमाना शिखण्डिनी। अजानतो ममाचक्ष्व नामधेयं शुचिस्मिते॥<br><br>7996: का त्वं तिष्ठसि मामेवं दीप्यमाना स्वतेजसा। हित्वा दैत्यवरं सुभ्र तन्ममाचक्ष्व पृच्छतः॥<br><br>7997: श्रीरुवाच न मां विरोचनो वेद नायं वैरोचनो बलिः। आहुर्मी दुःसहेत्येवं विधिति च मां विदुः॥<br><br>7998: भूतिर्लक्ष्मीति मामाहुः श्रीरित्येवं च वासव। त्वं मां शक न जानीषे सर्वे देवा न मां विदुः॥<br><br>7999: शक्र उवाच किमिदं त्वं मम कृते उताहो बलिनः कृते। दुःसहे विजहास्येनं चिरसंवासिनी सती॥<br><br>8000: श्रीरुवाच नो धाता न विधाता मां विदधाति कथंचन। कालस्तु शक्र पर्यागा-मैनं शक्रावमन्यथाः॥<br><br>8001: शक्र उवाच कथं त्वया बलिस्त्यक्तः किमर्थं वा शिखण्डिनि। कथं च मां न जह्यास्त्वं तन्मे ब्रूहि शुचिस्मिते॥<br><br>8002: श्रीरुवाच सत्ये स्थितास्मि दाने च व्रते तपसि चैव हि। पराक्रमे च धर्मे च पराचीनस्ततो बलिः॥<br><br>8003: ब्रह्मण्योऽयं पुरा भूत्वा सत्यवादी जितेन्द्रियः। अभ्यसूयद् ब्राह्मणानामुच्छिष्टश्चास्पृशद् घृतम्॥<br><br>8004: यज्ञशीलः सदा भूत्वा मामेव यजत स्वयम्। प्रोवाच लोकान् मूढात्मा कालेनोपनिपीडितः॥<br><br>8005: अपाकृता ततः शक्र त्वयि वत्स्यामि वासवा अप्रमत्तेन धार्यास्मि तपसा विक्रमेण च॥<br><br>8006: शक्र उवाच नास्ति देवमनुष्येषु सर्वभूतेषु वा पुमान्। यस्त्वामेको विषहितुं शक्नुयात् कमलालये॥<br><br>8007: श्रीरुवाच नैव देवो न गन्धर्वो नासुरो न च राक्षसः। यो मामेको विषहितुं शक्तः कश्चित् पुरंदर॥<br><br>8008: शक्र उवाच तिष्ठेथा मयि नित्यं त्वं यथा तद् ब्रूहि मे शुभे। तत् करिष्यामि ते वाक्यमृतं तद् वक्तुमर्हसि॥<br><br>8009: श्रीरुवाच स्थास्यामि नित्यं देवेन्द्र यथा त्वयि निबोध तत्। विधिना वेददृष्टेन चतुर्धा विभजस्व माम्॥<br><br>8010: शक्र उवाच अहं वै त्वां निधास्यामि यथाशक्ति यथाबलम्। न त मेऽतिक्रमः स्याद् स्याद् वै सदा लक्ष्मि तवान्तिके॥<br><br>8011: भूमिरेव मनुष्येषु धारिणी भूतभाविनी। सा ते पादं तितिक्षेत समर्था हीति मे मतिः॥<br><br>8012: श्रीरुवाच एष मे निहितः पादो योऽयं भूमौ प्रतिष्ठितः। द्वितीयं शक्र पादं मे तस्मात् सुनिहितं कुरु॥<br><br>8013: शक्र उवाच आप एव मनुष्येषु द्रवन्त्यः परिचारिणीः। तास्ते पादं तितिक्षन्तामलमापस्तितिक्षितुम्॥<br><br>8014: श्रीरुवाच एष मे निहितः पादो योऽयमप्सु प्रतिष्ठितः। तृतीयं शक्र पादं मे तस्मात् सुनिहितं कुरु॥<br><br>8015: शक्र उवाच यस्मिन् वेदाश्च यज्ञाश्च यस्मिन् देवा: प्रतिष्ठिताः। तृतीयं पादमग्निस्ते सुधृतं धारयिष्यति॥<br><br>8016: श्रीरुवाच एष मे निहितः पादो योऽयमग्नौ प्रतिष्ठितः। चतुर्थं शक्र पादं मे तस्मात् सुनिहितं कुरु॥<br><br>8017: शक्र उवाच ये वै सन्तो मनुष्येषु ब्रह्मण्याः सत्यवादिनः। ते ते पादं तितिक्षन्तामलं सन्तस्तितिक्षितुम्॥<br><br>8018: श्रीरुवाच एष मे निहितः पादो योऽयं सत्सु प्रतिष्ठितः। एवं हि निहिता शक्र भूतेषु परिधत्स्व माम्॥<br><br>8019: शक्र उवाच भूतानामिह यो वै त्वां मया विनिहितां सतीम्। उपहन्यात् स मे धृष्यस्तथा शृण्वन्तु मे वचः॥<br><br>8020: ततस्त्यक्तः श्रिया राजा दैत्यानां बलिरब्रवीत्। यावत् पुरस्तात् प्रतपेत् तावद् वै दक्षिणां दिशम्। पश्चिमां तावदेवापि तथोदीची दिवाकरः॥<br><br>8021: तथा मध्यंदिने सूर्यो नास्तमेति यदा तदा। पुनर्देवासुरं युद्धं भावि जेतास्मि वस्तदा॥<br><br>8022: सर्वलोकान् यदाऽऽदित्य एकस्थस्तापयिष्यति। तदा देवासुरे युद्धे जेताहं त्वां शतक्रतो॥<br><br>8023: शक्र उवाच ब्रह्मणोऽस्मि समादिष्टो न हन्तव्यो भवानिति। तने तेऽहं बले वज्रं न विमुञ्चामि मूर्धनि॥<br><br>8024: यथेष्टं गच्छ दैत्येन्द्र स्वस्ति तेऽसतु महासुर। आदित्यो नैव तपिता कदाचिन्मध्यत: स्थितः॥<br><br>8025: स्थापितो ह्यस्य समयः पूर्वमेव स्वयम्भुवा। अजस्रं परियात्येष सत्येनावतपन् प्रजाः॥<br><br>8026: अयनं तस्य षण्मासानुत्तरं दक्षिणं तथा। येन संयाति लोकेषु शीतोष्णे विसृजन् रविः॥<br><br>8027: भीष्म उवाच एवमुक्तस्तु दैत्येन्द्रो बलिरिन्द्रेण भारत। जगाम दक्षिणामाशामुदीची तु पुरंदरः॥<br><br>8028: इत्येतद् बलिना गीतमनहंकारसंज्ञितम्। वाक्यं श्रुत्वा सहस्राक्षः खमेवारुरुहे तदा॥<br><br>8029: भीष्म उवाच अत्रैवोदाहरन्तीममितिहासं पुरातनम्। शतक्रतोश्च संवादं नमुचेश्च युधिष्ठिर॥<br><br>8030: श्रिया विहीनमासीनमक्षोभ्यमिव सागरम्। भवाभवज्ञं भूतानामित्युवाच पुरंदरः॥<br><br>8031: नमुचि रुवाच बद्धः पाशैश्चयुतः स्थानाद् द्विषतां वशमागतः। श्रिया विहीनो नमुचे शोचस्याहो न शोचसि॥<br><br>8032: अनिवार्येण शोकेन शरीरं चोपतप्यते। अमित्राश्च प्रहष्यन्ति शोके नास्ति सहायता॥<br><br>8033: तस्माच्छक न शोचामि सर्वं ह्येवेदमन्तवत्। संतापाद् भ्रश्यते रूपं संतापाद् भ्रश्यते श्रियः॥<br><br>8034: संतापाद भ्रश्यते चायुर्धर्मश्चैव सुरेश्वर। विनीय खलु तद् दुःखमागतं वैमनस्यजम्॥<br><br>8035: ध्यातव्यं मनसा हृद्यं कल्याणं संविजानता। यदा यदा हि पुरुषः कल्याणे कुरुते मनः। तदा तस्य प्रसिध्यन्ति सर्वार्था नात्र संशयः॥<br><br>8036: एकः शास्ता न द्वितीयोऽस्ति शास्ता गर्भे शयानं पुरुषं शास्ति शास्ता। तेनायुयुक्तः प्रवणादिवोदकं यथा नियुक्तोऽस्मि तथा वहामि॥<br><br>8037: भवाभवौ त्वभिजानन् गरीयो ज्ञानाच्छ्रेयो न तु करोमि। आशासु धासु परासु कुर्वन् यथा नियुक्तोऽस्मि तथा वहामि॥<br><br>8038: यथा यथास्य प्राप्तव्यं प्राप्नोत्येव तथा तथा। भवितव्यं यथा यच्च भवत्येव तथा तथा॥<br><br>8039: यत्र यत्रैव संयुक्तो धात्रा गर्भे पुनः पुनः। तत्र तत्रैव वसति न यत्र स्वयमिच्छति॥<br><br>8040: भावो योऽयमनुप्राप्तो भवितव्यमिदं मम। इति यस्य सदा भावो न स मुह्येत् कदाचन॥<br><br>8041: पर्यायैर्हन्यमानानामभियोक्तो न विद्यते। दुःखमेतत् तु यद् द्वेष्टा कर्ताहमिति मन्यते॥<br><br>8042: ऋषींश्च देवांश्च महासुरांश्च त्रैविद्यवृद्धांश्च वने मुनींश्च। कानापदो नोपनमन्ति लोके परावरज्ञास्तु न सम्भ्रमन्ति॥<br><br>8043: न पण्डितः क्रुद्ध्यति नाभिपद्यते न चापि संसीदति न प्रहष्यति। न चार्थकृच्छ्रव्यसनेषु शोचते स्थितः प्रकृत्या हिमवानिवाचलः॥<br><br>8044: यमर्थसिद्धिः परमा न मोहयेत् तथैव काले व्यसनं न मोहयेत्। सुखं च दुःखं च तथैव मध्यम निषेवते यः स धुरंधरो नरः॥<br><br>8045: यां यामवस्थां पुरुषोऽधिगच्छेत् तस्यां रमेतापरितप्यमानः। एवं प्रवृद्धं प्रणुदन्मनोज संतापनीयं सकलं शरीरात्॥<br><br>8046: न तत्सदः सत्परिवत् सभा च सा प्राप्य यां न कुरुते सदा भयम्। धर्मतत्त्वमवगाह्य बुद्धिमान् योऽभ्युपैति स धुरंधरः पुमान्॥<br><br>8047: प्राज्ञस्य कर्माणि दुरन्वयानि न वै प्राज्ञो मुह्यति मोहकाले। स्तावत् कृच्छ्रामापदं प्राप्य वृद्धः॥<br><br>8048: न मन्त्रबलवीर्येण प्रज्ञया पौरुषेण च। न शीलेन न वृत्तेन तथा नैवार्थसम्पदा। अलभ्यं लभते मर्त्यस्तत्र का परिदेवना॥<br><br>8049: यदेवमनुजातस्य धातार विदधुः पुरा। तदेवानुचरिष्यामि किं ते मृत्युः करिष्यति॥<br><br>8050: लब्धव्यान्येव लभते गन्तव्यान्येव गच्छति। प्राप्तव्यान्येव चाप्नोति दुःखानि च सुखानि च॥<br><br>8051: एतद् विदित्वा कात्र्येन यो न मुह्यति मानवः। कुशली सर्वदुःखेषु स वै सर्वधनो नरः॥<br><br>8052: युधिष्ठिर उवाच मग्नस्य व्यसने कृच्छ्रे किं श्रेयः पुरुषस्य हि। बन्धुनाशे महीपाल राज्यनाशेऽथवा पुनः॥<br><br>8053: त्वं हि नः परमो वक्ता लोकेऽस्मिन् भरतर्षभ। एतद् भवन्तं पृच्छामि तन्मे तवं वक्तुमर्हसि॥<br><br>8054: भीष्म उवाच पुत्रदारैः सुखैश्चैव वियुक्तस्य धनेन वा। मग्नस्य व्यसने कृच्छ्रे धृतिः श्रेयस्करी नृप॥<br><br>8055: धैर्येण युक्तस्य सत: शरीरं न विशीर्यते। विशोकता सुखं धत्ते धत्ते चारोग्यमुत्तमम्॥<br><br>8056: आरोग्याच्च शरीरस्य स पुनर्विन्दते श्रियम्। यच्च प्राज्ञो नरस्तात सात्त्विकी वृत्तिमास्थितः॥<br><br>8057: तस्यैश्वर्यं च धैर्यं च व्यवसायश्च कर्मसु। अत्रैवोदाहरन्तीममितिहासं पुरातनम्॥<br><br>8058: बलिवासवसंवादं पुनरेव युधिष्ठिर। वृत्ते देवासुरे युद्धे दैत्यदानवसंक्षये॥<br><br>8059: विष्णुक्रान्तेषु लोकेषु देवराजे शतक्रतो। इज्यमानेषु देवेषु चातुर्वर्ण्य व्यवस्थिते॥<br><br>8060: समृद्धमात्रे त्रैलोक्ये प्रीतियुक्ते स्वयम्भुवि। रुद्रैर्वसुभिरादित्यैरश्विभ्यामपि चर्षिभिः॥<br><br>8061: गन्धर्वैर्भुजगेन्दैश्च सिद्धैश्चान्यैर्वृतः प्रभुः। चतुर्दन्तं सुदान्तं च वारणेन्द्रं श्रिया वृतम्। आरुरािवतं शक्रस्त्रैलोक्यमनुसंययौ॥<br><br>8062: स कदाचित् समुद्रान्ते कस्मिश्चिद् गिरिगह्वरे। बलिं वैरोचनि वज्री ददर्शोपससर्य च॥<br><br>8063: तमैरावतमूर्धस्थं प्रेक्ष्य देवगणैर्वृतम्। सुरेन्द्रमिन्द्रं दैत्येन्द्रो न शुशोच न विव्यथे॥<br><br>8064: दृष्ट्वा तमविकारस्थं तिष्ठन्तं निर्भयं बलिम्। अधिरूढो द्विपश्रेष्ठमित्युवाच शतक्रतुः॥<br><br>8065: दैत्य न व्यथसे शौर्यादथवा वृद्धसेवया। तपसा भावितत्वाद् वा सर्वथैतत् सुदुष्करम्॥<br><br>8066: शत्रुभिर्वशमानीतो हीनः स्थानादनुत्तमात्। वैरोचने किमाश्रित्य शोचितव्ये न शोचसि॥<br><br>8067: श्रैष्ठ्यं प्राप्य स्वजातीनां महाभोगाननुत्तमान्। हतस्वरत्नराज्यस्त्वं ब्रूहि कस्मान्न शोचसि॥<br><br>8068: ईश्वरो हि पुरा भूत्वा पितृपैतामहे पदे। तत्त्वमद्य हृतं दृष्ट्वा सपत्नैः किं न शोचसि॥<br><br>8069: बद्धश्च वारुणैः पाशैर्वज्रेण च समाहतः। हतदारो हृतधनो ब्रूहि कस्मान्न शोचसि॥<br><br>8070: नष्टश्रीविभवभ्रष्टो यन्न शोचसि दुष्करम्। त्रैलोक्यराज्यनाशे हि कोऽन्यो जीवितुमुत्सहेत्॥<br><br>8071: एतच्चान्यच्च परुषं ब्रुवन्तं परिभूय तम्। श्रुत्वा सुखमसम्भ्रान्तो बलिवैरोचनोऽब्रवीत्॥<br><br>8072: बलिरुवाच निगृहीते मयि भृशं शक्र किं कत्थितेन ते। वज्रमुद्यम्य तिष्ठन्तं पश्यामि त्वां पुरंदर॥<br><br>8073: अशक्तः पूर्वमासीस्त्वं कथञ्चिच्छक्ततां गतः। कस्त्वदन्य इमां वाचं सुत्रां वक्तुमर्हति॥<br><br>8074: यस्तु शत्रोर्वशस्थस्य शक्तोऽपि कुरुते दयाम्। हस्तप्राप्तस्य वीरस्य तं चैव पुरुषं विदुः॥<br><br>8075: अनिश्चयो हि युद्धेषु द्वयोर्विवदमानयोः। एकः प्राप्नोति विजयमेकश्चैव पराजयम्॥<br><br>8076: मा च तेऽभूत् स्वभावोऽयमिति ते देवपुङ्गवा ईश्वरः सर्वभूतानां विक्रमेण जितो बलात्॥<br><br>8077: नैतदस्मत्कृतं शक्र नैतच्छक कृतं त्वया। यत् त्वमेवंगतो वज्रिन् यद्वाप्येवंगता वयम्॥<br><br>8078: अहमासं यथाद्य त्वं भविता त्वं यथा वयम्। मावमंस्था मया कर्म दुष्कृतं कृतमित्युत। ॥<br><br>8079: सुखदुःखे हि पुरुषः पर्यायेणाधिगच्छति। पर्यायेणासि शक्रत्वं प्राप्तः शक्र न कर्मणा॥<br><br>8080: काल: काले नयति मां त्वां च कालोनयत्ययम्। तेनाहं त्वं यथा नाद्यं त्वं चापि न यथा वयम्॥<br><br>8081: न मातृपितृशुश्रूषा न च दैवतपूजनम्। नान्यो गुणसमाचारः पुरुषस्य सुखावहः॥<br><br>8082: न विद्या न तपो दानं न मित्राणि न बान्धवाः। शक्नुवन्ति परित्रातुं नरं कालेन पीडितम्॥<br><br>8083: नागामिनमनर्थं हि प्रतिघातशतैरपि। शक्नुवन्ति प्रतिव्योढुमृते बुद्धिबलान्नराः॥<br><br>8084: पर्यायैर्हन्यमानानां परित्राता न विद्यते। इदं तु दुःखं यच्छक कर्ताहमिति मन्यसे॥<br><br>8085: यदि कर्ता भवेत् कर्ता न क्रियेत कदाचन। यस्मात्तु क्रियते कर्ता तस्मात् कर्ताप्यनीश्वरः॥<br><br>8086: कालेनाहं त्वामजयं कालेनाहं जितस्त्वया। गन्ता गतिमतां काल: कालः कलयति प्रजाः॥<br><br>8087: इन्द्र प्राकृतया बुद्ध्या प्रजलयं नावबुद्ध्यसे। केचित् त्वां बहु मन्यन्ते श्रेष्ठ्यं प्राप्तं स्वकर्मणा। ॥<br><br>8088: कथमस्मद्विधो नाम जानल्लोकप्रवृत्तयः। कालेनाभ्याहतः शोचेन्मुह्येद् वाप्यथ विभ्रमेत्॥<br><br>8089: नित्यं कालपरीतस्य मम वा मद्विधस्य वा। बुद्धिर्व्यसनमासाद्य भिन्ना नौरिव सीदति॥<br><br>8090: अहं च त्वं च ये चान्ये भविष्यन्ति सुराधिपाः। ते सर्वे शक यास्यन्ति मार्गमिन्द्रशतैर्गतम्॥<br><br>8091: त्वामप्येवं सुदुर्धर्षं ज्वलन्तं परया श्रिया। काले परिणते कालः कालयिष्यति मामिव॥<br><br>8092: बहूनीन्द्रसहस्राणि दैवतानां युगे युगे। अभ्यतीतानि कालेन कालो हि दुरतिक्रमः॥<br><br>8093: इदं तु लब्ध्वा संस्थानमात्मानं बहु मन्यसे। सर्वभूतभवं देवं ब्रह्माणमिव शाश्वतम्॥<br><br>8094: न चेदमचलं स्थानमनन्तं वापि कस्यचित्। त्वं तु बालिशया बुद्ध्या ममेदमिति मन्यसे॥<br><br>8095: अविश्वस्ते विश्वसिषि मन्यसे वाध्रुवे ध्रुवम्। नित्यं कालपरीतात्मा भवत्येवं सुरेश्वर॥<br><br>8096: ममेयमिति मोहात् त्वं राजश्रियमभीप्ससि। नेयं तव न चास्माकं न चान्येषां स्थिरा सदा॥<br><br>8097: अतिक्रम्य बहूनन्यांस्त्वयि तावदियं गता। कंचित् कालमियं स्थित्वा त्वयि वासव चञ्चला॥<br><br>8098: गौर्निपानमिवोत्सृज्य पुनरन्यं गमिष्यति। राजलोका ह्यतिक्रान्ता यान्न संख्यातुमुत्सहे॥<br><br>8099: त्वत्तो बहुतराश्चान्ये भविष्यन्ति पुरंदर। सवृक्षौषधिरत्नेयं सहसत्त्ववनाकरा॥<br><br>8100: तानिदानीं च पश्यामि यैर्भुक्तेयं पुरा मही। पृथुरैलो मयो भीमो नरकः शम्बरस्तथा॥<br><br>8101: अश्वग्रीवः पुलोमा च स्वर्भानुरमितध्वजः। प्रह्लादो नमुचिर्दक्षो विप्रचित्तिर्विरोचनः॥<br><br>8102: ह्रीनिषेवः सुहोत्रश्च भूरिहा पुष्पवान वृषः। सत्येषुर्ऋषभो बाहुः कपिलाश्वो विरूपकः॥<br><br>8103: बाणः कार्तस्वरो वह्निविश्वदंष्ट्रोऽथ नैऋतिः। संकोचोऽथ वरीताक्षो वराहाश्वो रुचिप्रभः॥<br><br>8104: विश्वजित् प्रतिरूपश्च वृषाण्डो विष्करो मधुः। हिरण्यकशिपुश्चैव कैटभश्चैव दानवः॥<br><br>8105: दैतेया दानवाश्चैव सर्वे ते नैर्ऋतैः सह। एते चान्ये च बहव पूर्वे पूर्वतराश्च ये॥<br><br>8106: दैत्येन्द्रा दानवेन्द्राश्च यांश्चान्याननुशुश्रुम। बहवः पूर्वदैत्येन्द्राः संत्यज्य पृथिवीं गताः॥<br><br>8107: कालेनाभ्याहताः सर्वे कालो हि बलवत्तरः। सर्वैः ऋतुशतैरिष्टं न त्वमेकः शतक्रतुः॥<br><br>8108: सर्वे धर्मपराश्चासन् सर्वे सततसत्रिणः। अन्तरिक्षचराः सर्वे सर्वेऽभिमुखयोधिनः॥<br><br>8109: सर्वे संहननोपेताः सर्वे परिघबाहवः। सर्वे मायाशतधराः सर्वे ते कामरूपिणः॥<br><br>8110: सर्वे समरमासाद्य न श्रूयन्ते पराजिताः। सर्वे सत्यव्रतपराः सर्वे कामविहारिणः॥<br><br>8111: सर्वे वेदव्रतपराः सर्वे चैव बहुश्रुताः। सर्वे सम्मतमैश्वर्यमीश्वराः प्रतिपेदिरे॥<br><br>8112: न चैश्वर्यमदस्तेषां भूतपूर्वो महात्मनाम्। सर्वे यथार्हदातारः सर्वे विगतमत्सराः॥<br><br>8113: सर्वे सर्वेषु भूतेषु यथावत् प्रतिपेदिरे। सर्वे दाक्षायणीपुत्राः प्राजापत्या महाबलाः॥<br><br>8114: ज्वलन्तः प्रतपन्तश्च कालेन प्रतिसंहृताः। त्वं चैवेमां यदा भुक्त्वा पृथिवीं त्यक्षसे पुनः॥<br><br>8115: न शक्ष्यसि तदा शक्र नियन्तुं शोकमात्मनः। मुञ्चेञ्छां कामभोगेषु मुञ्चेमं श्रीभवं मदम्॥<br><br>8116: ६४! एवं स्वराज्यनाशे त्वं शोकं सम्प्रसहिष्यसि। शोककाले शुचो मा त्वं हर्षकाले च मा हृषः॥<br><br>8117: अतीतानागतं हित्वा प्रत्युत्पन्नेन वर्तय। मां चेदभ्यागतः कालः सदा युक्तमतन्द्रितः॥<br><br>8118: क्षमस्व नचिरादिन्द्र त्वामप्युपगमिष्यति। त्रासयन्निव देवेन्द्र वाग्भिस्तक्षसि मामिह॥<br><br>8119: संयते मयि नूनं त्वमात्मानं बहू मन्यसे। कालः प्रथममायान्मां पश्चात् त्वामनुधावति॥<br><br>8120: तेन गर्जसि देवेन्द्र पूर्वं कालहते मयि। को हि स्थातुमलं लोके मम क्रुद्धस्य संयुगे॥<br><br>8121: कालस्तु बलवान् प्राप्तस्तेन तिष्ठसि वासव। यत् तद् वर्षसम्रान्तं पूर्णं भवितुमर्हति॥<br><br>8122: यथा मे सर्वगात्राणि न सुस्थानि महौजसः। अहमैन्द्राच्च्युतः स्थानात् त्वमिन्द्रः प्रकृतोदिवि॥<br><br>8123: सुचित्रे जीवलोकेऽस्मिन्नुपास्यः कालपर्ययात्। किं हि कृत्वा त्वमिन्द्रोऽद्य किं वा कृत्वा वयं च्युताः। त्वमेव हि पुरा काल: कर्ता विकर्ता च सर्वमन्यदकारणम्। नाशं विनाशमैश्वर्यं सुखं दुःखं भवाभवौ॥<br><br>8124: विद्वान् प्राप्यैवमत्यर्थं न प्रहृष्येन्न च व्यथेत्। त्वमेव हीन्द्र वेत्थास्मान् वेदाहं त्वां च वासव॥<br><br>8125: किं कत्थसे मां किं च त्वं कालेन निरपत्रपः। वेत्थ यत् तदा पौरुषं मम॥<br><br>8126: समरेषु च विक्रान्तं पर्याप्तं तन्निदर्शनम्। आदित्याश्चैव रुद्राश्च साध्याश्च वसुभिः सह॥<br><br>8127: मया विनिर्जिताः पूर्वं मरुतश्च शचीपते। त्वमेव शक्र जानासि देवासुरसमागमे॥<br><br>8128: नियतं कालपाशेन बद्धं शक्र विकस्थसे। समेता विबुधा भग्नास्तरसा समरे मया। पर्वताश्चासकृत् क्षिप्ताः सवनाः सवनौकसः॥<br><br>8129: सटङ्कशिखरा भग्नाः समरे मूलि ते मया। किं नु शक्यं मया कर्तुं कालो हि दुरतिक्रमः॥<br><br>8130: न हि त्वां नोत्सहे हन्तुं सवज्रमपि मुष्टिना। न त विक्रमकालोऽयं क्षमाकालोऽयमागतः॥<br><br>8131: तेन त्वां मर्षये शक्र दुर्मर्षणतरस्त्वया। तं मां परिणते काले परीतं कालवह्निना॥<br><br>8132: अयं स पुरुषः श्यामो लोकस्य दुरतिक्रमः॥<br><br>8133: बद्ध्वा तिष्ठति मां रौद्रः पशुं रशनया यथा। लाभालाभौ सुखं दुःखं कामक्रोधौ भवाभवौ॥<br><br>8134: वधबन्धप्रमोक्षं च सर्वं कालेन लभ्यते। नाहं कर्ता न कर्ता त्वं कर्ता यस्तु सदा प्रभुः॥<br><br>8135: सोऽयं पचति कालो मां वृक्षे फलमिवागतम्। यान्येव पुरुषः कुर्वन् सुखैः कालेन युज्यते॥<br><br>8136: पुनस्तान्येव कुर्वाणो दुःखै कालेन युज्यते। न च कालेन कालज्ञः स्पृष्टः शोचितुमर्हति॥<br><br>8137: तेन शक्र न शोचामि नास्ति शोके सहायता। यदा हि शोचत: शोको व्यसनं नापकर्षति॥<br><br>8138: सामर्थ्य शोचतो नास्तीत्यतोऽहं नाद्य शोचिमि। एवमुक्तः सहस्राक्षो भगवान् पाकशासनः॥<br><br>8139: प्रतिसंहृत्य संरम्भमित्युवाच शतक्रतुः। सवज्रमुद्यतं बाहुं दृष्ट्वा पाशांश्च वारुणान्॥<br><br>8140: कस्येह न व्यथेद् बुद्धिर्मृत्योरपि जिघांसतः। सा ते न व्यथते बुद्धिरचला तत्त्वदर्शिनी॥<br><br>8141: ध्रुवं न व्यथसेऽद्य त्वं धैर्यात् सत्यपराक्रम। को हि विश्वासमर्थेषु शरीरे वा शरीरभृत्॥<br><br>8142: कर्तुमुत्सहते लोके दृष्ट्वा सम्प्रस्थितं जगत्। अहमप्येवमेवैनं लोकं जानाम्यशाश्वतम्॥<br><br>8143: कालाग्नावाहितं घोरे गुह्ये सततगेऽक्षरे। न चात्र परिहारोऽस्ति कालस्पृष्टस्य कस्यचित्॥<br><br>8144: सूक्ष्माणां महतां चैव भूतानां परिपच्यताम्। अनीशस्याप्रमत्तस्य भूतानि पचत: सदा॥<br><br>8145: अनिवृत्तस्य कालस्य क्षयं प्राप्तो न मुच्यते। अप्रमत्तः प्रमत्तेषु कालो जागर्ति देहिषु॥<br><br>8146: प्रयत्नेनाप्यपक्रान्तो दृष्टपूर्वो न केनचित्। पुराण: शाश्वतो धर्मः सर्वप्राणभृतां समः॥<br><br>8147: कालो न परिहार्यश्च न चास्यास्ति व्यतिक्रमः। अहोरात्रांश्च मासांश्च क्षणान् काष्ठा लवान् कलाः॥<br><br>8148: सम्पीडयति यः कालो वृद्धिं वाधुषिको यथा। इदमद्य करिष्यामिश्वः कर्तास्मीति वादिनम्॥<br><br>8149: कालो हरति सम्प्राप्तो नदीवेग इव दुमम्। इदानीं तावदेवासौ मया दृष्टः कथं मृतः॥<br><br>8150: इति कालेन ह्रियतां प्रलापः श्रूयते नृणाम्। नश्यन्त्यर्थास्तथा भोगा: स्थानमैश्वर्यमेव च॥<br><br>8151: जीवितं जीवलोकस्य कालेनागम्य नीयते। उच्छ्राया विनिपातान्ता भावोऽभावः स एव च॥<br><br>8152: अनित्यमध्रुवं सर्वं व्यवसायो हि दुष्करः। सा ते न व्यथते बुद्धिरचला तत्त्वदर्शिनी॥<br><br>8153: अहमासं पुरा चेति मनसापि न बुद्ध्यते। कालेनाक्रम्य लोकेऽस्मिन् पच्यमाने बलीयसा॥<br><br>8154: अज्येष्ठमकनिष्ठं च क्षिप्यमाणो न बुद्ध्यते। ईर्ष्याभिमानलोभेषु कामक्रोधभयेषु च॥<br><br>8155: स्पृहामोहाभिमानेषु लोकः सक्तो विमुह्यति। भवांस्तु भावतत्त्वज्ञो विद्वान् ज्ञानतपोऽन्वितः॥<br><br>8156: कालं पश्यति सुव्यक्तं पाणावामलकं यथा। कालचारित्रतत्त्वज्ञः सर्वशास्त्रविशारदः॥<br><br>8157: विवेचने कृतात्मासि स्पृहणीयो विजानताम्। सर्वलोको ह्ययं मन्ये बुद्ध्या परिगतस्त्वया॥<br><br>8158: विहरन् सर्वतो मुक्तो न क्वचित् परिषज्जते। रजश्च हि तमश्च त्वां स्पृशते न जितेन्द्रियम्॥<br><br>8159: निष्प्रीतिं नष्टसंतापमात्मानं त्वमुपाससे। सुहृदं सर्वभूतानां निर्वैरं शान्तमानसम्॥<br><br>8160: दृष्ट्वा त्वां मम संजाता त्वय्यनुक्रोशिनी मतिः। नाहमेतादृशं बुद्धं हन्तुमिच्छामि बन्धने॥<br><br>8161: आनृशंस्यं परो धर्मो ह्यनुक्रोशश्च मे त्वयि। मोक्ष्यन्ते वारुणाः पाशास्तवेमे कालपर्ययात्॥<br><br>8162: प्रजानामपचारेण स्वस्ति तेऽस्तु महासुर। यदाश्वयूं स्नुषा वृद्धां परिचारेण योक्ष्यते। ११२। । पुत्रश्च पितरं मोहात् प्रेषयिष्यति कर्मसु। ब्राह्मणैः कारयिष्यन्ति वृषला: पादधावनम्॥<br><br>8163: शूद्राश्च ब्राह्मणी भार्यामुपयास्यन्ति निर्भया:। वियोनिषु विमोक्ष्यन्ति बीजानि पुरुषा तदा॥<br><br>8164: संकरं कांस्यभाण्डैश्च बलिं चैव कुपात्रकैः। चातुर्वण्र्यं यदा कृत्स्नममर्यादं भविष्यति॥<br><br>8165: एकैकस्ते तदा पाशः क्रमशः परिमोक्ष्यते। अस्मत्तस्ते भयं नास्ति समयं प्रतिपालय। सुखी भव निराबाधः स्वस्थचेता निरामयः॥<br><br>8166: तमेवमुक्त्वा भगवाञ्छतक्रतुः प्रतिप्रयातो गजराजवाहनः। विजित्य सर्वानसुरान् सुराधिपो ननन्द हर्षेण बभूव चैकराट॥<br><br>8167: महर्षयस्तुष्टुवुरजसा च तं वृषाकपि सर्वचराचरेश्वरम्। हिमापहो हव्यमुवाह चाध्वरे तथामृतं चार्पितमीश्वरोऽपि हि॥<br><br>8168: द्विजोत्तमैः सर्वगतैरभिष्टुतो विदीप्ततेजा गतमन्युरीश्वरः। प्रशान्तचेता मुदितः स्वमालयं त्रिविष्टपं प्राप्य मुमोद वासवः॥<br><br>8169: युधिष्ठिर उवाच पूर्वरूपाणि मे राजन् पुरुषस्य भविष्यतः। पराभविष्यतश्चैव तन्मे ब्रूहि पितामह॥<br><br>8170: भीष्म उवाच मन एव मनुष्यस्य पूर्वरूपाणि शंसति। भविष्यतश्च भद्रं ते तथैव न भविष्यतः॥<br><br>8171: अत्राप्युदाहरन्तीममितिहासं पुरातनम्। श्रिया शक्रस्य संवादं तं निबोध युधिष्ठिर॥<br><br>8172: महतस्तपसो व्युष्ट्या पश्यँल्लोको परावरौ। सामान्यमृषिभिर्गत्वा ब्रह्मलोकनिवासिभिः॥<br><br>8173: ब्रह्मेवामितदीप्तौजाः शान्तपाप्मा महातपाः। विचचार यथाकामं त्रिषु लोकेषु नारदः॥<br><br>8174: कदाचित् प्रातरुत्थाय पिस्पृक्षुः सलिलं शुचि। ध्रुवद्वारभवां गङ्गां जगामावततार च॥<br><br>8175: सहस्रनयनश्चापि वज्री शम्बरपाकहा। तस्या देवर्षिजुष्टायास्तीरमभ्याजगाम ह॥<br><br>8176: तावाप्लुत्य यतात्मानौ कृतजप्यौ समासतः। नद्याः पुलिनमासाद्य सूक्ष्मकाञ्चनवालुकम्॥<br><br>8177: पुण्यकर्मभिराख्याता देवर्षिकथिताः कथाः। चक्रतुस्तौ तथाऽऽसीनौ महर्षिकथितास्तथा॥<br><br>8178: पूर्ववृत्तव्यपेतानि कथयन्तौ समाहितौ। अथ भास्करमुद्यन्तं रश्मिजालपुरस्कृतम्॥<br><br>8179: पूर्णमण्डलमालोक्य तावुत्थायोपतस्थतुः। अभितस्तूदयन्तं तमर्कमर्कमिवापरम्॥<br><br>8180: आकाशे ददृशे ज्योतिरुद्यतार्चिःसमप्रभम्। तयोः समीयं तं प्राप्तं प्रत्यदृश्यत भारत॥<br><br>8181: तत् सुपर्णार्कचरितमास्थितं वैष्णवं पदम्। भाभिरप्रतिमं भाति त्रैलोक्यमवभासयत्॥<br><br>8182: तत्राभिरूपशोभाभिरप्सरोभिः पुरस्कृताम्। बृहतीमंशुमत्प्रख्यां बृहद्भानोरिवार्चिषम्॥<br><br>8183: नक्षत्रकल्पाभरणां तां मौक्तिकसमस्रजम्। श्रियं ददृशतुः पद्मां साक्षात् पद्मदलस्थिताम्॥<br><br>8184: सावरुद्य विमानाग्रादङ्गनानामनुत्तमा। अभ्यागच्छत् त्रिलोकेशं देवर्षि चापि नारदम्॥<br><br>8185: नारदानुगतः साक्षान्मघवांस्तामुपागमत्। कृताञ्जलिपुटो देवी निवेद्यात्मानमात्मना॥<br><br>8186: चक्रे चानुपमां पूजां तस्याश्चापि स सर्ववित्। देवराजः श्रियं राजन् वाक्यं चेदमुवाच ह॥<br><br>8187: शक्र उवाच का त्वं केन च कार्येण सम्प्राप्ता चारुहासिनि। कुतश्चागम्यते सुभ्र गन्तव्यं क्व च ते शुभे॥<br><br>8188: श्रीरुवाच पुण्येषु त्रिषु लोकेषु सर्वे स्थावरजङ्गमाः। ममात्मभावमिच्छन्तो यतन्ते परमात्मना॥<br><br>8189: साहं वै पङ्कजे जाता सूर्यरश्मिविबोधिते! भूत्यर्थं सर्वभूतानां पद्मा श्री: पद्ममालिनी॥<br><br>8190: अहं लक्ष्मीरहं भूति: श्रीश्चाहं बलसूदन। अहं श्रद्धा च मेधा च संनतिर्विजितिः स्थितिः॥<br><br>8191: अहं धृतिरहं सिद्धिरहं त्विड् भूतिरेव च। अहं स्वाहा स्वधा चैव संस्तुतिर्नियतिः स्मृतिः॥<br><br>8192: राज्ञां विजयमानानां सेनाग्रेषु ध्वजेषु च। निवासे धर्मशीलानां विषयेषु पुरेषु। च॥<br><br>8193: जितकाशिनि शूरे च संग्रामेष्वनिवर्तिनि। निवसामि मनुष्येन्द्रे सदैव बलसूदन। ॥<br><br>8194: धर्मनित्ये महाबुद्धौ ब्रह्मण्ये सत्यवादिनि। प्रश्रिते दानशीले च सदैव निवसाम्यहम्॥<br><br>8195: असुरेष्ववसं पूर्वं सत्यधर्मनिबन्धना विपरीतांस्तु तान् बुद्ध्वा त्वयि वासमरोचयम्॥<br><br>8196: शक्र उवाच कथंवृत्तेषु दैत्येषु त्वमवात्सीर्वरानने। दृष्ट्वा च किमिहागास्त्वं हित्वा दैतेयदानवान्॥<br><br>8197: श्रीरुवाच स्वधर्ममनुतिष्ठत्सु धैर्यादचलितेषु च। स्वर्गमार्गाभिरामेषु सत्त्वेषु निरता ह्यहम्॥<br><br>8198: दानाध्ययनयज्ञेज्यापितृदैवतपूजनम्। गुरूणामतिथीनां च तेषां सत्यमवर्तत॥<br><br>8199: सुसम्मृष्टगुहाश्चासन् जितस्त्रीका हुताग्नयः। गुरुशुश्रूषका दान्ता ब्रह्मण्याः सत्यवादिनः॥<br><br>8200: श्रद्दधाना जितक्रोधा दानशीलानसूयवः। भृतपुत्रा भृतामात्या भृतदारा ह्यनीर्षवः॥<br><br>8201: अमर्षेण न चान्योन्यं स्पृहयन्ते कदाचन। न च जातूपतप्यन्ति धीराः परसमृद्धिभिः॥<br><br>8202: दातारः संगृहीता आर्याः करुणवेदिनः। महाप्रसादा ऋजवो दृढभक्ता जितेन्द्रिया:॥<br><br>8203: संतुष्टभृत्यसचिवाः कृतज्ञाः प्रियवादिनः। यथार्हमानार्थकरा ह्रीनिषेवा यतव्रताः॥<br><br>8204: नित्यं पर्वसु सुस्नाताः स्वनुलिप्ताः स्वलंकृताः। उपवासतप:शीलाः प्रतीता ब्रह्मवादिनः॥<br><br>8205: नैनानभ्युदियात् सूर्यो न चाप्यासन् प्रगेशयाः। रात्रौ दधि च सक्तूंश्च नित्यमेव व्यवर्जयन्॥<br><br>8206: कल्यं घृतं चान्ववेक्षन् प्रयता ब्रह्मवादिनः। मङ्गल्यान्यपि चापश्यन् ब्राह्मणांश्चाप्यपूजयन्॥<br><br>8207: सदा हि वदतां धर्मं सदा चाप्रतिगृह्णताम्। क्षधं च रात्र्याः स्वपतां दिवा चास्वपतां तथा॥<br><br>8208: कृपणानाथवृद्धानां दुर्बलातुरयोषिताम्। दयां च संविभागं च नित्यमेवान्वमोदताम्॥<br><br>8209: त्रस्तं विपण्णमुद्विग्नं भयार्तं व्याधितं कृशम्। हतस्वं व्यसनार्तं च नित्यमाश्वासयन्ति ते॥<br><br>8210: धर्ममेवान्ववर्तन्त न हिंसन्ति परस्परम्। अनुकूलाश्च कार्येषु गुरुवृद्धोपसेविनः॥<br><br>8211: पितॄन् देवातिथींश्चैव यथावत् तेऽभ्यपूजयन्। अवशेषाणि चाश्नन्ति नित्यं सत्यतपोधृताः॥<br><br>8212: नैकेऽश्नन्ति सुसम्पन्नं न गच्छन्ति परस्त्रियम्। सर्वभूतेष्ववर्तन्त यथाऽऽत्मनि दयां प्रति॥<br><br>8213: नैवाकाशे न पशुषु वियोनौ च न पर्वसु। इन्द्रियस्य विसर्ग ते रोचयन्ति कदाचन॥<br><br>8214: नित्यं दानं तथा दाक्ष्यमार्जवं चैव नित्यदा। उत्साहोऽथानहंकारः परमं सौहृदं क्षमा॥<br><br>8215: सत्यं दानं तपः शौचं कारुण्यं वागनिष्ठुरा। मित्रेषु चानभिद्रोहः सर्वं तेष्वभवत् प्रभो॥<br><br>8216: निद्रा तन्द्रीरसम्प्रीतिरसूयाथानवेक्षिता। अरतिश्च विषादश्च स्पृहा चाप्यविशन्न तान्॥<br><br>8217: साहमेवंगुणेष्वेव दानवेष्ववसं पुरा। प्रजासर्गमुपादाय नैकं युगविपर्ययम्॥<br><br>8218: तत: कालविपर्यासे तेषां गुणविपर्ययात्। अपश्यं निर्गतं धर्मं कामक्रोधवशात्मनाम्॥<br><br>8219: सभासदां च वृद्धानां सतां कथयतां कथाः। प्राहसन्नभ्यसूयंश्च सर्ववृद्धान् गुणावराः॥<br><br>8220: युवानश्च समासीना वृद्धानपि गतान् सतः। नाभ्युत्थानाभिवादाभ्यां यथापूर्वमपूजयन्॥<br><br>8221: वर्तयत्येव पितरि पुत्रः प्रभवते तथा। अमित्रभृत्यतां प्राप्य ख्यापयन्त्यनपत्रपाः॥<br><br>8222: तथा धर्मादपेतेन कर्मणा गर्हितेन ये। महतः प्राप्नुवन्त्यर्थांस्तेषां तत्राभवत् स्पृहा॥<br><br>8223: उच्चैश्चाभ्यवदन् रात्रौ नीचैस्तत्राग्निरज्वलत्। पुत्राः पितृनत्यचरन् नार्यश्चात्यचरन् पतीन्॥<br><br>8224: मातरं पितरं वृद्धमाचार्यमतिथिं गुरुम्। गुरुत्वान्नाभ्यनन्दन्त कुमारान् नान्वपालयन्॥<br><br>8225: भिक्षां बलिमदत्त्वा च स्वयमन्नानि भुञ्जते। अनिष्ट्वासंविभज्याथ पितृदेवातिथीन् गुरून्॥<br><br>8226: न शौचमनुरुद्ध्यन्त तेषां सूदजनास्तथा। मनसा कर्मणा वाचा भक्ष्यमासीदनावृतम्॥<br><br>8227: विप्रकीर्णानि धान्यानि काकमूषिकभोजनम्। अपावृतं पयोऽतिष्ठदुच्छिष्टाश्चास्पृशन् घृतम्॥<br><br>8228: कुद्दालं दात्रपिटकं प्रकीर्णं कांस्यभाजनम्। द्रव्योपकरणं सर्वं नान्ववैक्षत् कुटुम्बिनी॥<br><br>8229: प्राकारागारविध्वंसान्न स्म ते प्रतिकुर्वते। नाद्रियन्ते पशून् बद्ध्वा यवसेनोदकेन च॥<br><br>8230: बालानां प्रेक्षमाणानां स्वयं भक्ष्यमभक्षयन्। तथा भृत्यजनं सर्वमसंतर्प्य च दानवाः॥<br><br>8231: पायसं कृसरं मांसमपूपानथ शष्कुलीः। अपाचयनात्मनोऽर्थे वृथा मांसान्यभक्षयन्॥<br><br>8232: उत्सूर्यशायिनश्चासन् सर्वे चासन् प्रगेनिशाः। अवर्तन् कलहाश्चात्र दिवारानं गृहे गृहे॥<br><br>8233: अनार्याश्चार्यमासीनं पर्युपासन्न तत्र ही आश्रमस्थान् विधर्मस्थाः प्राद्विषन्त परस्परम्॥<br><br>8234: संकराश्चाभ्यवर्तन्त न च शौचमवर्तत। ये च वेदविदो विप्रा विस्पष्टमनृचश्च ये॥<br><br>8235: निरन्तरविशेषास्ते बहुमानावमानयोः। हारमाभरणं वेषं गतः स्थितमवेक्षितम्॥<br><br>8236: असेवन्त भुजिष्या वै दुर्जनाचरितं विधिम्। स्त्रियः पुरुषवेषेण पुंसः स्त्रीवेषधारिणः॥<br><br>8237: क्रीडारतिविहारेषु परां मुदमवाप्नुवन्। प्रभवद्भि: पुरा दायानहेभ्यः प्रतियादितान्॥<br><br>8238: नाभ्यवर्तन्त नास्तिक्या वर्तन्तः सम्भवेष्वपि। मित्रेणाभ्यर्थितं मित्रमर्थसंशयिते क्वचित्॥<br><br>8239: बालकोट्यग्रमात्रेण स्वार्थेनाघ्नत तद वसु। परस्वादानरुचयो विपणव्यवहारिणः॥<br><br>8240: अदृश्यन्तार्यवर्णेषु शूद्राश्चापि तपोधनाः। अधीयते केचिद् वृथा व्रतमथापरे॥<br><br>8241: अशुश्रूषुर्गुरोः शिष्यः कश्चिच्छिष्यसखोगुरुः। पिता चैव जनित्री च श्रान्तौ वृत्तसोत्सवाविव॥<br><br>8242: अप्रभुत्वे स्थितौ वृद्धावन्नं प्रार्थयतः सुतान्। तत्र वेदविदः प्राज्ञा गाम्भीर्ये सागरोपमाः७४। । कृप्यादिष्वभवन् सक्ता मूर्खाः श्राद्धान्यभुञ्जत। प्राः प्रातश्च सुप्रश्नं कल्पनं प्रेषणक्रियाः॥<br><br>8243: शिष्यानप्रहितास्तेषामकुर्वन् गुरवः स्वयम्। श्वश्रूश्वशुरयोरने वधूः प्रेष्यानशासत॥<br><br>8244: अन्वशासच्च भर्तारं समाहूयाभिजल्पति। प्रयलेनापि चारक्षच्चितं पुत्रस्य वै पिता॥<br><br>8245: व्यभजच्चापि संरम्भाद् दुःखवासं तथावसत्। अग्निदाहेन चोरैर्वा राजभिर्वा हृतं धनम्॥<br><br>8246: दृष्ट्वा द्वेषात् प्राहसन्त सुहृत्सम्भाविता ह्यपि। कृतघ्ना नास्तिकाः पापा गुरुदाराभिमर्शिनः॥<br><br>8247: अभक्ष्यभक्षणरता निर्मर्यादा हतत्विषः। तेष्वेवमादीनाचारानाचरत्सु विपर्यये॥<br><br>8248: नाहं देवेन्द्र वत्स्यामि दानवेष्विति मे मतिः। तन्मां स्वयमनुप्राप्तामभिनन्द शचीपते॥<br><br>8249: त्वयार्चितां मां देवेश पुरो धास्यन्ति देवताः। यत्राहं तत्र मत्कान्ता मद्विशिष्टा मदर्पणाः॥<br><br>8250: सप्त देव्यो जयाष्टम्यो वासमेष्यन्ति तेऽष्टधा। आशा श्रद्धा धृतिः शान्तिर्विजितिः संनतिः क्षमा॥<br><br>8251: अष्टमी वृत्तिरेतासां पुरोगा पाकशासन। ताश्चाहं चासुरांस्त्यक्त्वा युष्मद्विषयमागता:। 1८४॥<br><br>8252: त्रिदशेषु निवत्स्यामो धर्मनिष्ठान्तरात्मसु। इत्युक्तवचनां देवीं प्रीत्यर्थं च ननन्दतुः॥<br><br>8253: नारदश्चात्र देवर्षिवृत्रहन्ता च वासवः। ततोऽनलसखो वायुः प्रववौ देववर्त्मसु॥<br><br>8254: इष्टगन्धः सुखस्पर्शः सर्वेन्द्रियसुखावहः। शुचौ वाभ्यर्थिते देशे त्रिदशाः प्रायशः स्थिताः॥<br><br>8255: लक्ष्मीसहितमासीनं मघवन्तं दिदृक्षवः॥<br><br>8256: ततो दिवं प्राप्य सहस्रलोचनः श्रियोपपन्नः सुहृदा महर्षिणा। रथेन हर्यश्वयुजा सुरर्षभः सदः सुराणामभिसत्कृतो ययौ॥<br><br>8257: अथेगितं वज्रधरस्य नारदः श्रियश्च देव्या मनसा विचारयन्। श्रियै शशंसामरदृष्टपौरुषः शिवेन तत्रागमनं महर्षिभिः॥<br><br>8258: ततोऽमृतं द्यौः प्रववर्ष भास्वती पितामहस्यायतने स्वयम्भुवः। अनाहता दुन्दुभयोऽथ नेदिरे तथा प्रसन्नाव दिशश्चकाशिरे॥<br><br>8259: यथर्तु सस्येषु ववर्ष वासवो न धर्ममार्गाद् विचचाल कश्चन। अनेकरलाकरभूषणा च भूः सुघोषघोषा भुवनौकसां जये॥<br><br>8260: क्रियाभिरामा मनुजा मनस्विनो बभुः शुभे पुण्यकृतां पथि स्थिताः। नरामराः किन्नरयक्षराक्षसाः समृद्धिमन्तः सुमनस्विनोऽभवन्॥<br><br>8261: न जात्वकाले कुसुमं कुतः फलं पपात वृक्षात् पवनरितादपि। रसप्रदा: कामदुघाश्च धेवनो न दारुणा वाग् विचचार कस्यचित्॥<br><br>8262: इमां सपर्यां सह सर्वकामदैः श्रियश्च शक्रप्रमुखैश्च दैवतैः। पठन्ति ये विप्रसदःसमागताः समृद्धकामाः श्रियमाप्नुवन्ति ते॥<br><br>8263: त्वया कुरूणां वर यत् प्रचोदितं भवाभवस्येह परं निदर्शनम्। तदद्य सर्वं परिकीर्तितं मया परीक्ष्य तत्त्वं परिगन्तुमर्हसि॥<br><br>8264: त्वया कुरूणां वर यत् प्रचोदितं भवाभवस्येह परं निदर्शनम्। तदद्य सर्वं परिकीर्तितं मया परीक्ष्य तत्त्वं परिगन्तुमर्हसि॥<br><br>8265: युधिष्ठिर उवाच किंशील: किंसमाचार: किंविद्यः किंपराक्रमः। प्राप्नोति ब्रह्मणः स्थानं यत्परं प्रकृतेर्बुवम्॥<br><br>8266: भीष्म उवाच मोक्षधर्मेषु नियतो लध्वाहारो जितेन्द्रियः। प्राप्नोति ब्रह्मणः स्थानं तत्परं प्रकृतेर्बुवम्॥<br><br>8267: अत्राप्युदाहरन्तीममितिहासं पुरातनम्। जैगीषव्यस्य संवादमसितस्य च भारत॥<br><br>8268: जैगीषव्यं महाप्रज्ञं धर्माणामागतागमम्। अक्रुध्यन्तमहष्यन्तमसितो देवलोऽब्रवीत्॥<br><br>8269: देवल उवाच न प्रीयसे वन्धमानो निन्द्यमानो न कुप्यसे। का ते प्रज्ञा कुतश्चैषा किं ते तस्याः परायणम्॥<br><br>8270: भीष्म उवाच इति तनानुयुक्तः स तमुवाच महातपाः। महद्वाक्यमसंदिग्धं पुष्कलार्थपदं शुचि॥<br><br>8271: जैगीषव्य उवाच या गतिर्या परा काष्ठा या शान्तिः पुण्यकर्मणाम्। तां तेऽहं सम्प्रवक्ष्यामि महतीमृषिसत्तम॥<br><br>8272: निन्दत्सु च समा नित्यं प्रशंसत्सु च देवल। निहुवन्ति च ये तेषां समयं सुकृतं च यत्॥<br><br>8273: उक्ताश्च न वदिष्यन्ति वक्तारमहिते हितम्। प्रतिहन्तुं न चेच्छन्ति हन्तारं वै मनीषिणः॥<br><br>8274: नाप्राप्तमनुशोचन्ति प्राप्तकालानि कुर्वते। न चातीतानि शोचन्ति न चैव प्रतिजानते॥<br><br>8275: सम्प्राप्तानां च पूज्यानां कामादर्थेषु देवला यथोपपत्तिं कुर्वन्ति शक्तिमन्तः कृतव्रताः॥<br><br>8276: पक्वविद्या महाप्राज्ञा जितक्रोधा जितेन्द्रियाः। मनसा कर्मणा वाचा नापराध्यन्ति कर्हिचित्॥<br><br>8277: अनीर्षवो न चान्योन्यं विहिंसन्ति कदाचन। न च जातूपतप्यन्ते धीराः परसमृद्धिभिः॥<br><br>8278: निन्दाप्रशंसे चात्यर्थं न वदन्ति परस्य ये। न च निन्दाप्रशंसाभ्यां विक्रियन्ते कदाचन॥<br><br>8279: सर्वतश्च प्रशान्ता ये सर्वभूतहिते रताः। न क्रुद्ध्यन्ति न हृष्यन्ति नापराध्यन्ति कर्हिचित्॥<br><br>8280: विमुच्य हृदयग्रन्थिं चक्रमन्ति यथासुखम्। न येषां बान्धवाः सन्ति ये चान्येषां न बान्धवाः॥<br><br>8281: अमित्राश्च न सन्त्येषां ये चामित्रा न कस्यचित्। य एवं कुर्वते माः सुखं जीवन्ति सर्वदा॥<br><br>8282: ये धर्म चानुरुद्ध्यन्ते धर्मज्ञा द्विजसत्तम। ये ह्यतो विच्युता मार्गात् ते हृष्यन्त्युद्विजन्ति च॥<br><br>8283: आस्थितस्तमहं मार्गमसूयिष्यामि कं कथम्। निन्द्यमानः प्रशस्तो वा हृष्येऽहं केन हेतुना॥<br><br>8284: यद् यदिच्छन्ति तत् तस्मादपि गच्छन्तु मानवाः। न मे निन्दाप्रशंसाभ्यां ह्रासवृद्धी भविष्यतः॥<br><br>8285: अमृतस्येव संतृप्येदवमानस्य तत्त्ववित्। विषस्येवोद्विजेन्नित्यं सम्मानस्य विचक्षणः॥<br><br>8286: अवज्ञातः सुखं शेते इह चामुत्र चाभयम्। विमुक्तः सर्वदोषेभ्यो योऽवमन्ता स बध्यते॥<br><br>8287: परां गतिं च ये केचित् प्रार्थयन्ति मनीषिणः। एतद् व्रतं समाश्रित्य सुखमेधन्ति ते जनाः॥<br><br>8288: सर्वतश्च समाहृत्य ऋतून् सर्वान् जितेन्द्रियः। प्राप्नोति ब्रह्मणः स्थानं यत्परं प्रकृतेर्बुवम्॥<br><br>8289: नास्य देवा न गन्धर्वा न पिशाचा न राक्षसाः। पदमन्ववरोहन्ति प्राप्तस्य परमां गतिम्॥<br><br>8290: युधिष्ठिर उवाच प्रियः सर्वस्य लोकस्य सर्वसत्त्वाभिनन्दिता। गुणैः सर्वैरुपेतश्च को न्वस्ति भुवि मानवः॥<br><br>8291: भीष्म उवाच अत्र ते वर्तयिष्यामि पृच्छतो भरतर्षभ। उग्रसेनस्य संवादं नारदे केशवस्य च॥<br><br>8292: उग्रसेन उवाच यस्य संकल्पते लोको नारदस्य प्रकीर्तने। मन्ये स गुणसम्पन्नो ब्रूहि तन्मम पृच्छतः॥<br><br>8293: वासुदेव उवाच कुकुराधिप यान् मन्ये शृणु तान् मे विवक्षतः। नारदस्य गुणान् साधून् संक्षेपेण नराधिप॥<br><br>8294: न चारित्रनिमित्तोऽस्याहंकारो देहतापनः। अभिन्नश्रुतचारित्रस्तस्मात् सर्वत्र पूजितः॥<br><br>8295: अरतिः क्रोधचापल्ये भयं नैतानि नारदे। अदीर्घसूत्रः शूरश्च तस्मात् सर्वत्र पूजितः॥<br><br>8296: उपास्यो नारदो बाढं वाचि नास्य व्यतिक्रमः कामतो यदि वा लोभात् तस्मात् सर्वत्र पूजितः॥<br><br>8297: अध्यात्मविधितत्त्वज्ञः क्षान्तः शक्तोजितेन्द्रियः। ऋजुश्च सत्यवादी च तस्मात् सर्वत्र पूजितः॥<br><br>8298: तेजसा यशसा बुद्ध्या ज्ञानेन विनयेन च। जन्मना तपसा वृद्धस्तस्मात् सर्वत्र पूजितः॥<br><br>8299: सुशीलः सुखसंवेशः सुभोजः स्वादरः शुचिः। सुवाक्यश्चाप्यनीर्घ्यश्च तस्मात् सर्वत्र पूजितः॥<br><br>8300: कल्याणं कुरुते बाढं पापमस्मिन्न विद्यते। न प्रीयते परानर्थस्तस्मात् सर्वत्र पूजितः॥<br><br>8301: वेदश्रुतिभिराख्यानैरानभिजिगीषति। तितिक्षुरनवज्ञाता तस्मात् सर्वत्र पूजितः॥<br><br>8302: समत्वाच्च प्रियो नास्ति नाप्रियश्च कथंचन। मनोऽनुकूलवादी च तस्मात् सर्वत्र पूजितः॥<br><br>8303: बहुश्रुतश्चित्रकथः पण्डितोऽलालसोऽशठः। अदीनोऽक्रोधनोऽलुब्धस्तस्मात् सर्वत्र पूजितः॥<br><br>8304: नार्थे धने वा कामे वा भूतपूर्वोऽस्य विग्रहः। दोषाश्चास्य समुच्छिन्नास्तस्मात् सर्वत्र पूजितः॥<br><br>8305: दृढभक्तिरनिन्दात्मा श्रुतवाननृशंसवान्। वीतसम्मोहदोषश्च तस्मात् सर्वत्र पूजितः॥<br><br>8306: असक्तः सर्वभूतेषु सक्तात्मेव च लक्ष्यते। अदी संशयो वाग्मी तस्मात् सर्वत्र पूजितः॥<br><br>8307: समाधिर्नास्य कामार्थे नात्मानं स्तौति कर्हिचित्। अनीर्घHदुसंवादस्तस्मात् सर्वत्र पूजितः॥<br><br>8308: लोकस्य विविधं चित्तं प्रेक्षते चाप्यकुत्सयन्। संसर्गविद्याकुशलस्तस्मात् सर्वत्र पूजितः॥<br><br>8309: नासूयत्यागमं कंचित् स्वनयेनोपजीवति। अवन्ध्यकालो वश्यात्मा तस्मात् सर्वत्र पूजितः॥<br><br>8310: कृतश्रमः कृतप्रज्ञो न च तृप्तः समाधितः। नित्ययुक्तोऽप्रमत्तश्च तस्मात् सर्वत्र पूजितः॥<br><br>8311: नापत्रपश्च युक्तश्च नियुक्तः श्रेयसे परैः। अभेत्ता परगुह्यानां तस्मात् सर्वत्र पूजितः॥<br><br>8312: न हृष्यत्यर्थलाभेषु नालाभे तु व्यथत्यपि। स्थिरबुद्धिरसक्तात्मा तस्मात् सर्वत्र पूजितः॥<br><br>8313: तं सर्वगुणसम्पन्नं दक्षं शुचिमनामयम्। कालज्ञं च प्रियज्ञं च कः प्रियं न करिष्यति॥<br><br>8314: युधिष्ठिर उवाच आद्यन्तं सर्वभूतानां ज्ञातुमिच्छामि कौरव। ध्यानं कर्म च कालं च तथैवायुर्युगे युगे॥<br><br>8315: लोकतत्त्वं च कात्स्येंन भूतानामागतिं गतिम्। सर्गश्च निधनं चैव कुत एतत् प्रवर्तते॥<br><br>8316: यदि तेऽनुग्रहे बुद्धिरस्मास्विह सतां वर। एतद्भवन्तं पृच्छामि तद् भवान् प्रब्रवीतु मे॥<br><br>8317: पूर्वं हि कथितं श्रुत्वा भृगुभाषितमुत्तमम्। भरद्वाजस्य विप्रर्षस्ततो मे बुद्धिरुत्तमा॥<br><br>8318: जाता परमधर्मिष्ठा दिव्यसंस्थानसंस्थिता। ततो भूयस्तु पृच्छामि तद् भवान् वक्तुमर्हति॥<br><br>8319: भीष्म उवाच अत्र ते वर्तयिष्येऽहमितिहासं पुरातनम्। जगौ यद् भगवान् व्यासः पुत्राय परिपृच्छते॥<br><br>8320: अधीत्य वेदानखिलान् साङ्गोपनिषदस्तथा। अन्विच्छन्नैष्ठिकं कर्म धर्मनैपुणदर्शनात्॥<br><br>8321: कृष्णद्वैपायनं व्यासं पुत्रो वैयासकिः शुकः। पप्रच्छ संदेहमिमं छिन्नधर्मार्थसंशयम्॥<br><br>8322: श्रीशुक उवाच भूतग्रामस्य कर्तारं कालज्ञाने च निश्चयम्। ब्राह्मणस्य च यत् कृत्यं तद् भवान् वक्तुमर्हति॥<br><br>8323: भीष्म उवाच तस्मै प्रोवाच तत् सर्वं पिता पुत्राय पृच्छते। अतीतानागते विद्वान् सर्वज्ञः सर्वधर्मवित्॥<br><br>8324: व्यास उवाच अनाद्यन्तमजं दिव्यमजरं ध्रुवमव्ययम्। अप्रतर्व्यमविज्ञेयं ब्रह्माने सम्प्रवर्तते॥<br><br>8325: काष्ठा निमेषा दश पञ्च चैव त्रिंशत्तु काष्ठा गणयेत् कलां ताम्। त्रिंशत्कलश्चापि भवेन्मुहूर्ता भागः कलाया दशमश्च यः स्यात्॥<br><br>8326: त्रिंशन्मुहूर्तं तु भवेदहश्च रात्रिश्च संख्या मुनिभिः प्रणीता। मासः स्मृतो रात्र्यहनी च त्रिंशत् संवत्सरो द्वादशमास उक्तः॥<br><br>8327: संवत्सरं द्वे त्वयने वदन्ति संख्याविदो दक्षिणमुत्तरं च॥<br><br>8328: अहोरात्रे विभजते सूर्यो मानुषलौकिके। रात्रिः स्वमाय भूतानां चेष्टायै कर्मणामहः॥<br><br>8329: पित्र्ये रात्र्यहनी मास: प्रविभागस्तयोः पुनः। शुक्लोऽहं कर्मचेष्टायां कृष्णः स्वप्नाय शर्वरी॥<br><br>8330: दैवे रात्र्यहनी वर्ष प्रविभागस्तयोः पुनः। अहस्तत्रोदगयनं रात्रिः स्याद् दक्षिणायनम्॥<br><br>8331: ये ते रात्र्यहनी पूर्व कीर्तिते जीवलौकिके। तयोः संख्याय वर्षाग्रं ब्राह्मे वक्ष्याम्यहःक्षपे॥<br><br>8332: पृथक् संवत्सराग्राणि प्रवक्ष्याम्यनुपूर्वशः। कृते त्रेतायुगे चैव द्वापरे च कलौ तथा॥<br><br>8333: चत्वार्याहुः सहस्राणि वर्षाणां तत्कृतं युगम्। तस्य तावच्छती संध्या संध्यांशश्च तथाविधः॥<br><br>8334: इतरेषु ससंध्येषु संध्यांशेषु ततस्त्रिषु। एकपादेन हीयन्ते सहस्राणि शतानि च॥<br><br>8335: एतानि शाश्वताल्लोकान् धारयन्ति सनातनान्। एतद् ब्रह्मविदां तात विदितं ब्रह्म शाश्वतम्॥<br><br>8336: चतुष्पात् सकलो धर्मः सत्यं चैव कृते युगे। नाधर्मेणागमः कश्चित् परस्तस्य प्रवर्तते॥<br><br>8337: इतरेष्वागपाद् धर्मः पादशस्त्ववरोप्यते। चौर्यकानृतमायाभिरधर्मश्चोपचीयते॥<br><br>8338: अरोगाः सर्वसिद्धार्थाश्चतुर्वर्षशतायुषः। कृते त्रेतायुगे त्वेषां पादशो ह्रसते वयः॥<br><br>8339: वेदवादाश्चानुयुगं ह्रसन्तीतीह नः श्रुतम्। आयूंषि चाशिषश्चैव वेदस्यैव च यत्फलम्॥<br><br>8340: अन्ये कृतयुगे धर्मास्त्रेतायां द्वापरेऽपरे। अन्ये कलियुगे नृणां युगह्रासानुरूपतः॥<br><br>8341: तपः परं कृतयुगे त्रेतायां ज्ञानमुत्तमम्। द्वापरे यज्ञमेवाहुर्दानमेकं कलौ युगे। ॥<br><br>8342: एता द्वादशसाहस्री युगाख्यां कवयो विदुः। सहस्रपरिवर्तं तद् ब्राह्यं दिवसमुच्यते॥<br><br>8343: रात्रिमेतावतीं चैव तदादौ विश्वमीश्वरः। प्रलये ध्यानमाविश्य सुप्त्वा सोऽन्ते विबुद्ध्यते॥<br><br>8344: सहस्रयुगपर्यन्तमहर्यब्रह्मणो विदुः। रात्रिं युगसहस्रान्तां तेऽहोरात्रविदो जनाः॥<br><br>8345: प्रतिबुद्धो विकुरुते ब्रह्माक्षय्यं क्षपाक्षये। सृजते च महद्भूतं तस्माद् व्यक्तात्मकं मनः॥<br><br>8346: व्यास उवाच ब्रह्म तेजोमयं शुक्रं यस्य सर्वमिदं जगत्। एकस्य ब्रह्मभूतस्य द्वयं स्थावरजङ्गमम्॥<br><br>8347: अहर्मुखे विवुद्धः सन् सृजतेऽविद्यया जगत्। अग्र एव महद्भूतमाशु व्यक्तात्मकं मनः॥<br><br>8348: अभिभूयेह चार्चिष्मद् व्यसृजत् सप्त मानसान्। दूरगं बहुधागामि प्रार्थनासंशयात्मकम्॥<br><br>8349: मनः सृष्टिं विकुरुते चोद्यमानं सिसृक्षया। आकाशं जायते तस्मात् तस्य शब्दं गुणं विदुः॥<br><br>8350: आकाशात् तु विकुर्वाणात् सर्वगन्धवहः शुचिः। बलवाञ्जायते वायुस्तस्य स्पर्शो गुणो मतः॥<br><br>8351: वायोरपि विकुर्वाणाज्ज्योतिर्भवति भास्वरम्। रोचिष्णु जायते शुक्रं तद्रूपगुणमुच्यते॥<br><br>8352: ज्योतिषोऽपि विकुर्वाणाद् भवन्त्यापो रसात्मिकाः। अद्भ्यो गन्धवहा भूमिः सर्वेषां सृष्टिरुच्यते॥<br><br>8353: गुणाः सर्वस्य पूर्वस्य प्राप्नुवन्त्युत्तरोत्तरम्। तेषां यावद् यथा यच्च तत्तत् तावद्गुणं स्मृतम्॥<br><br>8354: उपलभ्याप्सु चेद्गन्धं केचिद् ब्रूयुरनैपुणात्। पृथिव्यामेव तं विद्यादपां वायोश्च संश्रितम्॥<br><br>8355: एते सप्तविधात्मानो नानावीर्याः पृथक् पृथक्। नाशक्नुवन् प्रजाः स्रष्टुमसमागम्य कृत्स्नशः॥<br><br>8356: ते समेत्य महात्मानो ह्यन्योन्यमभिसंश्रिताः। शरीराश्रयणं प्राप्तास्ततः पुरुष उच्यते॥<br><br>8357: शरीरं श्रयणाद् भवति मूर्तिमत् षोडशात्मकम्। तमाविशन्ति भूतानि महान्ति सह कर्मणा॥<br><br>8358: सर्वभूतान्युपादाय तपसश्चरणाय हि। आदिकर्ता स भूतानां तमेवाहुः प्रजापतिम्॥<br><br>8359: स वै सृजति भूतानि स्थावराणि चराणि च। ततः स सृजति ब्रह्मा देवर्षिपितृमानवान्॥<br><br>8360: लोकान् नदी: समुद्रांश्च दिशः शैलान् वनस्पतीन्। नरकिन्नररक्षांसि वय:पशुमृगोरगान्। अव्ययं च व्ययं चैव द्वयं स्थावरजङ्गमम्॥<br><br>8361: तेषां ये यानि कर्माणि प्राक्सृष्ट्यां प्रतिपेदिरे। तान्येव प्रतिपाद्यन्ते सृज्यमानाः पुनः पुनः॥<br><br>8362: हिंस्राहिंस्र मृदुरे धर्माधर्मावृतानृते। तद्भाविताः प्रपद्यन्ते तस्मात् तत् तस्य रोचते॥<br><br>8363: महाभूतेषु नानात्वमिन्द्रियार्थेषु पूर्तिषु। विनियोगं च भूतानां धातैव विदधात्युत॥<br><br>8364: केचित् पुरुषकारं तु प्राहुः कर्मसु मानवाः। दैवमित्यपरे विप्राः स्वभावं भूतचिन्तकाः॥<br><br>8365: पौरुषं कर्म दैवं च फलवृत्तिः स्वभावतः। त्रय एतेऽपृथग्भूता न विवेकं तु केचन॥<br><br>8366: एतमेव च नैवं च न चोभे नानुभे न च। कर्मस्था विषयं ब्रूयुः सत्त्वस्थाः समदर्शिनः॥<br><br>8367: तपो निःश्रेयसं जन्तोस्तस्य मूलं शमो दमः। तेन सर्वानवाणोति यान् कामान् मनसेच्छति॥<br><br>8368: तपसा तदवाप्नोति यद्भूतं सृजते जगत्। स तद्भूतश्च सर्वेषां भूतानां भवति प्रभुः॥<br><br>8369: ऋषयस्तपसा वेदानध्यैषन्त दिवानिशम्। अनादिनिधना विद्या वागुत्सृष्टा स्वयम्भुवा। २४॥<br><br>8370: ऋषीणा नामधेयानि याश्च वेदेषु सृश्यः। नानारूपं च भूतानां कर्मणां च प्रवर्तनम्॥<br><br>8371: वेदशब्देश्य एवादी निर्मिमीते स ईश्वरः। नामधेयानि चर्षीणां याश्च वेदेषु सृश्यः॥<br><br>8372: शर्वर्यन्ते सुजातानामान्येभ्यो विदधात्यजः। नामभेदतप:कर्मयज्ञाख्या लोकसिद्धयः॥<br><br>8373: आत्मसिद्धिस्तु वेदेषु प्रोच्यते दशभिः क्रमैः। यदुक्तं वेदवादेषु गहनं वेददर्शिभिः। तदन्तेषु यथायुक्तं क्रमयोगेन लक्ष्यते॥<br><br>8374: कर्मजोऽयं पृथग्भावो द्वन्द्वयुक्तोऽपि देहिनः। तमात्मसिद्धिर्विज्ञानाज्जहाति पुरुषो बलात्॥<br><br>8375: द्वे ब्रह्मणी वेदितव्ये शब्दब्रह्म परं च यत्। शब्दब्रह्मणि निष्णातः परं ब्रह्माधिगच्छति॥<br><br>8376: आलम्भयज्ञाः क्षत्राश्च हविर्यज्ञा विशः स्मृताः। परिचारयज्ञाः शूद्रास्तु तपोयज्ञा द्विजातयः॥<br><br>8377: त्रेतायुगे विधिस्त्वेष यज्ञानां न कृते युगे। द्वापरे विप्लवं यान्ति यज्ञाः कलियुगे तथा॥<br><br>8378: अपृथग्धर्मिणो मा ऋक्सामानि यजूंषि च। काम्या इष्टीः पृथग् दृष्ट्वा तपोभिस्तप एव च। ॥<br><br>8379: त्रेतायां तु समस्ता समस्ता ये प्रादुरासन् महाबलाः। संयन्तारः स्थावराणां जगमानां च सर्वशः॥<br><br>8380: त्रेतायां संहता वेदा यज्ञा वर्णाश्रमास्तथा। संरोधादायुषस्त्वेते भ्रश्यन्ते द्वापरे युगे॥<br><br>8381: दृश्यन्ते न च दृश्यन्ते वेदाः कलियुगेऽखिला:। उत्सीदन्ते सयज्ञाश्च केवलाधर्मपीडिताः॥<br><br>8382: कृते युगे यस्तु धर्मो ब्राह्मणेषु प्रदृश्यते। आत्मवसु तपोवत्सु श्रुतवत्सु प्रतिष्ठितः॥<br><br>8383: सधर्मव्रतसंयोगं यथाधर्म युगे युगे। विक्रियन्ते स्वधर्मस्था वेदवादा यथागमम्॥<br><br>8384: यथा विश्वानि भूतानि वृष्ट्या भूयांसि प्रावृषि। सृज्यन्ते जङ्गमस्थानि तथा धर्मा युगे युगे॥<br><br>8385: यथर्तुष्वृतुलिङ्गानि नानारूपाणि पर्यये। दृश्यन्ते तानि तान्येव तथा ब्रह्महरादिषु॥<br><br>8386: विहितं कालनानात्वमनादिनिधनं तथा। कीर्तितं तत्पुरस्तात् ते तत्सूते चात्ति च प्रजाः॥<br><br>8387: दधाति प्रभवे स्थानं भूतानां संयमो यमः। स्वभावेनैव वर्तन्ते द्वन्द्वयुक्तानि भूरिशः॥<br><br>8388: सर्गकालक्रिया वेदाः कर्ता कार्य क्रियाफलम्। प्रोक्तं ते पुत्र सर्वं वै यन्मां त्वं परिपृच्छसि॥<br><br>8389: व्यास उवाच प्रत्याहारं तु वक्ष्यामि शर्वर्यादौ गतेऽहनि। यथेदं कुरुतेऽध्यात्म सुसूक्ष्मं विश्वमीश्वरः॥<br><br>8390: दिवि सूर्यस्तथा सप्त दहन्ति शिखिनोऽर्चिषः। सर्वमेतत् तदार्चिभिः पूर्ण जाज्वल्यते जगत्॥<br><br>8391: पृथिव्यां यानि भूतानि जङ्गमानि ध्रुवाणि च। तान्येवाने प्रलीयन्ते भूमित्वमुपयान्ति च॥<br><br>8392: ततः प्रलीने सर्वस्मिन् स्थावरे जङ्गमे तथा। निर्वृक्षा निस्तृणा भूमिदृश्यते कूर्मपृष्ठवत्॥<br><br>8393: भूमेरपि गुणं गन्धमाप आददते यदा। आत्तगन्धा तदा भूमिः प्रलयत्वाय कल्पते॥<br><br>8394: आपस्तत्र प्रतिष्ठन्ति उर्मिमत्यो महास्वनाः। सर्वमेवेदमापूर्य तिष्ठन्ति च चरन्ति च॥<br><br>8395: अपामपि गुणं तात ज्योतिराददते यदा। आपस्तदा त्वात्तगुणा ज्योतिःषूपरमन्ति वै॥<br><br>8396: यदाऽऽदित्यं स्थितं मध्ये गृहन्ति शिखिनोऽर्चिषः। सर्वमेवेदमर्चिभिः पूर्ण जाज्वल्यते नभः॥<br><br>8397: ज्योतिषोऽपि गुणं रूपं वायुराददते यदा। प्रशाम्यति ततो ज्योतिर्वायुर्दोधूयते महान्॥<br><br>8398: ततस्तु स्वनमासाद्य वायुः सम्भवमात्मनः। अधश्चोर्ध्वं च तिर्यक् च दोधवीति दिशो दश॥<br><br>8399: वायोरपि गुणं स्पर्शमाकाशं ग्रसते यदा। प्रशाम्यति तदा वायुः खं तु तिष्ठति नादवत्॥<br><br>8400: अरूपमरसस्पर्शमगन्धं न च मूर्तिमत्। सर्वलोकप्रणदितं खं तु तिष्ठति नादवत्॥<br><br>8401: आकाशस्य गुणं शब्दमभिव्यक्तात्मकं मनः। मनसो व्यक्तमव्यक्तं ब्राह्मः सम्प्रतिसंचरः॥<br><br>8402: तदात्मगुणमाविश्य मनो ग्रसति चन्द्रमाः। मनस्युपरते चापि चन्द्रमस्युपतिष्ठते॥<br><br>8403: तं तु कालेन महता संकल्पः कुरुते वशे। चित्तं ग्रसति संकल्पं तच्च ज्ञानमनुत्तमम्॥<br><br>8404: कालो गिरति विज्ञानं कालं बलमिति श्रुतिः। बलं कालो ग्रसति तु तं विद्वान् कुरुते वशे॥<br><br>8405: आकाशस्य यथा घोषं तं विद्वान् कुरुतेऽऽत्मनि। तदव्यक्तं परं ब्रह्म तच्छाश्वतमनुत्तमम्। एवं सर्वाणि भूतानि ब्रह्मैव प्रतिसंचरः॥<br><br>8406: यथावत् कीर्तितं सम्यगेवमेतदसंशयम्। बोध्यं विद्यामयं दृष्ट्वा योगिभिः परमात्मभिः॥<br><br>8407: एवं विस्तारसंक्षेपौ ब्रह्माव्यक्ते पुनः पुनः। युगसाहस्रयोरादावहोरात्रस्तथैव च॥<br><br>8408: व्यास उवाच भूतग्रामे नियुक्तं यत् तदेतत् कीर्तितं मया। ब्राह्मणस्य तु यत् कृत्यं तत् ते वक्ष्यामि तच्छृणु॥<br><br>8409: जातकर्मप्रभृत्यस्य कर्मणां दक्षिणावताम्। क्रिया स्यादासमावृत्तेराचार्ये वेदपारगे॥<br><br>8410: अधीत्य वेदानखिलान् गुरुशुश्रूषणे रतः। गुरूणामनृणो भूत्वा समावर्तेत यज्ञवित्॥<br><br>8411: आचार्येणाभ्यनुज्ञातश्चतुर्णामेकमाश्रमम्। आविमोक्षाच्छरीरस्य सोऽवतिष्ठेद् यथाविधि॥<br><br>8412: प्रजासर्गेण दारैश्च ब्रह्मचर्येण वा पुनः! वने गुरुसकाशे वा यतिधर्मेण वा पुनः॥<br><br>8413: गृहस्थस्त्वेष धर्माणां सर्वेषां मूलमुच्यते। यत्र पक्वकषायो हि दान्तः सर्वत्र सिध्यति॥<br><br>8414: प्रजावाश्रोत्रियो यज्वा मुक्त एव ऋणैस्त्रिभिः। अथान्यानाश्रमान् पश्चात् पूतो गच्छेत कर्मभिः॥<br><br>8415: यत् पृथिव्यां पुण्यतमं विद्यात् स्थानं तदावसेत्। यतेत तस्मिन् प्रामाण्यं गन्तुं यशसि चोत्तमे॥<br><br>8416: तपसा वा सुमहता विद्यानां पारणेन वा। इज्यया वा प्रदानैर्वा विप्राणां वर्धते यशः॥<br><br>8417: यावदस्य भवत्यस्मिन् कीर्तिर्लोके यशस्करी! तावत् पुण्यकृता लोकाननन्तान् पुरुषोऽश्नुते॥<br><br>8418: अध्यापयेदधीयीत याजयेत यजेत वा। न वृथा प्रतिगृह्णीयान च दद्यात् कथंचना॥<br><br>8419: याज्यतः शिष्यतो वापि कन्याया वा धनं महत्। यदाऽऽगच्छेद् यजेद् दद्यान्नकोऽश्नीयात् कथंचन॥<br><br>8420: गृहमावसतो ह्यस्य नान्यत तीर्थं प्रतिग्रहात्। देवर्षिपितृगुर्वर्थं वृद्धातुरबुभुक्षताम्॥<br><br>8421: अन्तर्हिताधितप्तानां यथाशक्ति बुभूषताम्। देवानामतिशक्त्यापि देयमेषा कृतादपि॥<br><br>8422: अर्हतामनुरूपाणां नादेय ह्यस्ति किंचन। उचैःश्रवसमप्यश्चं प्रापणीयं सतां विदुः॥<br><br>8423: अनुनीय यथाकामं सत्यसंधो महाव्रतः। स्वैः प्राणैाह्मणप्राणान् परित्राय दिवं गतः॥<br><br>8424: रन्तिदेवश्च सांकृत्यो वसिष्ठाय महात्मने। अप: प्रदाय शीतोष्णा नाकपृष्ठे महीयते॥<br><br>8425: आत्रेयश्चेन्द्रदमनो ह्यहते विविधं धनम्। दत्त्वा लोकान् ययौ धीमाननन्तान् स महीपतिः॥<br><br>8426: शिबिरौशीनरोऽङ्गानि सुतं च प्रियमौरसम्। ब्राह्मणार्थमुपाहृत्य नाकपृष्ठमितो गतः॥<br><br>8427: प्रतर्दनः काशिपतिः प्रदाय नयने स्वके। ब्राह्मणायातुलां कीर्तिमिह चामुत्र चाश्नुते॥<br><br>8428: दिव्यमष्टशलाकं तु सौवर्णं परमर्द्धिमत्। छत्रं देवावृधो दत्त्वा सराष्ट्रोऽभ्यपतद् दिवम्॥<br><br>8429: सांकृतिश्च तथाऽऽत्रेय: शिष्येभ्यो ब्रह्म निर्गुणम्। उपदिश्य महातेजा गतो लोकाननुत्तमान्॥<br><br>8430: अम्बरीषो गवां दत्त्वा ब्राह्मणेभ्यः प्रतापवान्। अर्बुदानि दशैकं च सराष्ट्रोऽभ्यपतद् दिवम्॥<br><br>8431: सावित्री कुण्डले दिव्ये शरीरं जनमेजयः। ब्राह्मणार्थं परित्यज्य जग्मतुलॊज्ञकमुत्तमम्॥<br><br>8432: सर्वरत्नं वृषादर्भिर्युवनाश्वः प्रियाः स्त्रियः। रम्यमावसथं चैव दत्वा स्वर्लोकमास्थितः॥<br><br>8433: निमी राष्ट्रं च वैदेहो जामदग्न्यो वसुन्धराम्। ब्राह्मणेभ्यो ददौ चापि गयश्चार्वी सपत्तनाम्॥<br><br>8434: अवर्षति च पर्जन्ये सर्वभूतानि भूतकृत्। वसिष्ठो जीवयामास प्रजापतिरिव प्रजाः॥<br><br>8435: करन्धमस्य पुत्रस्तु कृतात्मा मरुतस्तथा। कन्यामङ्गिरसे दत्त्वा दिवमाशु जगाम ह॥<br><br>8436: ब्रह्मदत्तश्च पाञ्चाल्यो राजा बुद्धिमतां वरः। निधि शङ्ख द्विजाग्रेभ्यो दत्त्वा लोकानवाप्तवान्॥<br><br>8437: राजा मित्रसहश्चापि वसिष्ठाय महात्मने। मदयन्तीं प्रियां दत्त्वा तया सह दिवं गतः॥<br><br>8438: सहस्रजिच्च राजर्षिः प्राणानिष्टान् महायशाः। ब्राह्मणार्थं परित्यज्य गतो लोकाननुत्तमान्॥<br><br>8439: सर्वकामैश्च सम्पूर्णं दत्त्वा वेश्म हिरण्मयम्। मुद्गलाय गतः स्वर्गं शतद्युम्नो महीपतिः॥<br><br>8440: नाम्ना च द्युतिमान् नाम शाल्वराजः प्रतापवान्। दत्त्वा राज्यमृचीकाय गतो लोकाननुत्तमान्॥<br><br>8441: लोमपादश्च राजर्षिः शान्तां दत्त्वा सुतां प्रभुः। ऋष्य शृङ्गाय विपुलैः सर्वकामैरयुज्यत॥<br><br>8442: मदिराश्वश्च राजर्षिर्दत्त्वा कन्यां सुमध्यमाम्। हिरण्यहस्ताय गतो लोकान् देवैरभिष्टुतान्॥<br><br>8443: दत्त्वा शतसहस्रं तु गवां राजा प्रसेनजित्। सवत्सानां महातेजा गतो लोकाननुत्तमान्॥<br><br>8444: एते चान्ये च बहवो दानेन तपसैव च। महात्मानो गताः स्वर्ग शिष्टात्मानो जितेन्द्रियाः॥<br><br>8445: तेषां प्रतिष्ठिता कीर्तिर्यावत् स्थाम्यति मेदिनी। दानयज्ञप्रजासगैरेते हि दिवमाप्नुवन्॥<br><br>8446: व्यास उवाच त्रयीं विद्यामवेक्षेत वेदेषूक्तामथाङ्गतः। ऋक्सामवर्णाक्षरतो यजुषोऽथर्वणस्तथा॥<br><br>8447: तिष्ठत्येतेषु भगवान् षट्सु कर्मसु संस्थितः। वेदवादेषु कुशला ह्यध्यात्मकुशलाश्च ये॥<br><br>8448: सत्त्ववन्तो महाभागाः पश्यन्ति प्रभवाप्ययौ। एवं धर्मेण वर्तेत क्रियां शिष्टवदाचरेत्॥<br><br>8449: असंरोधेन भूतानां वृत्तिं लिप्सेत वै द्विजः। सद्भय आगतविज्ञान: शिष्टः शास्त्रविचक्षणः॥<br><br>8450: स्वधर्मेण क्रिया लोके कुर्वाणः सत्यसंगरः। तिष्ठते तेषु गृहवान् घट्सु कर्मसु स द्विजः॥<br><br>8451: पञ्चभि सततं यज्ञैः श्रद्दधानो यजेत च। धृतिमानप्रमत्तश्च दान्तो धर्मविदात्मवान्॥<br><br>8452: वीतहर्षमदक्रोधो ब्राह्मणो नावसीदति। दानमध्ययनं यज्ञस्तपो हीरार्जवं दमः॥<br><br>8453: एतैर्वर्धयते तेजः पाप्मानं चापकर्षति। धूतपाप्मा च मेधावी लघ्वाहारो जितेन्द्रियः॥<br><br>8454: कामक्रोधौ वशे कृत्वा निनीषेद् ब्रह्मण: पदम्। अग्नींश्च ब्राह्मणांश्चार्चेद् देवताः प्रणमेत च॥<br><br>8455: वर्जयेदुशती वाचं हिंसां चाधर्मसंहिताम्। एषा पूर्वगता वृत्तिाह्मणस्य विधीयते॥<br><br>8456: ज्ञानागमेन कर्माणि कुर्वन् कर्मसु सिध्यति। पञ्चेन्द्रियजलां घोरां लोभकूला सुदुस्तराम्॥<br><br>8457: मन्युपङ्कामनाधृष्यां नदी तरति बुद्धिमान्। कालमभ्युद्यतं पश्येन्नित्यमत्यन्तमोहनम्॥<br><br>8458: महता विधिदृष्टेन बलेनाप्रतिघातिना। स्वभावस्रोतसा वृत्तमुह्यते सततं जगत्॥<br><br>8459: कालोदके महता वर्षावर्तेन संततम्। मासोमिंणर्तुवगेन पक्षोलपतृणेन च॥<br><br>8460: निमेषोन्मेषफेनेन अहोरात्रजलेन च। कामग्राहेण घोरेण वेदयज्ञप्लवेन च॥<br><br>8461: धर्मद्वीपेन भूतानां चार्थकामजलेन च। ऋतवाङ्मोक्षतीरेण विहिसातरुवाहिना॥<br><br>8462: युगह्रदौघमध्येन ब्रह्मप्रायभवेन च। धात्रा सृष्टानि भूतानि कृष्यन्ते यमसादनम्॥<br><br>8463: एतत् प्रज्ञामयैर्धीरा निस्तरन्ति मनीषिणः। प्लवैरप्लववन्तो हि किं करिष्यन्त्यचेतसः॥<br><br>8464: उपपन्नं हि यत् प्राज्ञो निस्तरेन्नेतरो जनः। दूरतो गुणदोषौ हि प्राज्ञः सर्वत्र पश्यति॥<br><br>8465: संशयं स तु कामात्मा चलचित्तोऽल्पचेतनः। अप्राज्ञो न तरत्येनं यो ह्यास्ते न स गच्छति॥<br><br>8466: अप्लवो हि महादोषं मुह्यमानो नियच्छति। कामग्राहगृहीतस्य ज्ञानमप्यस्य न प्लवः॥<br><br>8467: तस्मादुन्मज्जनस्यार्थे प्रयतेत विचक्षणः। एतदुन्मज्जनं तस्य यदयं ब्राह्मणो भवेत्॥<br><br>8468: अवदातेषु संजातस्त्रिसंदेहस्त्रिकर्मकृत्। तस्मादुन्पज्जने तिष्ठेत् प्रज्ञया निस्तरेद् यथा। ॥<br><br>8469: संस्कृतस्य हि दान्तस्य नियतस्य यतात्मनः। प्राज्ञस्यानन्तरा सिद्धिरिहलोके परत्र च॥<br><br>8470: वर्तेत तेषु गृहवानक्रुद्ध्यननसूयकः। पजभिः सततं यज्ञैर्विघसाशी यजेत च॥<br><br>8471: सतां धर्मेण वर्तेत क्रियां शिष्टवदाचरेत्। असंरोधेन लोकस्य वृत्तिं लिप्सेदगर्हिताम्॥<br><br>8472: श्रुतिविज्ञानतत्त्वज्ञः शिष्टाचारो विचक्षणः। स्वधर्मेण क्रियावांश्च कर्मणा सोऽप्यसंकरः॥<br><br>8473: क्रियावाश्रद्दधानो हि दान्तः प्राज्ञोऽनसूयकः। धर्माधर्मविशेषज्ञः सर्वं तरन्ति दुस्तरम्॥<br><br>8474: धृतिमानप्रमत्तश्च दान्तो धर्मविदात्मवान्। वीतहर्षमदक्रोधो ब्राह्मणो नावसीदति॥<br><br>8475: एषा पुरातनी वृत्तिर्ब्राह्मणस्य विधीयते। ज्ञानवत्त्वेन कर्माणि कुर्वन् सर्वत्र सिध्यति॥<br><br>8476: अधर्मं धर्मकामो हि करोति ह्यविचक्षणः। धर्मं वाधर्मसंकाशं शोचत्रिव करोति सः॥<br><br>8477: मधर्मकामश्च करोति धर्मम्। उभे बाल: कर्मणी न प्रजानन् स जायते म्रियते चापि देही॥<br><br>8478: व्यास उवाच अथ चेद् रोचयेदेतदुह्येत स्रोतसा यथा। उन्मज्जंश्च निमज्जंश्च ज्ञानवान् प्लववान् भवेत्॥<br><br>8479: प्रज्ञया निश्चिता धीरास्तारयन्त्यबुधान् प्लवैः। नाबुधास्तारयन्त्यन्यानात्मानं वा कथंचन॥<br><br>8480: छिन्नदोषो मुनिर्योगान् युक्तो युजीत द्वादश। देशकर्मानुरागार्थानुपायापायनिश्चयैः॥<br><br>8481: चक्षुराहारसंहारैर्मनसा दर्शनेन च। यच्छेद् वाङ्मानसी बुद्ध्या इच्छेज्ज्ञानमुत्तमम्॥<br><br>8482: ज्ञानेन यच्छेदात्मानं य इच्छेच्छान्तितात्मनः। एतेषां चेदनुद्रष्टा पुरुषोऽपि सुदारुणः॥<br><br>8483: यदि वा सर्ववेदज्ञो यदि वाप्यनृचो द्विजः। यदि वा धार्मिको यज्वा यदि वा पापकृत्तमः॥<br><br>8484: यदि वा पुरुषव्याघ्रो यदि वा क्लेशधारितः। तरत्येवं महादुर्गं जरामरणसागरम्॥<br><br>8485: एवं ह्येतेन योगेन युञ्जानो ह्येवमन्ततः। अपि जिज्ञासमानोऽपि शब्दब्रह्मातिवर्तते॥<br><br>8486: धर्मोपस्थो हीवरूथ उपायापायकूबरः। अपानाक्षः प्राणयुगः प्रज्ञायुर्जीवबन्धनः॥<br><br>8487: चेतनाबन्धुरचास्याचारग्रहनेमिनान्। दर्शनस्पर्शनवहो घ्राणश्रवणवाहनः॥<br><br>8488: प्रज्ञानाभिः सर्वतन्त्रप्रदोतो ज्ञानसारथिः। क्षेत्रज्ञाधिष्ठितो धीरः श्रद्धादमपुरःसरः॥<br><br>8489: त्यागसूक्ष्मानुगः क्षेम्यः शौचगो ध्यानगोचरः। जीवयुक्तो रथो दिव्यो ब्रह्मलोके विराजते॥<br><br>8490: अथ संत्वरमाणस्य रथमेवं युयुक्षतः अक्षरं गन्तुमनसो विधिं वक्ष्यामि शीघ्रगम्॥<br><br>8491: सप्त या धारणाः कृत्स्ना वाग्यतः प्रतिपद्यते। पृष्ठतः पार्वतश्चान्यास्तावत्यस्ताः प्रधारणाः॥<br><br>8492: क्रमशः पार्थिवं यच्च वायव्यं खं तथा पयः। ज्योतिषो यत् तदैश्वर्यमहङ्कारस्य बुद्धितः। अव्यक्तस्य तथैश्वर्यं क्रमशः प्रतिपद्यते॥<br><br>8493: विक्रमाश्चापि यस्यैते तथा युक्तेषु योगतः। तथा योगस्य युक्तस्य सिद्धिमात्मनि पश्यतः॥<br><br>8494: निर्मुच्यमानः सूक्ष्मत्वाद् रूपाणीमानि पश्यतः। शैशिरस्तु यथा धूमः सूक्ष्मः संश्रयते नभः॥<br><br>8495: तथा देहाद् विमुक्तस्य पूर्वं रूपं भवत्युत। अथ धूमस्य विरमे द्वितीयं रूपदर्शनम्॥<br><br>8496: जलरूपमिवाकाशे तथैवात्मनि पश्यति। अपां व्यतिक्रमे चास्य वह्निरूपं प्रकाशते । १९। । तस्मिन्नुपरतेऽजोऽस्य पीतशस्त्रः प्रकाशते। उर्णारूपसवर्णस्य तस्य रूपं प्रकाशते॥<br><br>8497: अथ श्वेतां गतिं गत्वा वायव्यं सूक्ष्ममप्युत। अशुक्लं चेतसः सौक्ष्यमप्युक्तं ब्राह्मणस्य वै॥<br><br>8498: एतेष्वपि हि जातेषु फलजातानि मे शृणु। जातस्य पार्थिवैश्वर्यैः सृष्टिरत्र विधीयते॥<br><br>8499: प्रजापतिरिवाक्षोभ्यः शरीरात् सृजते प्रजाः। अङ्गुल्यङ्गुष्ठमात्रेण हस्तपादेन वा तथा॥<br><br>8500: पृथिवीं कम्पयत्येको गुणो वायोरिति श्रुतिः। आकाशभूतश्चाकाशे सवर्णत्वात् प्रकाशते॥<br><br>8501: वर्णतो गुह्यते चापि कामात् पिबति चाशयान्। न चास्य तेजसा रूपं दृश्यते शाम्यते तथा। अहङ्कारेऽस्य विजिते पञ्चैते स्युर्वशानुगाः॥<br><br>8502: षण्णामात्मनि बुद्धौ च जितायां प्रभवत्यथ। निर्दोषप्रतिभा ह्येनं कृत्स्ना समभिवर्तते॥<br><br>8503: तथैव व्यक्तमात्मानमव्यक्तं प्रतिपद्यते। यतो नि:सरते लोको भवति व्यक्तसंज्ञकः॥<br><br>8504: तत्राव्यक्तमयी विद्यां शृणु त्वं विस्तरेण मे। तथा व्यक्तमयं चैव सांख्ये पूर्वं निबोध मे॥<br><br>8505: पञ्चविंशति तत्त्वानि तुल्यान्युभयतः समम्। योगे सांख्येऽपि च तथा विशेषं तत्र मे शृणु। ॥<br><br>8506: प्रोक्तं तद् व्यक्तमित्येव जायते वर्धते च यत्। जीर्यते म्रियते चैव चतुर्भिर्लक्षणैर्युतम्॥<br><br>8507: विपरीतमतो यत् तु तदव्यक्तमुदाहृतम्। द्वावात्मानौ च वेदेषु सिद्धान्तेष्वप्युदाहृतौ॥<br><br>8508: चतुर्लक्षण त्वाद्यं चतुर्वर्गं प्रचक्षते। व्यक्तमव्यक्तजं चैव तथा बुद्धमथेतरत्। सत्त्वं क्षेत्रज्ञ इत्येतद् द्वयमप्यनुदर्शितम्॥<br><br>8509: द्वावात्मानौ च वेदेषु विषयेष्वनुरज्यतः। विषयात् प्रतिसंहारः सांख्यानां सिद्धिलक्षणम्॥<br><br>8510: निर्ममश्चानहङ्कारो निर्द्वन्द्वश्छिन्नसंशयः। नैव क्रुद्ध्यति न द्वेष्टि नानृता भाषते गिरः॥<br><br>8511: आक्रुष्टस्ताडितश्चैव मैत्रेण ध्याति नाशुभम्। वाग्दण्डकर्ममनसां त्रयाणां च निवर्तकः॥<br><br>8512: समः सर्वेषु भूतेषु ब्रह्माणमभिवर्तते। नैवेच्छति न चानिच्छो यात्रामात्रव्यवस्थितः॥<br><br>8513: अलोलुपोऽव्यथा दान्तो न कृती न निराकृतीः। नास्ये न्द्रियमनेकाग्रं न विक्षिप्तमनोरथः॥<br><br>8514: सर्वभूतसदृड्मैत्रः समलोष्टाश्मकाञ्चनः। तुल्यप्रियाप्रियो धीरस्तुल्यनिन्दात्मसंस्तुतिः॥<br><br>8515: अस्पृहः सर्वकामेभ्यो ब्रह्मचर्यदृढव्रतः। अहिंस्रः सर्वभूतानामीदृक् सांख्यो विमुच्यते। ३९। । योगैश्वर्यमतिक्रान्तो यो निष्कामति मुच्यते॥<br><br>8516: इत्येषा भावजा बुद्धिः कथिता ते न संशयः। एवं भवति निर्द्वन्द्वो ब्रह्माणं चाधिगच्छति॥<br><br>8517: व्यास उवाच अथ ज्ञानप्लवं धीरो गृहीत्वा शान्तिमात्मनः! उन्मजंश्च निमश्च ज्ञानमेवाभिसंश्रयेत्॥<br><br>8518: शुक उवाच किं तज्ज्ञानमयो विद्या यथा निस्तरते द्वयम्। प्रवृत्तिलक्षणो धर्मो निवृत्तिरिति वा वद॥<br><br>8519: व्यास उवाच यस्तु पश्यन् स्वभावेन विनाभावमचेतनः। पुष्यते च पुनः सर्वान् प्रज्ञया मुक्तहेतुकान्॥<br><br>8520: येषां चैकान्तभावेन स्वभावात् कारणं मतम्। पूत्वा तृणमिषीकां वा ते लभन्ते न किंचन॥<br><br>8521: ये चैनं पक्षमाश्रित्य निवर्तन्त्यल्पमेधसः। स्वभावं कारणं ज्ञात्वा न श्रेयः प्राप्नुवन्ति ते॥<br><br>8522: स्वभावो हि विनाशाय मोहकर्म मनोभवः। निरुतमेतयोरेतत् स्वभावपरिभावयोः॥<br><br>8523: कृष्यादीनीह कर्माणि सस्यसंहरणानि च। प्रज्ञावद्भिः प्रक्लृप्तानि यानासनगृहाणि च॥<br><br>8524: आक्रीडानां गृहाणां च गदानामगदस्य च। प्रज्ञावन्तः प्रयोक्तारो ज्ञानवद्भिरनुष्ठिताः॥<br><br>8525: प्रज्ञा संयोजयत्यथैः : प्रजा श्रेयोऽधिगच्छति। राजानो भुञ्जते राज्यं प्रज्ञया तुल्यलक्षणाः॥<br><br>8526: परावरं तु भूतानां ज्ञानेनैवोपलभ्यते। विद्यया तात सृष्टानां विद्यैवेह परा गतिः॥<br><br>8527: भूतानां जन्म सर्वेषां विविधानां चतुर्विधम्। जरायुजाण्डजोद्भिज्जस्वेदजं चोपलक्षयेत्॥<br><br>8528: स्थावरेभ्यो विशिष्टानि जङ्गमान्युपधारयेत्। उपपन्नं हि यच्चेष्टा विशिष्येत विशेष्यया॥<br><br>8529: आहुः बहुपादानि जङ्गमानि द्वयानि तु। बहुपाट्यो विशिष्टानि द्विपदानि बहून्यपि॥<br><br>8530: द्विपदानि द्वयान्याहुः पार्थिवानीतराणि च। पार्थिवानि विशिष्टानि तानि ह्यन्नानि भुञ्जते॥<br><br>8531: पार्थिवानि द्वयान्याहुर्मध्यमान्यधमानि तु। मध्यमानि विशिष्टानि जातिधर्मोपधारणात्॥<br><br>8532: मध्यमानि द्वयान्याहुर्धर्मज्ञानीतराणि च। धर्मज्ञानि विशिष्टानि कार्याकार्योपधारणात्॥<br><br>8533: धर्मज्ञानि द्वयान्याहुर्वेदज्ञानीतराणि च। वेदज्ञानि विशिष्टानि वेदो ह्येषु प्रतिष्ठितः॥<br><br>8534: वेदज्ञानि द्वयान्याहुः प्रवक्तृणीतराणि च। प्रवक्तणि विशिष्टानि सर्वधर्मोपधारणात्॥<br><br>8535: विज्ञायन्ते हि यैर्वेदाः सधर्माः सक्रियाफला:। सधर्मा निखिला वेदाः प्रवक्तृभ्यो विनिःसृताः॥<br><br>8536: प्रवक्तृणि द्वयान्याहुरात्मज्ञानीतराणि च। आत्मज्ञानि विशिष्टानि जन्माजन्मोपधारणात्॥<br><br>8537: धर्मद्वयं हि यो वेद स सर्वज्ञः स सर्ववित्। स त्यागी सत्यसंकल्पः सत्यः शुचिरथेश्वरः॥<br><br>8538: ब्रह्मज्ञानप्रतिष्ठं हि तं देवा ब्राह्मणं विदुः। शब्दब्रह्मणि निष्णातं परे च कृतनिश्चयम्॥<br><br>8539: अन्तःस्थं च बहिष्ठं च साधियज्ञाधिदैवतम्। ज्ञानान्विता हि पश्यन्ति ते देवास्तात ते द्विजाः॥<br><br>8540: तेषु विश्वमिदं भूतं सर्वं च जगदाहितम्। तेषां माहात्म्यभावस्य सदृशं नास्ति किंचन। ॥<br><br>8541: आद्यन्ते निधनं चैव कर्म चातीत्य सर्वशः। चतुर्विधस्य भूतस्य सर्वस्येशाः स्वयम्भुवः॥<br><br>8542: व्यास उवाच एषा पूर्वतरा वृत्तिाह्मणस्य विधीयते। ज्ञानवानेव कर्माणि कुर्वन् सर्वत्र सिध्यति॥<br><br>8543: तत्र चेन्न भवेदेवं संशयः कर्मसिद्धये। कि तु कर्म स्वभावोऽयं ज्ञानं कर्मेति वा पुनः॥<br><br>8544: तत्र वेदविधिः स स्याज्ञानं चेत् पुरुषं प्रति। उपपत्त्युपलब्धिभ्यां वर्णयिष्यामि तच्छृणु॥<br><br>8545: पौरुषं कारणं केचिदाहुः कर्मसु मानवाः। दैवमेके प्रशंसन्ति स्वभावमपरे जनाः॥<br><br>8546: पौरुषं कर्म दैवं च कालवृत्तिस्वभावतः। त्रयमेतत् पृथग्भूतमविवेकं तु केचन॥<br><br>8547: एतदेवं च नैवं च न चोभे नानुभे तथा। कर्मस्था विषयं ब्रूयुः सत्त्वस्थाः समदर्शिनः॥<br><br>8548: त्रेतायां द्वापरे चैव कलिजाश्च ससंशया:। तपस्विनः प्रशान्ताश्च सत्त्वस्थाश्च कृते युगे॥<br><br>8549: अपृथग्दर्शनाः सर्वे ऋक्सामसु यजुःषु च। कामद्वेषौ पृथक् कृत्वा तपः कृत उपासते॥<br><br>8550: तपोधर्मेण संयुक्तस्तपोनित्यः सुसंशितः। तेन सर्वानवाप्नोति कामान् यान् मनसेच्छति॥<br><br>8551: तपसा तदवाप्नोति यद् भूत्वा सृजते जगत्। तद् भूतश्च ततः सर्वभूतानां भवति प्रभुः॥<br><br>8552: तदुक्तं वेदवादेषु गहनं वेददर्शिभिः। वेदान्तेषु पुनर्व्यक्तं कर्मयोगेन लक्ष्यते॥<br><br>8553: आलम्भयज्ञाः क्षत्राश्च हविर्यज्ञा विशः स्मृताः। परिचारयज्ञाः शूद्राश्च जपयज्ञा द्विजातयः॥<br><br>8554: परिनिष्ठितकार्यो हि स्वाध्यायेन द्विजो भवेत्। कुर्यादन्यन्न वा कुर्यान्मैत्रो ब्राह्मण उच्यते॥<br><br>8555: त्रेतादौ केवला वेदा यज्ञा वर्णाश्रमास्तथा। संरोधादायुषस्त्वेते व्यस्यन्ते द्वापरे युगे॥<br><br>8556: द्वापरे विप्लवं यान्ति वेदाः कलियुगे तथा। दृश्यन्ते नापि दृश्यन्ते कलेरन्ते पुन: किल॥<br><br>8557: उत्सीदन्ति स्वधर्माश्च तत्राधर्मेण पीडिताः। गवां भूमेश्च ये चापामोषधीनां च ये रसाः॥<br><br>8558: अधर्मान्तर्हिता वेदा वेदधर्मास्तथाऽऽश्रमाः। विक्रियन्ते स्वधर्मस्थाः स्थावराणि चराणि च॥<br><br>8559: यथा सर्वाणि भूतानि वृष्टि मानि वर्षति। सृजते सर्वतोऽङ्गानि तथा वेदा युगे युगे॥<br><br>8560: निश्चितं कालनानात्वमनादिनिधनं च यत्। कीर्तितं यत् पुरस्तान्मे सूते यच्चात्ति च प्रजाः॥<br><br>8561: यच्चेदं प्रभवः स्थानं भूतानां संयमो. यमः। ' स्वभावेनैव वर्तन्ते द्वन्द्वसृष्टानि भूरिश:॥<br><br>8562: सर्गः कालो धृतिर्वेदाः कर्ता कार्य क्रियाफलम्। एतत् ते कथितं तात यन्मां त्वं परिपृच्छसि॥<br><br>8563: भीष्म उवाच इत्युक्तोऽभिप्रशस्यैतत् परमर्षस्तु शासनम्। मोक्षधर्मार्थसंयुक्तमिदं प्रष्टुं प्रचक्रमे॥<br><br>8564: शुक उवाच प्रज्ञावाश्रोत्रियो यज्वा कृतप्रज्ञोऽनसूयकः। अनागतामनैतिचं कथं ब्रह्माधिगच्छति॥<br><br>8565: तवयस ब्रह्मचर्येण सर्वत्यागेन मेधया। सांख्ये वा यदि वा योग एतत् पृष्टो वदस्व मे॥<br><br>8566: मनसश्चेन्द्रियाणां च यथैकाम्यमवाप्यते। येनोपायेन पुरुषैस्तत् त्वं व्याख्यातुमर्हसि॥<br><br>8567: व्यास उवाच नान्यत्र विद्यातपसोर्नान्यत्रेन्द्रियनिग्रहात्। नान्यत्र सर्वसंत्यागात् सिद्धिं विन्दति कश्चन॥<br><br>8568: महाभूतानि सर्वाणि पूर्वसृष्टिः स्वयम्भुवः। भूयिष्ठं प्राणभृदग्नामे निविष्टानि शरीरिषु॥<br><br>8569: भूमेदेहो जलात् स्नेहो ज्योतिषश्चक्षुषी स्मृते। प्राणापानाश्रयो वायु: खेष्वाकाशं शरीरिणाम्॥<br><br>8570: क्रान्ते विष्णुर्बले शक्रः कोष्ठेऽग्निर्भोक्तुमिच्छति। कर्णयोः प्रदिशः श्रोत्रं जिह्वायां वाक् सरस्वती॥<br><br>8571: कर्णी त्वक् चक्षुषी जिह्वार नासिका चैव पञ्चमी। दर्शनीयेन्द्रियोक्तानि द्वाराण्याहारसिद्धये॥<br><br>8572: शब्दः स्पर्शस्तथा रूपं रसो गन्धश्च पञ्चमः। इन्द्रियार्थान् पृथग्विद्यादिन्द्रियेभ्यस्तु नित्यदा॥<br><br>8573: इन्द्रियाणि मनोयुङ्क्ते वश्यान् यन्तेव वाजिनः। पनश्चापि सदा युङ्क्ते भूतात्मा हृदयाश्रितः॥<br><br>8574: इन्द्रियाणां तथैवैषां सर्वेषामीश्वरं मनः। नियमे च विसर्गे च भूतात्मा मानसस्तथा॥<br><br>8575: इन्द्रियाणीन्द्रियार्थाश्च स्वभावश्चेतना मनः। प्राणापानौ च जीवश्च नित्यं देहेषु देहिनाम्॥<br><br>8576: आश्रयो नास्ति सत्त्वस्य गुणाः शब्दो न चेतना। सत्त्वं हि तेजः सृजति न गुणान् वै कथंचन॥<br><br>8577: एवं सप्तदशं देहे वृतं षोडशभिर्गुणैः। मनीषी मनसा विप्रः पश्यत्यात्मानमात्मनि॥<br><br>8578: न ह्ययं चक्षुषा दृश्यो न च सर्वैरपीन्द्रियैः। मनसा तु प्रदीपेन महानात्मा प्रकाशते॥<br><br>8579: अशब्दस्पर्शरूपं तदरसागन्धमव्ययम्। अशरीरं शरीरेषु निरीक्षेत निरिन्द्रियम्॥<br><br>8580: अव्यक्तं सर्वदेहेषु मर्येषु परमाश्रितम्। योऽनुपश्यति स प्रेत्य कल्पते ब्रह्मभूयसे॥<br><br>8581: विद्याभिजनसम्पन्ने ब्राह्मणे गवि हस्तिनि। शुचि चैव श्वपाके च पण्डिताः समदर्शिनः॥<br><br>8582: स हि सर्वेषु भूतेषु जङ्गमेषु ध्रुवेषु च। वसत्येको महानात्मा येन सर्वमिदं ततम्॥<br><br>8583: सर्वभूतेषु चात्मानं सर्वभूतानि चात्मनि। यदा पश्यति भूतात्मा ब्रह्म सम्पद्यते तदा॥<br><br>8584: यावानात्मनि वेदात्मा तावानात्मा परात्मनि। य एवं सततं वेद सोऽमृतत्वाय कल्पते॥<br><br>8585: सर्वभूतात्मभूतस्य विभोर्भूतहितस्य च। देवाऽपि मार्गे मुह्यन्ति अपदस्य पदैषिणः॥<br><br>8586: शकुन्तानामिवाकाशे मत्स्यानामिव चोदके। यथा गतिर्न दृश्येत तथा ज्ञानविदां गतिः॥<br><br>8587: काल: पचति भूतानि सर्वाण्येवात्मनात्मनि। यस्मिस्तु पच्यते कालस्तं वेदेह न कश्चन॥<br><br>8588: न तदूर्ध्वं न तिर्यक् च नाधो न च पुनः पुनः । न मध्ये प्रतिगृह्णीते नैव किंचित् कुतश्चन॥<br><br>8589: सर्वेऽन्तःस्था इमे लोका बाह्ममेषां न किंचन। यद्यजस्रं समागच्छेद् यथा बाणो गुणच्युतः॥<br><br>8590: नैवान्तं कारणस्येयाद् यद्यपि स्यान्मनोजवः। तस्मात् सूक्ष्मात् सूक्ष्मतरं नास्ति स्थूलतरं ततः॥<br><br>8591: सर्वतः पाणिपादं तत् सर्वतोऽक्षिशिरोमुखम्। सर्वतःश्रुतिमल्लोके सर्वमावृत्य तिष्ठति॥<br><br>8592: तदेवाणोरणुतरं तन्महद्भ्यो महत्तरम्। तदन्तःसर्वभूतानां ध्रुवं तिष्ठन्न दृश्यते॥<br><br>8593: अक्षरं च क्षरं चैव द्वैधीभावोऽयमात्मनः। क्षरः सर्वेषु भूतेष दिव्यं तमृतमक्षरम्॥<br><br>8594: नवद्वारं पुरं गत्वा हंसो हि नियतो वशी। ईशः सर्वस्य भूतस्य स्थावरस्य चरस्य च॥<br><br>8595: हानिभङ्गविकल्पानां नवानां संचयेन च। शरीराणामजस्याहुहँसत्वं पारदर्शिनः॥<br><br>8596: हंसोक्तं चाक्षरं चैव कूटस्थं यत् तदक्षरम्। तद् विद्वानक्षरं प्राप्य जहाति प्राणजन्मनी॥<br><br>8597: व्यास उवाच पृच्छतस्तव सत्पुत्र यथावदिह तत्त्वतः। सांख्यज्ञानेन संयुक्तं यदेतत् कीर्तितं मया॥<br><br>8598: योगकृत्ये तु ते कृत्स्नं वर्तयिष्यामि तच्छृणु। एकत्वं बुद्धिमनसारिन्द्रियाणां च सर्वशः॥<br><br>8599: आत्मनो व्यापिनस्तात ज्ञानमेतदनुत्तमम्। तदेतदुपशान्तेन दान्तेनाध्यात्मशीलिना॥<br><br>8600: आत्मारामेण बुद्धेन बोद्धव्यं शुचिकर्मणा। योगदोषान् समुच्छिद्य पञ्च यान् कवयो विदुः॥<br><br>8601: कामं क्रोधं च लोभं च भयं स्वप्नं च पञ्चमम्। क्रोधं शमेन जयति कामं संकल्पवर्जनात्॥<br><br>8602: सत्त्वसंसेवनाद् धीरो निद्रामुच्छेत्तुमर्हति। धृत्या शिश्नोदरं रक्षेत् पाणिपादं च चक्षुषा॥<br><br>8603: चक्षुःश्रोत्रे च मनसा मनोवाचं च कर्मणा। अप्रमादाद् भयं जह्याद् दम्भं प्राज्ञोपसेवनात्॥<br><br>8604: एवमेतान् योगदोषान् जयेन्नित्यमतन्द्रितः। अग्नीश्च ब्राह्मणांश्चार्चेद् देवताः प्रणमेत च॥<br><br>8605: वर्जयेदुशती वाचं हिंसायुक्तां मनोनुदाम्। ब्रह्म तेजोमयं शुक्रं यस्य सर्वमिदं रसः॥<br><br>8606: एतस्य भूतं भव्यस्य दृष्टं स्थावरजङ्गमम्। ध्यानमध्ययनं दानं सत्यं हीरार्जवं क्षमा॥<br><br>8607: शौचमाचारसंशुद्धिरिन्द्रियाणां च निग्रहः। एतैर्विवर्धते तेजः पाप्मानं चापकर्षति॥<br><br>8608: सिध्यन्ति चास्य सर्वार्था विज्ञानं च प्रवर्तते। समः सर्वेषु भूतेषु लब्धालब्धेन वर्तयन्॥<br><br>8609: धूतपाप्मा तु तेजस्वी लध्वाहारो जितेन्द्रियः। कामक्रोधौ वशे कृत्वा निनीषेद् ब्रह्मणः पदम्॥<br><br>8610: मनसश्चेन्द्रियाणां च कृत्वैकाम्यं समाहितः। पूर्वरात्रापरार्धं च धारयेन्मन आत्मनि॥<br><br>8611: जन्तोः पञ्चेन्द्रियस्यास्य यदेकं छिद्रमिन्द्रियम्। ततोऽस्य स्रवते प्रज्ञा दृतेः पादादिवोदकम्। १५। । मनस्तु पूर्वमादद्यात् कुमीनमिव मत्स्यहा! ततः श्रोत्रं ततश्चक्षुर्जिह्वां घ्राणं च योगवित्॥<br><br>8612: तत एतानि संयम्य मनसि स्थापयेद् यतिः। तथैवापोह्य संकल्पान्मनो ह्यात्मनि धारयेत्॥<br><br>8613: पञ्चेन्द्रियाणि संधाय मनसि स्थापयेद् यतिः। यदैतान्यवतिष्ठन्ति मनःषष्ठान्यथात्मनि॥<br><br>8614: प्रसीदन्ति च संस्थाय तदा ब्रह्म प्रकाशते। विधूम इव दीप्तार्चिरादित्य इव दीप्तिमान्॥<br><br>8615: वैद्युतोऽग्निरिवाकाशे दृश्यतेऽऽत्मा तथाऽऽत्मनि। सर्वस्तत्र स सर्वत्र व्यापकत्वाच्च दृश्यते॥<br><br>8616: तं पश्यन्ति महात्मानो ब्राह्मणा ये मनीषिणः। धृतिमन्तो महाप्राज्ञाः सर्वभूतहिते रताः॥<br><br>8617: एवं परिमितं कालमाचरन् संशितव्रतः। आसीनो हि रहस्येको गच्छेदक्षरसात्मताम्॥<br><br>8618: प्रमोहो भ्रम आवर्तो प्राणं श्रवणदर्शने। अद्भुतानि रसस्पर्शे शीतोष्णे मारुताकृतिः॥<br><br>8619: प्रतिभामुपसर्गाश्चाप्युपसंगृह्य योगतः। तांस्तत्त्वविदनादृत्य आत्मन्येव निवर्तयेत्॥<br><br>8620: कुर्यात् परिचयं योगे त्रैकाल्ये नियतो मुनिः। गिरि शृङ्गे तथा चैत्ये वृक्षाग्रेषु च योजयेत्॥<br><br>8621: संनियम्येन्द्रियग्राम कोष्ठे भाण्डमना इव! एकाग्रं चिन्तयेन्नित्यं योगानोद्वेजयेन्मनः॥<br><br>8622: येनोपायेन शक्येत संनियन्तुं चलं मनः। तं च युक्तो निषेवेत न चैव विचलेत् ततः॥<br><br>8623: शून्या गिरिगुहाश्चैव देवतायतनानि च। शून्यागाराणि चैकाग्रो निवासार्थमुपक्रमेत्॥<br><br>8624: नाभिष्वजेत् परं वाचा कर्मणा मनसापि वा। उपेक्षको यताहारो लब्धालब्धे समो भवेत्॥<br><br>8625: यश्चैनमभिनन्देत यश्चैनमपवादयेत्। समस्तयोश्चाप्युभयो भिध्यायेच्छुभाशुभम्॥<br><br>8626: न प्रहृष्येत लाभेषु नालाभेषु च चिन्तयेत्। समः सर्वेषु भूतेषु सधर्मा मातरिश्वनः॥<br><br>8627: एवं स्वस्थात्मनः साधोः सर्वत्र समदर्शिनः। षण्मासान्नित्ययुक्तस्य शब्दब्रह्मातिवर्तते॥<br><br>8628: वेदनार्ताः प्रज्ञा दृष्ट्वा समलोष्ठाश्मकाञ्चनः। एतस्मिन्विरतो मार्गे विरमेन च मोहितः॥<br><br>8629: अपि वर्णावकृष्टस्तु नारी वा धर्मकाङ्क्षिणी। तावण्येतेन मार्गेण गच्छेतां परमां गतिम्॥<br><br>8630: अजं पुराणमजरं सनातनं यदिन्द्रियैरुपलभेत निश्चलैः। अणोरणीयो महतो महत्तरं तदात्मना पश्यति मुक्तमात्मवान्। ॥<br><br>8631: इदं महर्षेर्वचनं महात्मनो यथावदुक्तं मनसानुदृश्य च। अवेक्ष्य चेमां परमेष्ठिसाम्यतां प्रयान्ति चाभूतगतिं मनीषिणः॥<br><br>8632: शुक उवाच यदिदं वेदवचनं कुरु कर्म त्यजेति च। कां दिशं विद्यया यान्ति कां च गच्छन्ति कर्मणाशा ॥<br><br>8633: एतद् वै श्रोतुमिच्छामि तद् भवान् प्रब्रवीतु मे। एतच्चान्योन्यवरूप्ये वर्तेते प्रतिकूलतः॥<br><br>8634: भीष्म उवाच इत्युक्तः प्रत्युवाचेदं पराशरसुतः सुतम्। कर्मविद्यामयावेतौ व्याख्यास्यामि क्षराक्षरौ॥<br><br>8635: यां दिशं विद्यया यान्ति यां च गच्छन्ति कर्मणा। शृणुष्वैकमना वत्स गह्वरं ह्येतदन्तरम्॥<br><br>8636: अस्ति धर्म इति प्रोक्तं नास्तीत्यत्रैव यो वदेत्। तस्य पक्षस्य सदृशमिदं मम भवेद् व्यथा। ॥<br><br>8637: द्वाविमावथ पन्थानौ यत्र वेदाः प्रतिष्ठिताः। प्रवृत्तिलक्षणो धर्मो निवृत्तौ च सुभाषितः॥<br><br>8638: कर्मणा बध्यते जन्तुर्विद्यया तु प्रमुच्यते। तस्मात् कर्म न कुर्वन्ति यतयः पारदर्शिनः॥<br><br>8639: कर्मणा जायते प्रेत्य मूर्तिमान् षोडशात्मकः। विद्यया जायते नित्यमव्यक्तं ह्यव्ययात्मकम्॥<br><br>8640: कर्म त्वेके प्रशंसन्ति स्वल्पबुद्धिरता नराः। तेन ते देहजालानि रमयन्त उपासते॥<br><br>8641: ये स्म बुद्धिं परां प्राप्ता धर्मनैपुण्यदर्शिनः। न ते कर्म प्रशंसन्ति कूपं नद्यां पिबन्निव॥<br><br>8642: कर्मणः फलमाप्नोति सुखदुःखे भवाभवौ। विद्यया तदवाप्नोति यत्र गत्वा न शोचति॥<br><br>8643: यत्र गत्वा न म्रियते यत्र गत्वा न जायते। न पुनर्जायते यत्र यत्र गत्वा न वर्तते॥<br><br>8644: यत्र तद् ब्रह्म परममव्यक्तमचलं ध्रुवम्। अव्याकृतमनायासमव्यक्तं चावियोगि च॥<br><br>8645: द्वन्द्वैर्न यत्र बाध्यन्ते मानसेन च कर्मणा। समाः सर्वत्र मैत्राश्च सर्वभूतहिते रताः॥<br><br>8646: विद्यामयोऽन्यः पुरुषस्तात कर्ममयोऽपरः। विद्धि चन्द्रमसं दर्शे सूक्ष्मया कलया स्थितम्॥<br><br>8647: तदेतदृषिणा प्रोक्तं विस्तरेणानुमीयते। नवजं शशिनं दृष्ट्वा वक्रतन्तुमिवाम्बरे॥<br><br>8648: एकादशविकारात्मा कलासम्भारसम्भृतः। मूर्तिमानिति तं विद्धि तात कर्मगुणात्मकम्॥<br><br>8649: देवो यः संश्रितस्तस्मिन्नब्बिन्दुरिव पुष्करे। क्षेत्रमं तं विजानीयान्नित्यं योगजितात्मकम्॥<br><br>8650: तमो रजश्च सत्त्वं च विद्धि जीवगुणात्मकम्। जीवमात्मगुणं विद्यादात्मानं परमात्मनः॥<br><br>8651: सचेतनं जीवगुणं वदन्ति स चेष्टते जीवयते च सर्वम्। ततः परं क्षेत्रविदो वदन्ति प्राकल्पयद् यो भुवनानि सप्त॥<br><br>8652: शुक उवाच क्षरात्प्रभृति यः सर्गः सगुणानीन्द्रियाणि च। बुद्ध्यैश्वर्यातिसर्गोऽयं प्रधानश्चात्मनः श्रुतम्॥<br><br>8653: भूय एव तु लोकेऽस्मिन् सवृत्तिं कालहैतुकीम्। यया सन्तः प्रवर्तन्ते तदिच्छाम्यनुवर्तितुम्॥<br><br>8654: वेदे वचनमुक्तं तु कुरु कर्म त्यजेति च। कथमेतद् विजानीयां तच्च व्याख्यातुमर्हसि॥<br><br>8655: लोकवृत्तान्ततत्त्वज्ञः पूतोऽहं गुरुशासनात्। कृत्वा बुद्धिं विमुक्तात्मा द्रक्ष्याम्यात्मानमव्ययम्॥<br><br>8656: व्यास उवाच यथा वै विहिता वृत्तिः पुर ताद् ब्रह्मणा स्वयम्। एषा पूर्वतरैः सद्भिराचीर्णा परमर्षिभिः॥<br><br>8657: ब्रह्मचर्येण वै लोकान् जयन्ति परमर्षयः। आत्मनश्च ततः श्रेयांस्यन्विच्छन् मनसाऽऽत्मनि॥<br><br>8658: वने मूलफलाशी च तप्यन् सुविपुलं तपः। पुण्यायतनचारी च भूतानामविहिंसकः॥<br><br>8659: विधूमे सन्नमुसले वानप्रस्थप्रतिश्रये। काले प्राप्ते चरन् भैक्ष्यं कल्पते ब्रह्मभूयसे॥<br><br>8660: नि:स्तुतिनिर्ममस्कारः परित्यज्य शुभाशुभे। अरण्ये विचरैकाकी येन केनचिदाशितः॥<br><br>8661: शुक उवाच यदिदं वेदवचनं लोकवादे विरुध्यते। प्रमाणे वाप्रमाणे च विरुद्ध शास्त्रता कुतः॥<br><br>8662: इत्येतच्छ्रोतुमिच्छामि प्रमाणं तूभयं कथम्। कर्मणामविरोधेन कथं मोक्षः प्रवर्तते॥<br><br>8663: भीष्म उवाच इत्युक्तः प्रत्युवाचेदं गन्धवत्याः सुतः सुतम्। ऋषिस्तत्पूजयन् वाक्यं पुत्रस्यामिततेजसः॥<br><br>8664: व्यास उवाच ब्रह्मचारी गृहस्थश्च वानप्रस्थोऽथ भिक्षुकः। यथोक्तचारिणः सर्वे गच्छन्ति परमां गतिम्॥<br><br>8665: एको वाप्याश्रमानेतान् योऽनुतिष्ठेद् यथाविधि। अकामद्वेषसंयुक्तः स परत्र विधीयते॥<br><br>8666: चतुष्पदी हि निःश्रेणी ब्रह्मण्येषा प्रतिष्ठिता। एतामारुह्य निःश्रेणी ब्रह्मलोके महीयते॥<br><br>8667: आयुषस्तु चतुर्भागं ब्रह्मचार्यनसूयकः। गुरौ वा गुरुपुत्रे वा वसेद् धर्मार्थकोविदः॥<br><br>8668: जघन्यशायी पूर्वं स्यादुत्थाय गुरुवेश्मनि। यच्च शिष्येण कर्तव्यं कार्यं दासेन वा पुनः॥<br><br>8669: कृतमित्येव तत्सर्वं कृत्वा तिष्ठेत पार्श्वतः। किंकरः सर्वकारी स्यात् सर्वकर्मसु कोविदः॥<br><br>8670: कर्मातिशेषेण गुरावध्येतव्यं बुभूषता। दक्षिणोऽनपवादी स्यादाहूतो गुरुमाश्रयेत्॥<br><br>8671: शुचिर्दक्षो गुणोपेतो ब्रूयादिष्टमिवान्तरा। चक्षुषा गुरुमव्यग्रो निरीक्षेत जितेन्द्रियः॥<br><br>8672: नाभुक्तवति चाश्नीयादपीतवति नो पिबेत्। नातिष्ठति तथाऽऽसीत नासुप्ते प्रस्वपेत च॥<br><br>8673: उत्तानाभ्यां च पाणिभ्यां पादावस्य मृदु स्पृशेत्। दक्षिणं दक्षिणेनैव सव्यं सव्येन पीडयेत्॥<br><br>8674: अभिवाद्य गुरुं ब्रूयादधीष्व भगवन्निति। करिष्ये भगवन्निदं चापि कृतं मया। ॥<br><br>8675: ब्रह्मस्तदपि कर्तास्मि यद् भवान् वक्ष्यतेपुनः। इति सर्वमनुज्ञाप्य निवेद्य च यथाविधि॥<br><br>8676: कुर्यात कृत्वा च तत्सर्वमाख्येयं गुरवे पुनः। यांस्तु गन्धान् रसान् वापि ब्रह्मचारी न सेवते॥<br><br>8677: सेवेत तान् समावृत्य इति धर्मेषु निश्चयः। ये केचिद् विस्तरेणोक्ता नियमा ब्रह्मचारिणः॥<br><br>8678: तान् सर्वानाचरेन्नित्यं भवेच्चानपगो गुरोः। स एवं गुरवे प्रीतिमुपहत्य यथाबलम्॥<br><br>8679: आश्रमादाश्रमेष्वेव शिष्यो वर्तेत कर्मणा। वेदव्रतोपवासेन चतुर्थे चायुषो गते॥<br><br>8680: गुरवे दक्षिणां दत्त्वा समावर्तेद्यथाविधि॥<br><br>8681: धर्मलब्धैर्युतो दारैरग्नीनुत्पाद्य यत्नतः। द्वितीयमायुषो भागं गहमेधी भवेद् व्रती॥<br><br>8682: धर्मलब्धैर्युतो दारैरग्नीनुत्पाद्य यत्नतः। द्वितीयमायुषो भागं गहमेधी भवेद् व्रती॥<br><br>8683: व्यास उवाच द्वितीयमायुषो भागं गृहमेधी गृहे वसेत्। धर्मलब्धैर्युतो दारैरग्नीनाहृत्य सुव्रतः॥<br><br>8684: गृहस्थवृत्तयश्चैव चतस्रः कविभि: स्मृताः। कुसूलधान्यः प्रथमः कुम्भधान्यस्त्वनन्तरम्॥<br><br>8685: अश्वस्तनोऽथ कापोतीमाश्रितो वृत्तिमाहरेत्। तेषां पर: परो ज्यायान् धर्मतो धर्मजित्तमः॥<br><br>8686: षट्कर्मा वर्तयत्येकस्त्रिभिरन्यः प्रवर्तते। द्वाभ्यामेकश्चतुर्थस्तु ब्रह्मसत्रे व्यवस्थितः॥<br><br>8687: गृहमेधिव्रतान्यत्र महान्तीह प्रचक्षते। नात्मार्थे पाचयेदनं न वृथा घातयेत् पशून्॥<br><br>8688: प्राणी वा यदि वाप्राणी संस्कारं यजुषार्हति। न दिवा प्रस्वपेज्जातु न पूर्वापररात्रिषु॥<br><br>8689: न भुञ्जीतान्तरा काले नानृतावाह्वयेत् स्त्रियम्। नास्यानश्नन् गृह विप्रे वसेत् कश्चिदपूजितः॥<br><br>8690: तथास्यातिथयः पूज्या हव्यकव्यवहाः सदा। वेदविद्याव्रतस्नाताः श्रोत्रिया वेदपारगाः॥<br><br>8691: स्वधर्मजीविनो दान्ताः क्रियावन्तस्तपस्विनः। तेषां हव्यं च कव्यं चाप्यहणार्थं विधीयते॥<br><br>8692: नखरैः सम्प्रयातस्य स्वधर्मज्ञापकस्य च। अपविद्धाग्निहोत्रस्य गुरोर्वालीककारिणः॥<br><br>8693: संविभागोऽत्र भूतानां सर्वेषामेव शिष्यते। तथैवापचमानेभ्यः प्रदेयं गृहमेधिना॥<br><br>8694: विघसाशी भवेन्नित्यं नित्यं चामृतभोजनः। अमृतं यज्ञशेषं स्याद् भोजनं हविषा समम्॥<br><br>8695: भृत्यशेषं तु योऽश्नाति तमाहुर्विघसाशिनम्। विघसं भृत्यशेषं तु यज्ञशेषमथामृतम्॥<br><br>8696: स्वदारनिरतो दान्तो ह्यनसूयुर्जितेन्द्रियः। ऋत्विक पुरोहिताचार्यैर्मातुलातिथिसंश्रितैः॥<br><br>8697: वृद्धवालातुरैर्वेद्यैातिसम्बन्धिबान्धवैः मातापितृभ्यां जामीभिर्धात्रा पुत्रेण भार्यया॥<br><br>8698: दुहित्रा दासवर्गेण विवादं न समाचरेत्। एतान् विमुच्य संवादान् सर्वपापैर्विमुच्यते॥<br><br>8699: एतैर्जितस्तु जयति सर्वाल्लोकान् न संशयः। आचार्यो ब्रह्मलोकेशः प्राजापत्ये पिता प्रभुः॥<br><br>8700: अतिथिस्त्विन्द्रलोकस्य देवलोकस्य चर्विजः। जामयोऽप्सरसां लोके वैश्वदेवे तु ज्ञातयः॥<br><br>8701: सम्बन्धिबान्धवा दिक्षु पृथिव्यां मातृमातुलौ। वृद्धवालातुरकृशास्त्वाकाशे प्रभविष्णवः॥<br><br>8702: भ्राता ज्येष्ठः समः पित्रा भार्या पुत्रः स्वका तनुः। छाया स्वा दासवर्गश्च दुहिता कृपणं परम्॥<br><br>8703: तस्मादेतैरधिक्षिप्तः सहेन्नित्यमसंज्वरः। गृहधर्मपरो विद्वान् धर्मशीलो जितक्लमः॥<br><br>8704: न चार्थबद्धः कर्माणि धर्मवान् कश्चिदाचरेत्। गृहस्थवृत्तयस्तिस्रस्तासां निःश्रेयसं परम्॥<br><br>8705: परं परं तथैवाहुश्चातुराश्रम्यमेव तत्। यथोक्ता नियमास्तेषां सर्वं कार्यं बुभूषता॥<br><br>8706: कुम्भधान्यैरुञ्छशिलैः कापोतीं चास्थितास्तथा। यस्मिश्चैते वसन्त्यहीस्तद् राष्ट्रमभिवर्धते॥<br><br>8707: पूर्वान् दश दश परान् पुनाति च पितामहान्। गृहस्थवृत्तीश्चाप्येता वर्तयेद् यो गतव्यथः॥<br><br>8708: स चक्रधरलोकानां सदृशीमाप्नुयाद् गतिम्। जितेन्द्रियाणामथवा गतिरेषा विधीयते॥<br><br>8709: स्वर्गलोको गृहस्थानामुदारमनसां हितः। स्वर्गो विमानसंयुक्तो वेददृष्टः सुपुष्पितः॥<br><br>8710: स्वर्गलोको गृहस्थानां प्रतिष्ठा नियतात्मनाम्। ब्रह्मणा विहिता योनिरेषा यस्माद् विधीयते। द्वितीयं क्रमशः प्राप्य स्वर्गलोके महीयते॥<br><br>8711: अतः परं परममुदारमाश्रम तृतीयमाहुस्त्यजतां कलेवरम्। वनौकसां गृहपतिनामनुत्तमं शृणुष्व संश्लिष्टशरीरकारिणाम्॥<br><br>8712: भीष्म उवाच प्रोक्ता गृहस्थवृत्तिस्ते विहिता या मनीषिभिः। तदनन्तरमुक्तं यत् तन्निबोध युधिष्ठिर॥<br><br>8713: क्रमशस्त्ववधूयैनां तृतीयां वृत्तिमुत्तमाम्। संयोगव्रतखिन्नानां वानप्रस्थाश्रमौकसाम्॥<br><br>8714: श्रूयतां पुत्र भद्रं ते सर्वलोकाश्रमात्मनाम्। प्रेक्षापूर्वं प्रवृत्तानां पुण्यदेशनिवासिनाम्॥<br><br>8715: व्यास उवाच गृहस्थस्तु यदा पश्येद् वलीपलितमात्मनः। अपत्यस्यैव चापत्यं वनमेव तदा श्रयेत्॥<br><br>8716: तृतीयमायुषो भागं वानप्रस्थाश्रमे वसेत्। तानेवाग्नीन् परिचरेद् यजमानो दिवौकसः॥<br><br>8717: नियतो नियताहारः षष्ठभुक्तोऽप्रमत्तवान्। तदग्निहोत्रं ता गावो यज्ञाङ्गानि च सर्वशः॥<br><br>8718: अफालकृष्टं व्रीहियवं नीवारं विघसानि च। हींषि सम्प्रयच्छेत मखेष्वत्रापि पञ्चसु॥<br><br>8719: वानप्रस्थाश्रमेऽप्येताश्चतस्रो वृत्तयः स्मृताः। सद्य:प्रक्षालकाः केचित् केचिन्मासिकसंचयाः॥<br><br>8720: वार्षिकं संचयं केचित् केचिद् द्वादशवार्षिकम्। कुर्वन्त्यतिथिपूजार्थं यज्ञतन्त्रार्थमेव वा॥<br><br>8721: अभ्रावकाशा वर्षासु हेमन्ते जलसंश्रयाः। ग्रीष्मे च पञ्च तपसः शश्वच्च मितभोजनाः॥<br><br>8722: भूमौ विपरिवर्तन्ते तिष्ठन्ति प्रपदैरपि। स्थानासनैर्वर्तयन्ति सवनेष्वभिषिञ्चते॥<br><br>8723: दन्तोलूखलिकाः केचिदश्मकुट्टास्तथा परे। शुक्लपक्षे पिबन्त्येके यवागू क्वथितां सकृत्॥<br><br>8724: कृष्णपक्षे पिबन्त्यन्ये भुजते वा यथागतम्। मूलैरेके फलैरेके युष्पैरेके दृढव्रताः॥<br><br>8725: वर्तयन्ति यथान्यायं वैखानसगतिं श्रिताः। एताश्चान्याश्च विविधा दीक्षास्तेषां मनीषिणाम्॥<br><br>8726: चतुर्थश्चौपनिषदो धर्म: साधारणः स्मृतः। वानप्रस्थाद् गृहस्थाच्च ततोऽन्यः सम्प्रवर्तते॥<br><br>8727: अस्मिन्नेव युगे तात विप्रैः सर्वार्थदर्शिभिः। अगस्त्यः सप्त ऋषयो मधुच्छन्दोऽघमर्षणः॥<br><br>8728: सांकृतिः सुदिवा तण्डियथावासोऽकृतश्रमः। अहोवीर्यस्तथा काव्यस्ताण्ड्यो मेधातिथिर्बुधः॥<br><br>8729: बलवान् कर्णनिर्वाक: शून्यपालः कृतश्रमः। एनं धर्म कृतवन्तस्ततः स्वर्गमुपागमन॥<br><br>8730: तात प्रत्यक्षधर्माणस्तथा यायावरा गणाः। ऋषीणामुग्रतपसां धर्मनैपुणदर्शिनाम्॥<br><br>8731: अन्ये चापरिमेयाश्च ब्राह्मणा वनमाश्रिताः। वैखानसा वालखिल्याः सैकताश्च तथा परे॥<br><br>8732: कर्मभिस्ते निरानन्दा धर्मनित्या जितेन्द्रियाः। गताः प्रत्यक्षधर्माणस्ते सर्वे वनमाश्रिताः॥<br><br>8733: अनक्षत्रास्त्वनाधृष्या दृश्यन्ते ज्योतिषां गणाः। जरया च परिधनो व्याधिना च प्रपीडितः॥<br><br>8734: चतुर्थे चायुषः शेषे वानप्रस्थाश्रमं त्यजेत्। सद्यस्कारां निरूप्येष्टिं सर्व वेदसदक्षिणाम्॥<br><br>8735: आत्मयाजी सोऽऽत्मरतिरात्मक्रीडात्मसंश्रयः। आत्मन्यग्नीन् समारोप्य त्यक्त्वा सर्वपरिग्रहान्॥<br><br>8736: साधरकांश्च यजेद् यज्ञानिष्टीश्चैवेह सर्वदा। यदैव याजिनां यज्ञादात्मनीज्या प्रवर्तते। ॥<br><br>8737: त्रींश्चैवाग्नीन् यजेत् सम्यगात्मन्येवात्ममोक्षणात्। प्राणेभ्यो यजुषः पञ्च षट् प्राश्नीयादकुत्सयन्॥<br><br>8738: केशलोमनखान् वाप्य वानप्रस्थो मुनिस्ततः। आश्रमादाश्रमं पुण्यं पूतो गच्छति कर्मभिः॥<br><br>8739: अभयं सर्वभूतेभ्यो दत्त्वा यः प्रव्रजेद् द्विजः। लोकास्तेजोमयास्तस्य प्रेत्य चानन्त्यमश्नुते॥<br><br>8740: सुशीलवृत्तो व्यपनीतकल्मषो न चेह नामुत्र च कर्तुमीहते। अरोषमोहो गतसंधिविग्रहो भवेदुदासीनवदात्मविन्नरः॥<br><br>8741: यमेषु चैवानुगतेषु न व्यथे स्वशास्त्रसूत्राहुतिमन्त्रविक्रमः। भवेद् यथेष्टागतिरात्मवेदिनि न संशयो धर्मपरे जितेन्द्रिये। ॥<br><br>8742: रधिष्ठितं त्रीनधिवृत्तिमुत्तमम्। चतुर्थमुक्तं परमाश्रमं शृणु प्रकीर्त्यमानं परमं परायणम्॥<br><br>8743: शुक उवाच वर्तमानस्थैवात्र वानप्रस्थाश्रमे यथा। योक्तव्योऽऽत्मा कथं शक्त्या वेद्यं वै कासता परम्॥<br><br>8744: व्यास उवाच प्राप्य संस्कारमेताभ्यामाश्रमाभ्यां ततः परम्। यत्कार्यं परमार्थ तदिहैकमनाः शृणु॥<br><br>8745: कषायं पाचयित्वाऽऽशु श्रेणिस्थानेषु च त्रिषु। प्रव्रजेच्च परं स्थानं पारिवाज्यमनुत्तमम्॥<br><br>8746: तद् भवानेवमभ्यस्य वर्ततां श्रूयतां तथा। एक एव चरेद् धर्मं सिद्ध्यर्थमसहायवान्॥<br><br>8747: एकश्चरति यः पश्यन् न जहाति न हीयते। अनग्निरनिकेतश्च ग्राममन्नार्थमाश्रयेत्॥<br><br>8748: अश्वस्तनविधाता स्यान्मुनिर्भावसमाहितः। लध्वाशी नियताहारः सकृदन्ननिषेविता॥<br><br>8749: कपालं वृक्षमूलानि कुचैलमसहायता। उपेक्षा सर्वभूतानामेतावद् भिक्षुलक्षणम्॥<br><br>8750: यस्मिन् वाचः प्राविशन्ति कूपे त्रस्ता द्विपा इव। न वक्तारं पुनर्यान्ति कैवल्याश्रमे वसेत्॥<br><br>8751: नैव पश्येन्न शृणुयादवाच्यं जातु कस्यचित्। ब्राह्मणानां विशेषेण नैव ब्रूयात् कथंचन॥<br><br>8752: यद् ब्राह्मणस्य कुशलं तदेव सततं वदेत्। तूष्णीमासीत निन्दायां कुर्वन् भैषज्यमात्मनः॥<br><br>8753: येन पूर्णमिवाकाशं भवत्येकेन सर्वदा। शून्यं येन जनाकीर्णं तं देवा ब्राह्मणं विदुः॥<br><br>8754: येन केनचिदाच्छन्नो येन केनचिदाशितः। यत्र क्वचन शायी च तं देवा ब्राह्मणं विदुः॥<br><br>8755: अहेरिव गणाद् भीतः सौहित्यानरकादिव। कुणपादिव च स्त्रीभ्यस्तं देवा ब्राह्मणं विदुः॥<br><br>8756: न क्रुद्ध्येन प्रहृष्येच्च मानितोऽमानितश्च यः। सर्वभूतेष्वभयदस्तं देवा ब्राह्मणं विदुः॥<br><br>8757: नाभिनन्देत मरणं नाभिनन्देत जीवितम्। कालमेघ प्रतीक्षते निदेशं भृतको यथा॥<br><br>8758: अनभ्याहतचित्त स्यादनभ्याहतवाग् भवेत्। निर्मुक्तः सर्वपापेभ्यो निरमित्रस्य किं भयम्॥<br><br>8759: अभयं सर्वभूतेभ्यो भूतानामभयं ततः। तस्य मोहाद् विमुक्तस्य भयं नास्ति कुतश्चन॥<br><br>8760: यथा नागपदेऽन्यानि पदानि पदगामिनाम्। सर्वाण्येवापिधीयन्ते पदजातानि कौञ्जरे॥<br><br>8761: एवं सर्वमहिंसायां धर्मार्थमपिधीयते। अमृतः स नित्यं वसति यो हिंसां न प्रपद्यते॥<br><br>8762: अहिंसकः समः सत्यो धृतिमान् नियतेन्द्रियः। शरण्यः सर्वभूतानां गतिमाप्नोत्यनुत्तमाम्॥<br><br>8763: एवं प्रज्ञानतृप्तस्य निर्भयस्य निराशिषः। न मृत्युरतिगो भावः स मृत्युमधिगच्छति॥<br><br>8764: विमुक्तं सर्वसङ्गेभ्यो मुनिमाकाशवत् स्थितम्। अस्वमेकचरं शान्तं तं देवा ब्राह्मणं विदुः॥<br><br>8765: जीवितं यस्य धर्मार्थं धर्मो हर्यर्थमेव च। अहोरात्राश्च पुण्यार्थं तं देवा ब्राह्मणं विदुः॥<br><br>8766: निराशिषमनारम्भं निर्नमस्कारमस्तुतिम्। निर्मुक्तं बन्धनैः सर्वैस्तं देवा ब्राह्मणं विदुः॥<br><br>8767: सर्वाणि भूतानि सुखे रमन्ते सर्वाणि दुःखस्य भृशं त्रसन्ते। तेषां भयोत्पादनजातखेदः कुर्यान्न कर्माणि हि श्रद्दधानः॥<br><br>8768: दानं हि भूताभयदक्षिणायाः सर्वाणि दानान्यधितिष्ठतीह। तीक्ष्णां तनुं यः प्रथमं जहाति सोऽऽनन्त्यमाप्नोत्यभयं प्रजाभ्यः॥<br><br>8769: उत्तान आस्येन हविर्जुहोति लोकस्य नाभिर्जगतः प्रतिष्ठा। तस्याङ्गमङ्गानि कृताकृतं च वैश्वानरः सर्वमिदं प्रपेदे॥<br><br>8770: प्रादेशमाने हृदि निःसृतं यत् तस्मिन् प्राणानात्मयाजी जुहोति। तस्याग्निहोत्रं हुतमात्मसंस्थं सर्वेषु लोकेषु सदेवकेषु॥<br><br>8771: देवं त्रिधातुं त्रिवृतं सुपर्णं ये विद्युरग्रयां परमात्मतां च। ते सर्वलोकेषु महीयमाना देवाः समाः सुकृतं वदन्ति॥<br><br>8772: मथो निरुक्तं परमार्थतां च। सर्वं शरीरात्मनि यः प्रवेद तस्यैव देवाः स्पृहयन्ति नित्यम्॥<br><br>8773: भूमावसक्तं दिवि चाप्रमेयं हिरण्मयं योऽण्डजमण्डमध्ये। पतत्रिणं पक्षिणमन्तरिक्ष यो वेद भोग्यात्मनि रश्मिदीप्तः॥<br><br>8774: आवर्तमानमजरं विवर्तनं षण्णाभिकं द्वादशारं सुपर्व। यस्येदमास्ये परियाति विश्वं तत्कालचक्रं निहितं गुहायाम्॥<br><br>8775: यः सम्प्रसादो जगतः शरीरं सर्वान्स लोकानधिगच्छतीह। स्ते वै तृप्तास्तर्पयन्त्यास्यमस्य॥<br><br>8776: तेजोमयो नित्यमयः पुराणो लोकाननन्तानभयानुपैति। भूतानि यस्मान्न वसन्ते कदाचित्स भूतानां न त्रसते कदाचित्॥<br><br>8777: अगर्हणीयो न च गर्हतेऽनयान्स वै विप्रः परमात्मानमीक्षेत्। विनीतमोहो व्यपनीतकल्मषो न चेह नामुत्र च सोऽन्नमृच्छति॥<br><br>8778: अरोषमोहः समलोष्टकाञ्चनः प्रहीणकोशो गतसंधिविग्रहः। श्वरन्नुदासीनवदेष भिक्षुकः॥<br><br>8779: व्यास उवाच प्रकृत्यास्तु विकारा ये क्षेत्रज्ञस्तैरधिष्ठितः। न चैनं ते प्रजानन्ति स त जानाति तानपि॥<br><br>8780: तैश्चैवं कुरुते कार्यं मनःषष्ठैरिहेन्द्रियैः। सुदान्तैरिव संयन्ता दृढैः परमवाजिभिः॥<br><br>8781: इन्द्रियेभ्यः परे ह्या अर्थेभ्यः परमं मनः। मनसस्तु परा बुद्धिर्बुद्धेरात्मा महान् परः॥<br><br>8782: महतः परमव्यक्तमव्यक्तात् परतोऽमृतम्। अमृतान्न परं किंचित् सा काष्ठा सा परा गतिः॥<br><br>8783: एवं सर्वेषु भूतेषु गूढोऽऽत्मा न प्रकाशते। दृश्यते त्वम्यया बुद्ध्या सूक्ष्मया सूक्ष्मदर्शिभिः॥<br><br>8784: अन्तरात्मनि संलीय मनःषष्ठानि मेधया। इन्द्रियाणीन्द्रियार्थांश्च बहुचिन्त्यमचिन्तयन्॥<br><br>8785: ध्यानेनोपरमं कृत्वा विद्यासम्पादितं मनः। अनीश्वरः प्रशान्तात्मा ततोऽर्छत्यमृतं पदम्॥<br><br>8786: इन्द्रियाणां तु सर्वेषां वश्यात्मा चलितस्मृतिः। आत्मनः सम्प्रदानेन मर्यो मृत्युमुपाश्नुते॥<br><br>8787: आहत्य सर्वसंकल्पान् सत्त्वे चित्तं निवेशयेत्। सत्त्वे चित्तं समावेश्य ततः कालंजरो भवेत्॥<br><br>8788: चित्तप्रसादेन यति हातीह शुभाशुभम्। प्रसन्नात्माऽऽत्मनि स्थित्वा सुखमत्यन्तमश्नुते॥<br><br>8789: लक्षणं तु प्रसादस्य यथा स्वप्ने सुखं स्वपेत्। युञ्जनात्मानमात्मनि। निवाते वा यथा दीपो दीप्यमानो न कम्पते॥<br><br>8790: एवं पूर्वापरे काले लध्वाहारो विशुद्धात्मा पश्यत्यात्मानमात्मनि॥<br><br>8791: रहस्यं सर्ववेदानामनैतिह्यमनागमम्। आत्मप्रत्ययिकं शास्त्रमिदं पुत्रानुशासनम्॥<br><br>8792: धर्माख्यानेषु सर्वेषु सत्याख्याने च यद् वसु। दशेदमृक्सहस्राणि निर्मथ्यामृतमुद्धतम्॥<br><br>8793: नवनीतं यथा दनः काष्ठादग्निर्यथैव च। तथैव विदुषां ज्ञानं पुत्र हेतोः समुद्धृतम्॥<br><br>8794: स्नातकानामिदं शास्त्रं वाच्यं पुत्रानुशासनम्। तदिदं नाप्रशान्ताय नादान्तायातपस्वि ने॥<br><br>8795: नोदविदुषे वाच्यं तथा नानुगताय च। नासूयकाजानृजवे न चानिर्दिष्टकारिणे॥<br><br>8796: न तर्कशास्त्रदग्धाय तथैव पिशुनाय च। श्लाघिने श्लाघनीयाय प्रशान्ताय तपस्विने॥<br><br>8797: इदं प्रियाय पुत्राय शिष्यायानुगताय च। रहस्यधर्मं वक्तव्यं नान्यस्मै तु कथंचन॥<br><br>8798: यद्यप्यस्य महीं दद्याद् रत्नपूर्णामिमां नरः। इदमेव ततः श्रेय इति मन्येत तत्त्ववित्॥<br><br>8799: अतो गुह्यतरार्थं तदध्यात्ममतिमानुषम्। यत् तन्महर्षिभिर्दृष्टं वेदान्तेषु च गीयते॥<br><br>8800: तत् तेऽहं सम्प्रवक्ष्यामि यामि यन्मां त्वं परिपृच्छसि। । यच्च ते मनसि वर्तते परं यत्र चासित तव संशयः क्वचित्। श्रूयतामयमहं तवाग्रतः पुत्र किं हि कथयामि ते पुनः॥<br><br>8801: शुक उवाच अध्यात्म विस्तरेणेह पुनरेव वदस्व मे। यदध्यात्म यथा वेद भगवनृषिसत्तम्॥<br><br>8802: व्यास उवाच अध्यात्मं यदिदं तात पुरुषस्येह पठ्यते। तत् तेऽहं वर्तयिष्यामि तस्य व्याख्यामिमां शृणु॥<br><br>8803: भूमिरापस्तथा ज्योतिर्वायुराकाश एव चा महाभूतानि भूतानां सागरस्योर्मयो यथा। ॥<br><br>8804: प्रसार्येह यथाङ्गानि कूर्मः संहरते पुनः। तद्वन्महान्ति भूतानि यवीयःसु विकुर्वते॥<br><br>8805: इति तन्मयमेवेदं सर्वं स्थावरजङ्गमम्। सर्गे च प्रलये चैव तस्मिन् निर्दिश्यते तथा॥<br><br>8806: महाभूतानि पञ्चैव सर्वभूतेषु भूतकृत्। अकरोत् तात वैषम्यं यस्मिन् यदनुपश्यति॥<br><br>8807: शुक उवाच अकरोद् यच्छरीरेषु कथं तदुपलक्षयेत्। इन्द्रियाणि गुणाः केचित् कथं तानुपलक्षयेत्॥<br><br>8808: व्यास उवाच एत् ते वर्तयिष्यामि यथावदनुपूर्वशः। शृणु तत् त्वमिहैकाग्रो यथातत्त्वं यथा च तत्॥<br><br>8809: शब्दः श्रोतं तथा स्वानि त्रयमाकाशसम्भवम्। प्राणश्चेष्टा तथा स्पर्श एते वायुगुणास्त्रयः॥<br><br>8810: रूपं चक्षुर्विपाकश्च त्रिधा ज्योतिर्विधीयते। रसोऽथ रसनं स्नेहो गुणास्त्वेते त्रयोऽम्भसः॥<br><br>8811: प्रेयं घ्राणं शरीरं च भूमेरेते गुणास्त्रयः। एतावानिन्द्रियग्रामैर्व्याख्यातः पाञ्चभौतिकः॥<br><br>8812: वायोः स्पर्शो रसोऽङ्ग्यश्च ज्योतिषो रूपमुच्यते। आकाशप्रभवः शब्दो गन्धो भूमिगुणः स्मृतः॥<br><br>8813: मनो बुद्धिः स्वभावश्च त्रय एते स्वयोनिजाः। न गुणानतिवर्तन्ते गुणेभ्यः परमागताः॥<br><br>8814: यथा कूर्म इहाङ्गानि प्रसार्य विनियच्छति। एवमेवेन्द्रियग्रामं बुद्धिः सृष्ट्वा नियच्छति॥<br><br>8815: एतस्मिन्नेव कृत्ये तु वर्तते बुद्धिरुत्तमा॥<br><br>8816: गुणान् नेनीयते बुद्धिर्बुद्धिरेवेन्द्रियाण्यपि। मनःषष्ठानि सर्वाणि बुद्ध्यभावे कुतो गुणाः॥<br><br>8817: इन्द्रियाणि नरे पञ्च षष्ठं तु मन उच्यते। सप्तमी बुद्धिमेवाहुः क्षेत्रज्ञं पुनरष्टमम्॥<br><br>8818: चक्षुरालोचनायैव संशयं कुरुते मनः। बुद्धिरध्यवसानाय साक्षी क्षेत्रज्ञ उच्यते॥<br><br>8819: रजस्तमश्च सत्त्वं च यत्र एते स्वयोनिजाः। समाः सर्वेषु भूतेषु तान् गुणानुपलक्षयेत्॥<br><br>8820: तत्र यत् प्रीतिसंयुक्तं किंचिदात्मनि लक्षयेत्। प्रशान्तमिव संशुद्धं सत्त्वं तदुपधारयेत्॥<br><br>8821: यत् तु संतापसंयुक्तं काये मनसि वा भवेत्। प्रवृत्तं रज इत्येवं तत्र चाप्युपलक्षयेत्॥<br><br>8822: यदूर्ध्वं पादतलयोरवाङ्मूर्ध्नश्च पश्यति। यत् तु सम्मोहसंयुक्तमव्यक्तविषयं भवेत्। अप्रतय॑मविज्ञेयं तमस्तदुपधार्यताम्॥<br><br>8823: प्रहर्षः प्रीतिरानन्दः साम्यं स्वस्थात्मचित्तता। अकस्माद् यदि वा कस्माद् वर्तन्ते सात्त्विका गुणाः। । अभिमानो मृघावादो लोभो मोहस्तथाक्षमा। लिङ्गानि रजसस्तानि वर्तन्ते हेत्वहेतुतः॥<br><br>8824: तथा मोहः प्रमादश्च निद्रा तन्द्राप्रबोधिता। कथंचिदभिवर्तन्ते विज्ञेयास्तामसा गुणाः॥<br><br>8825: व्यास उवाच मनो विसृजते भावं बुद्धिरध्यवसायिनी। हृदयं प्रियाप्रिये वेद त्रिविधा कर्मचोदना॥<br><br>8826: इन्द्रियेभ्यः परा ह्यर्था अर्थेभ्यः परमं मनः। मनसस्तु परा बुद्धिर्बुद्धेरात्मा परो मतः॥<br><br>8827: बुद्धिरात्मा मनुष्यस्य बुद्धिरेवात्मनाऽऽत्मनि। यदा विकुरुते भावं तदा भवति सा मनः॥<br><br>8828: इन्द्रियाणां पृथग्भावाद् बुद्धिविक्रियते ह्यतः। शृण्वती भवति श्रोत्रं स्पृशती स्पर्श उच्यते॥<br><br>8829: पश्यती भवते दृष्टी रसती रसनं भवेत्। जिघ्रती भवति घ्राणं बुद्धिर्विक्रियते पृथक्॥<br><br>8830: इन्द्रियाणि तु तान्याहुस्तेष्वदृश्योऽधितिष्ठति। तिष्ठती पुरुषे बुद्धिस्त्रिषु भावेषु वर्तते॥<br><br>8831: कदाचिल्लभते प्रीतिं कदाचिदपि शोचति। न सुखेन न दुःखेन कदाचिदिह युज्यते॥<br><br>8832: सेयं भावात्मिका भावांस्त्रीनेतानतिवर्तते। सरितां सागरो भर्ता महावेलामिवोर्मिमान्॥<br><br>8833: यदा प्रार्थयते किंचित् तदा भवति सा मनः। अधिष्ठानानि वै बुद्ध्यां पृथगेतानि संस्मरेत्। इन्द्रियाण्येव मेध्यानि विजेतव्यानि कृत्स्नशः॥<br><br>8834: सर्वाण्येवानुपूर्वेण यद् यदानुविधीयते। अविभागगता बुद्धिर्भावे मनसि वर्तते॥<br><br>8835: ये चैव भावा वर्तन्ते सर्व एष्वेव ते त्रिषु। अन्वर्थाः सम्प्रवर्तन्ते रथनेमिमरा इव॥<br><br>8836: प्रदीपार्थं मनः कुर्यादिन्द्रियैर्बुद्धिसत्तमैः। निश्चरद्भिर्यथायोगमुदासीनैर्यदृच्छया॥<br><br>8837: एवं स्वभावमेवेदमिति विद्वान् न मुह्यति। अशोचन्नप्रहृष्यन् हि नित्यं विगतमत्सरः॥<br><br>8838: न चात्मा शक्यते द्रष्टुमिन्द्रियैः कामगोचरैः। प्रवर्तमानैरनये दुष्करैरकृतात्मभिः॥<br><br>8839: तेषां तु मनसा रश्मीन् यदा सम्यनियच्छति। तदा प्रकाशतेऽस्यात्मा दीपदीप्ता यथाऽऽकृतिः॥<br><br>8840: सर्वेषामेव भूतानां तमस्यपगते यथा। प्रकाशं भवते सर्वं तथेदमुपधार्यताम्॥<br><br>8841: यथा वारिचर: पक्षी न लिप्यति जले चरन्। विमुक्तात्मा तथा योगी गुणदोषैर्न लिप्यते॥<br><br>8842: एवमेव कृतप्रज्ञो न दोषैविषयांश्चरन्। असज्जमान: सर्वेषु कथंचन न लिप्यते॥<br><br>8843: त्यक्त्वा पूर्वकृतं कर्म रतिर्यस्य सदाऽऽत्मनि। सर्वभूतात्मभूतस्य गुणवर्गेष्वसज्जतः॥<br><br>8844: सत्त्वमात्मा प्रसरति गुणान् वापि कदाचन। न गुणा विदुरात्मानं गुणान् वेद स सर्वदा॥<br><br>8845: परिद्रष्टा गुणानां च परिस्रष्टा यथातथम्। सत्त्वक्षेत्रज्ञयोरेतदन्तरं विद्धि सूक्ष्मयोः॥<br><br>8846: सृजतेऽत्र गुणानेक एको न सृजते गुणान्। पृथग्भूतौ प्रकृत्या तौ सम्प्रयुक्तौ च सर्वदा॥<br><br>8847: यथा मत्स्योऽद्भिरन्यः स्यात् सम्प्रयुक्तोतथैव तौ। मशकोदुम्बरौ वापि सम्प्रयुक्तौ यथा सह॥<br><br>8848: इषीका वा यथा मुजे पृथक् च सह चैव च। तथैव सहितोवेतावन्योन्यस्मिन् प्रतिष्ठितौ॥<br><br>8849: व्यास उवाच सृजते तु गुणान् सत्त्वं क्षेत्रज्ञस्त्वधितिष्ठति। गुणान् विक्रियत: सर्वानुदासीनवदीश्वरः॥<br><br>8850: स्वभावयुक्तं सर्वं यदिमान् सृजते गुणान्। उर्णनाभिर्यथा सूत्रं सृजते तद्गुणांस्तथा॥<br><br>8851: प्रध्वस्ता न निवर्तन्ते प्रवृत्तिर्नोपलभ्यते। एवमेके व्यवस्यन्ति निवृत्तिरिति चापरे॥<br><br>8852: उभयं सम्प्रधायैतदध्यवस्येद् यथामति। अनेनैव विधानेन भवेद् गर्भशयो महान्॥<br><br>8853: अनादिनिधनो ह्यात्मा तं बुद्ध्वा विचरेन्नरः। अक्रुरध्यन्नप्रहृष्यंश्च नित्यं विगतमत्सरः॥<br><br>8854: इत्येवं हृदयग्रन्थिं बुद्धिचिन्तामयं दृढम्। अनित्यं सुखमासीत अशोचंश्छिन्नसंशयः॥<br><br>8855: ताम्येयुः प्रच्युताः पृथ्व्या यथा पूर्णा नदी नराः। अवगाढा ह्यविद्वांसो विद्धि लोकमिमं तथा॥<br><br>8856: न तु ताम्यति वै विद्वान् स्थले चरति तत्त्ववित्। एवं यो विन्दतेऽऽत्मानं केवलं ज्ञानमात्मनः॥<br><br>8857: एवं बुद्ध्वा नरः सर्वं भूतानामागतिं गतिम्। समवेक्ष्य च वैषम्यं लभते शममुत्तमम्॥<br><br>8858: एतद् वै जन्मसामर्थ्य ब्राह्मणस्य विशेषतः। आत्मज्ञानं शमश्चैव पर्याप्तं तत्परायणम्॥<br><br>8859: एतद् बुद्ध्वा भवेद् बुद्धः किमन्यद् बुद्धलक्षणम्। विज्ञायैतद् विमुच्यन्ते कृतकृत्या मनीषिणः॥<br><br>8860: न भवति विदुषां महद्भयं यदविदुषा समुहद्भयं परत्र। न हि गतिरधिकास्ति कस्यचिद् भवति हि या विदुषः सनातनी॥<br><br>8861: स्तत्तदेव च निरीक्ष्य शोचते। तत्र पश्य कुशलानशोचतो ये विदुस्तदुभयं कृताकृतम्॥<br><br>8862: यत्करोत्यनभिसंधिपूर्वकं तच्च निर्गुदति तत् पुराकृतम्। न प्रियं तदुभयं न चाप्रियं तस्य तज्जनयतीह कुर्वतः॥<br><br>8863: शुक उवाच यस्माद् धर्मात् परो धर्मो विद्यते नेह कश्चन। यो विशिष्टश्च धर्मेभ्यस्तं भवान् प्रब्रवीतु मे॥<br><br>8864: व्यास उवाच धर्मं ते सम्प्रवक्ष्यामि पुराणमृषिभिः कृतम्। विशिष्टं सर्वधर्मभ्यस्तमिहैकमनाः शृणु॥<br><br>8865: इन्द्रियाणि प्रमाथीनि बुद्ध्या संयम्य यत्नतः। सर्वतो निष्पतिष्णूनि पिता बालानिवात्मजान्॥<br><br>8866: मनसश्चेन्द्रियाणां चाप्यैकाम्यं परमं तपः। तज्ज्यायः सर्वधर्मेभ्यः स धर्मः पर उच्यते॥<br><br>8867: तानि सर्वाणि संधाय मनःषष्ठानि मेधया। आत्मतृप्त इवासीत बहुचिन्त्यमचिन्तयन्॥<br><br>8868: गोचरेभ्यो निवृत्तानि यदा स्थास्यन्ति वेश्मनि। तदा त्वमात्मनाऽऽत्मानं परं द्रक्ष्यसि शाश्वतम्॥<br><br>8869: सर्वात्मानं महात्मानं विधूममिव पावकम्। तं पश्यन्ति महात्मानो ब्राह्मणा ये मनीषिणः॥<br><br>8870: यथा पुष्पफलोपेतो बहुशाखो महाद्रुमः। आतमनो नाभिजानीते क्व मे पुष्पं क्व मे फलम्॥<br><br>8871: एवमात्मा न जानीते क्व गमिष्ये कुतस्त्वहम्। अन्यो ह्यत्रान्तरात्मास्ति यः सर्वमनुपश्यति॥<br><br>8872: ज्ञानदीपेन दीप्तेन पश्यत्यात्मानमात्मनि। दृष्ट्वा त्वमात्पनाऽऽत्मानं निरात्मा भव सर्ववित्॥<br><br>8873: विमुक्तः सर्वपापेभ्यो मुक्तत्वच इवोरगः। परां बुद्धिमवाप्येह विपाप्मा विगतज्वरः॥<br><br>8874: सर्वतः स्रोतसं घोरां नदी लोकप्रवाहिनीम्। पञ्चेन्द्रियग्राहवती मन:संकल्परोधसम्॥<br><br>8875: लोभमोहतृणच्छन्नां कामक्रोधसरीसृपाम्। सत्यतीर्थानृतक्षोभां क्रोधपङ्का सरिद्वराम्॥<br><br>8876: अव्यक्तप्रभवां शीघ्रां दुस्तरामकृतात्मभिः। प्रतरस्व नदी बुद्ध्या कामग्राहसमाकुलाम्॥<br><br>8877: संसारसागरगमां योनिपातालदुस्तराम्। आत्मकर्मोद्भवां तात जिह्वावर्ती दुरासदाम्॥<br><br>8878: यां तरन्ति कृतप्रज्ञा धृतिमन्तो मनीषिणः। तां तीर्णः सर्वतो मुक्तो विधृतात्माऽऽत्मविच्छुभिः॥<br><br>8879: उत्तमां बुद्धिमास्थाय ब्रह्मभूयान् भविष्यसि। संतीर्णः सर्वसंसारात् प्रसन्नात्मा विकल्मषः॥<br><br>8880: भूमिष्ठानीव भूतानि पर्वतस्थो निशामया अक्रुध्यन्नप्रहष्यंश्च न नृशंसमतिस्तथा॥<br><br>8881: ततो द्रक्ष्यसि सर्वेषां भूतानां प्रभवाप्ययौ। एनं वै सर्वभूतेभ्यो विशिष्टं मेनिरे बुधाः। धर्मं धर्मभृतां श्रेष्ठा मुनयस्तत्त्वदर्शिनः॥<br><br>8882: आत्मनो व्यापिनो ज्ञानमिदं पुत्रानुशासनम्। प्रयताय प्रवक्तव्यं हितायानुगताय च॥<br><br>8883: आत्मज्ञानमिदं गुह्यं सर्वगुह्यतमं महत्। अब्रुवं यदहं तात आत्मसाक्षिकमञ्जसा॥<br><br>8884: नैव स्त्री न पुमानेतन्नैव चेदं नपुंसकम्। अदुःखमसुखं ब्रह्म भूतभव्यभवात्मकम्॥<br><br>8885: नैतज्ज्ञात्वा पुमान् स्त्री वा पुनर्भवमवाप्नुते। अभवप्रतिपत्त्यर्थमेतद् धर्मं विधीयते॥<br><br>8886: यथा मतानि सर्वाणि तथैतानि यथा तथा। कथितानि मया पुत्र भवन्ति न भवन्ति च॥<br><br>8887: तत्प्रीतियुक्तेन गुणान्वितेन पुत्रेण सत्पुत्र दमान्वितेना पृष्टो हि सम्प्रीतमना यथार्थ ब्रूयात्सुतस्येह यदुक्तमेतत्॥<br><br>8888: व्यास उवाच गन्धान् रसान् नानुरुन्ध्यात्सुखं वा नालंकारांश्चाप्नुयात्तस्य तस्य। मानं च कीर्ति च यशश्च नेच्छेत्स वै प्रचारः पश्यतो ब्राह्मणस्य॥<br><br>8889: सर्वान् वेदानधीयीत शुश्रूषुर्ब्रह्मचर्यवान्। ऋचो यजूंषि सामानि न तेन न स वै द्विजः॥<br><br>8890: ज्ञातिवत् सर्वभूतानां सर्ववित् सर्ववेदवित्। नाकामो म्रियते जातु न तेन न च वै द्विजः॥<br><br>8891: इष्टीश्च विविधाः प्राप्य ऋतूंश्चैवाप्तदक्षिणान्। प्राप्नोति नैव ब्राह्मण्यमविधानात् कथंचन॥<br><br>8892: कल्पते॥<br><br>8893: यदा चायं न बिभेति यदा चास्मान्न बिभ्यति। यदा नेच्छति न द्वेष्टि ब्रह्म सम्पद्यते तदा॥<br><br>8894: यदा न कुरुते भावं सर्वभूतेषु पापकम्। कर्मणा मनसा वाचा ब्रह्म सम्पद्यते तदा॥<br><br>8895: कामबन्धनमेवैकं नान्यदस्तीह बन्धनम्। कामतो मुच्यमानस्तु धूम्राभ्रादिव चन्द्रमाः। विरजाः कालमाकाङ्क्षन् धीरो धैर्येण वर्तते। ॥<br><br>8896: आपूर्यमाणमचलप्रतिष्ठं समुद्रमापः प्रविशन्ति यद्वत्। तद्वत् कामा यं प्रविशन्ति सर्वे स शान्तिमाप्नोति न कामकामः॥<br><br>8897: स कामकान्तो न तु कामकाम: स वै कामात्स्वर्गमुपैति देही॥<br><br>8898: वेदस्योपनिषत् सत्यं सत्यस्यापनिषद् दमः। दमस्योपनिषद् दानं दानस्योपनिषत् तपः॥<br><br>8899: तपसोपनिषत् त्यागस्त्यागस्योपनिषत् सुखम्। सुखस्योपनिषत् स्वर्गः स्वर्गसयोपनिषच्छमः॥<br><br>8900: क्लेदनं शोकमनसो संतापं तृष्णया सह। सत्त्वमिच्छसि संतोषाच्छान्तिलक्षणमुत्तमम्॥<br><br>8901: विशोको निर्ममः शान्तः प्रसन्नात्मा विमत्सरः। षड्भिर्लक्षणवानेतैः समग्रः पुनरेष्यति॥<br><br>8902: षभिः सत्त्वगुणोपेतैः प्राज्ञैरधिगतं त्रिंभिः। ये विदुः प्रेत्य चात्मानमिहस्थं तं गुणं विदुः॥<br><br>8903: अकृत्रिममसंहार्यं प्राकृतं निरुपस्कृतम्। अध्यात्म सुकृतं प्राप्तः सुखमव्ययमश्नुते॥<br><br>8904: निष्प्रचारं मनः कृत्वा प्रतिष्ठाप्य च सर्वशः। यामयं लभते तुष्टिं सा न शक्याऽऽत्मनोऽन्यथा॥<br><br>8905: येन तृप्यत्यभुञ्जानो येन तृप्यत्यवित्तवान्। येनोस्नेहो बलं धत्ते यस्तं वेद स वेदवित्॥<br><br>8906: संगुप्तान्यात्मनो द्वाराण्यपिधाय विचिन्तयन्। यो ह्यास्ते ब्राह्मणः शिष्टः स आत्मरतिरुच्यते॥<br><br>8907: समाहितं परे तत्त्वे क्षीणकाममवस्थितम्। सर्वतः सुखमन्वेति वपुश्चान्द्रमसं यथा॥<br><br>8908: अविशेषाणि भूतानि गुणांश्च जहतो मुनेः। सुखेनापोह्यते दुःखं भास्करेण तमो यथा॥<br><br>8909: मुक्तः समः तमतिक्रान्तकर्माणमतिक्रान्तगुणक्षयम्। ब्राह्मणं विषयाश्लिष्टं जरामृत्यू न विन्दतः॥<br><br>8910: स यदा सर्वतो पर्यवतिष्ठते। इन्द्रियाणीन्द्रियार्थाश्च शरीरस्थोऽतिवर्तते॥<br><br>8911: कारणं परमं प्राप्य अतिक्रान्तस्य कार्यताम्। पुनरावर्तनं नास्ति सम्प्राप्तस्य परं पदम्॥<br><br>8912: व्यास उवाच द्वन्द्वानि मोक्षजिज्ञासुरर्थधर्मावनुष्ठितः। वक्त्रा गुणवता शिष्यः श्राव्यः पूर्वमिदं महत्॥<br><br>8913: आकाशं मारुतो ज्योतिरापः पृथ्वी च पञ्चमी। भावाभावौ च कालश्च सर्वभूतेषु पञ्चसु॥<br><br>8914: अन्तरात्मकमाकाशं तन्मयं श्रोत्रमिन्द्रियम्। तस्य शब्दं गुणं विद्यान्मूर्तिशास्त्रविधानवित्॥<br><br>8915: चरणं मारुतोत्मेति प्राणापानौ च तन्मयौ। स्पर्शनं चेन्द्रियं विद्यात् तथा स्पर्श च तन्मयम्॥<br><br>8916: ताप: पाकः प्रकाशश्च ज्योतिश्चक्षुश्च पञ्चमम्। तस्य रूपं गुणं विद्यात् ताम्रगौरासितात्मकम्॥<br><br>8917: प्रक्लेदः क्षुद्रता स्नेह इत्यपामुपदिश्यते। असृङ्मज्जा च यच्चान्यत् स्निग्धं विद्यात् तदात्मकम्॥<br><br>8918: रसनं चेन्द्रियं जिह्वा रसश्चापां गुणो मतः। संघातः पार्थिवो धातुरस्थिदन्तनखानि च। ॥<br><br>8919: श्मश्रु रोम च केशाश्च शिरा स्नायु च चर्म च। इन्द्रियं घ्राणसंज्ञातं नासिकेत्यभिसंज्ञिता॥<br><br>8920: गन्धश्चेवेन्द्रियार्थोऽयं विज्ञेयः पृथिवीमयः। उत्तरेषु गुणाः सन्ति सर्वसत्त्वेषु चोत्तराः॥<br><br>8921: पञ्चानां भूतसंघानां संततिं मुनयो विदुः। मनो नवममेषां तु बुद्धिस्तु दशमी स्मृता॥<br><br>8922: एकादशस्त्वनन्तात्मा स सर्वः पर उच्यते। व्यवसायात्मिका बुद्धिर्मनो व्याकरणात्मकम्। कर्मानुमानाद् विज्ञेयः स जीवः क्षेत्रसंज्ञकः॥<br><br>8923: एभिः कालात्मकैर्भावैर्यः सर्वैः सर्वमन्वितम्। पश्यत्यकलुषं कर्म स मोहं नानुवर्तते॥<br><br>8924: व्यास उवाच शरीराद् विप्रमुक्तं हि सूक्ष्मभूत शरीरिणम्। कर्मभिः परिपश्यन्ति शास्त्रोक्तैः शास्त्रवेदिनः॥<br><br>8925: यथा मरीच्यः सहिताश्चरन्ति सर्वत्र तिष्ठन्ति च दृश्यमानाः। स्तथैव सत्त्वान्यतिमानुषाणि॥<br><br>8926: प्रतिरूपं यथैवाप्सु तापः सूर्यस्य लक्ष्यते। सत्त्ववत्सु तथा सत्त्वं प्रतिरूपं स पश्यति॥<br><br>8927: तानि सूक्ष्माणि सत्त्वानि विमुक्तानि शरीरतः। स्वेन सत्त्वेन सत्त्वज्ञाः पश्यन्ति नियतेन्द्रियः॥<br><br>8928: स्वपतां जाग्रतां चैव सर्वेषामात्मचिन्तितम्। प्रधानाद्वैधमुक्तानां जहतां कर्मजं रजः॥<br><br>8929: यथाहनि तथा रात्रौ यथा रात्रौ तथाहनि। वशे तिष्ठति सत्त्वात्मा सततं योगयोगिनाम्॥<br><br>8930: तेषां नित्यं सदा नित्यो भूतात्मा सततं गुणैः। सप्तभिस्त्वन्वितः सूक्ष्मैश्चरिष्णुरजरामरः॥<br><br>8931: मनोबुद्धिपराभूतः स्वदेहपरदेहवित्। स्वप्नेष्वपि भवत्येष विज्ञाता सुखदुःखयोः॥<br><br>8932: तत्रापि लभते दुःखं तत्रापि लभते सुखम्। क्रोधलोभौ तु तत्रापि कृत्वा व्यसनमृच्छति॥<br><br>8933: प्रीणितश्चापि भवति महतोऽर्थानवाप्य हि। करोति पुप्यं तत्रापि जीवन्निव च पश्यति॥<br><br>8934: महोष्मान्तर्गतश्चापि गर्भत्वं समुपेयिवान्। दश मासान् वसन् कुक्षौ नैषोऽन्नमिव जीर्यते॥<br><br>8935: तमेतमतितेजोऽशं भूतात्मानं हृदि स्थितम्। तमोरजोभ्यामाविष्टा नानुपश्यन्ति मूर्तिषु॥<br><br>8936: योगशास्त्रपरा भूत्वा तमात्मानं परीप्सवः। अनुच्छ्वासान्यमूर्तानि यानि वज्रोपमान्यपि॥<br><br>8937: पृथग्भूतेषु सृष्टेषु चतुर्थाश्रमकर्मसु। समाधौ योगमेवैतच्छाण्डिल्यः शममब्रवीत्॥<br><br>8938: विदित्वा सप्त सूक्ष्माणि षडङ्गं च महेश्वरम्। प्रधानविनियोगज्ञः परं ब्रह्मानुपश्यति॥<br><br>8939: व्यास उवाच हृदि कामद्रुमश्चित्रो मोहसंचयसम्भवः। क्रोधमानमहास्कन्धो विधित्सापरिषेचनः॥<br><br>8940: तस्य चाज्ञानमाधारः प्रमादः परिषेचनम्। सोऽभ्यसूयापलाशो हि पुरा दुष्कृतसारवान्॥<br><br>8941: सम्मोहचिन्ताविटपः शोकशाखो भयाङ्कुर। मोहनीभिः पिपासाभिलताभिरनुवेष्टितः॥<br><br>8942: उपासते महावृक्षं सुलुब्धास्तत्फलेप्सवः। आयसैः संयुताः पाशैः फलदं परिवेष्ट्य तम्॥<br><br>8943: यस्तान् पाशान् वशे कृत्वा तं वक्षमपकर्षति। गतः स दुःखयोरन्तं जरामरणयोर्द्वयोः। संरोहत्यकृतप्रज्ञः सदा येन हि पादपम्। स तमेव ततो हन्ति विषग्रन्थिरिवातुरम्॥<br><br>8944: तस्यानुगतमूलस्य मूलमुध्रियते बलात्। योगप्रसादात् कृतिना साम्येन परमासिना॥<br><br>8945: एवं यो वेद कामस्य केवलस्य निवर्तनम्। बन्धं वै कामशास्त्रस्य स दुःखान्यतिवर्तते॥<br><br>8946: शरीरं पुरमित्याहुः स्वामिनी बुद्धिरिष्यते। तत्त्वबुद्धेः शरीरस्थं मनो नामाथचिन्तकम्॥<br><br>8947: इन्द्रियाणि मन:पौरास्तदर्थं तु पराकृतिः। तत्र द्वौ दारुणौ दोषौ तमो नाम रजस्तथा। तदर्थमुपजीवन्ति पौराः सह पुरेश्वरैः॥<br><br>8948: अद्वारेण तमेवार्थं द्वौ दोषावुपजीवतः। तत्र बुद्धिर्हि दुर्धर्षा मनः सामान्यमश्नुते॥<br><br>8949: पौराश्चापि मनस्त्रस्तास्तेषामपि चला स्थितिः। तदर्थं बुद्धिरध्यास्ते सोऽनर्थः परिषीदति॥<br><br>8950: यदर्थं पृथगध्यास्ते मनस्तत्परिषीदति। पृथग्भूतं मनो बुद्धया मनो भवति केवलम्॥<br><br>8951: तत्रैनं विधृतं शून्यं रजः पर्यवतिष्ठते। तन्मनः कुरुते सख्यं रजसा सह सङ्गतम्। चादाय जनं पौरं रजसे सम्प्रयच्छति॥<br><br>8952: भीष्म उवाच भूतानां परिसंख्यानं भूयः पुत्र निशामय। द्वैपायनमुखाद् भ्रष्टं श्लाघया परयानघ॥<br><br>8953: दीप्तानलनिभः प्राह भगवान् धूमवर्चसे। ततोऽहमपि वक्ष्यामि भूयः पुत्र निदर्शनम्॥<br><br>8954: भूमेः स्थैर्यं गुरुत्वं च काठिन्यं प्रसवार्थता। गन्धो गुरुत्वं शक्तिश्च संघातः स्थापना धृतिः॥<br><br>8955: अपां शैत्यं रसः क्लेदो द्रवत्वं स्नेहसौम्यता। जिह्वा विस्यन्दनं चापि भौमानां श्रपणं तथा॥<br><br>8956: अग्नेर्दुर्धर्षता ज्योतिस्ताप: पाकः प्रकाशनम्। शोको रागो लघुस्तैक्ष्ण्यं सततं चोर्ध्वभासिता॥<br><br>8957: वायोरनियमस्पर्शी वादस्थानं स्वतन्त्रता। बलं शैघ्यं च मोक्षं च कर्म चेष्टाऽऽत्मता भवः॥<br><br>8958: आकाशस्य गुणः शब्दो व्यापित्वं च्छिद्रतापि च। अनाश्रयमनालम्बमव्यक्तमविकारिता॥<br><br>8959: अप्रतीघातिता चैव भूतत्वं विकृतानि च। गुणा: पञ्चाशतं प्रोक्ताः पञ्चभूतात्मभाविताः॥<br><br>8960: धैर्योपपत्तिर्व्यक्तिश्च विसर्गः कल्पना क्षमा। सदसच्चाशुता चैव मनसो नव वै गुणाः॥<br><br>8961: इष्टानिष्टविपत्तिश्च व्यवसाय: समाधिता। संशयः प्रतिपत्तिश्च बुद्धेः पञ्चगुणान् विदुः। १०। । युधिष्ठिर उवाच कथं पञ्चगुणा बुद्धिः कथं पञ्चेन्द्रिया गुणाः। एतन्मे सर्वमाचक्ष्व सूक्ष्मज्ञानं पितामह॥<br><br>8962: भीष्म उवाच आहुः षष्टिं बुद्धिगुणान्वै भूतविशिष्टा नित्यविषक्ताः। भूतविभूतीश्चाक्षरसृष्टाः पुत्र न नित्यं तदिह वदन्ति॥<br><br>8963: तत्पुत्र चिन्ताकलिलं तदुक्तमनागतं वै तव सम्प्रतीह। भूतार्थतत्त्वं तदवाप्य सर्वं भूतप्रभावाद् भव शान्तबुद्धिः। । युधिष्ठिर उवाच य इमे पृथिवीपाला: शेरते पृथिवीतले। पृतनामध्य एते हि गतसंज्ञा महाबलाः॥<br><br>8964: एकैकशो भीमबला नागायुतबलास्तथा। एते हि निहताः संख्ये तुल्यतेजोबलैनरैः॥<br><br>8965: नैषां पश्यामि हन्तारं प्राणिनां संयुगे परम्। विक्रमेणोपसम्पन्नास्तेजोबलसमन्विताः॥<br><br>8966: अथ चेमे महाप्राज्ञाः शेरते हि गतासवः। मृता इति च शब्दोऽयं वर्तत्येषु गतासुषु॥<br><br>8967: इमे मृता नृपतयः प्रायशो भीमविक्रमाः। तत्र मे संशयो जातः कुतः संज्ञा मृता इति॥<br><br>8968: कस्य मृत्युः कुतो मृत्युः केन मृत्युरिह प्रजाः। हरत्यमरसंकाश तन्मे ब्रूहि पितामह॥<br><br>8969: भीष्म उवाच पुरा कृतयुगे तात राजा ह्यासीदकम्पनः। स शत्रुवशमापन्नः संग्रामे क्षीणवाहनः॥<br><br>8970: तस्य पुत्रो हरि म नारायणसमो बले। स शत्रुभिर्हतः संख्ये सबलः सपदानुगः॥<br><br>8971: स राजा शत्रुवशगः पुत्रशोकसमन्वितः। यदृच्छया शान्तिपरो ददर्श भुवि नारदम्॥<br><br>8972: तस्मै स सर्वमाचष्ट यथावृत्तं जनेश्वरः। शत्रुाभिर्ग्रहणं संख्ये पुत्रस्य मरणं तथा॥<br><br>8973: तस्य तद् वचनं श्रुत्वा नारदोऽथ तपोधनः आख्यानमिदमाचष्ट पुत्रशोकापहं तदा॥<br><br>8974: नारद उवाच राजशृणु समाख्यानमद्येदं बहुविस्तरम्। यथावृत्तं श्रुतं चैव मयेदं वसुधाधिप॥<br><br>8975: प्रजाः सृष्टाः महातेजाः प्रसार्गे पितामहः। अतीव वृद्धा बहुला नामृष्यत पुनः प्रजाः॥<br><br>8976: न ह्यन्तरमभूत् किञ्चित् क्वचिज्जन्तुभिरच्युत। निरुच्छ्वासमिवोन्नद्धं त्रैलोक्यमभवन्नृप॥<br><br>8977: तस्य चिन्ता समुत्पन्ना संहारं प्रति भूपते। चिन्तयन् नाध्यगच्छच्च संहारे हेतुकारणम्॥<br><br>8978: तस्य रोषान्महाराज खेभ्योऽग्निरुदतिष्ठत। तेन सर्वा दिशो राजन् ददाह स पितामहः॥<br><br>8979: ततो दिवं भुवं खं च जगच्च सचराचरम्। ददाह पावको राजन् भगवत्कोपसम्भवः॥<br><br>8980: तत्रादह्यन्त भूतानि जङ्गमानि ध्रुवाणि च। महता क्रोधवेगेन कुपिते प्रपितामहे॥<br><br>8981: ततोऽध्वरजटः स्थाणुर्वेदाध्वरपतिः शिवः। जगाम शरणं देवो ब्रह्माणं परवीरहा। ॥<br><br>8982: तस्मिन्नभिगते स्थाणौ प्रजानां हितकाम्यया। अब्रवीत् परमो देवो ज्वलन्निव तदा शिवम्॥<br><br>8983: करवाण्यद्य कं काम वरा.ऽसि मतो मम। कर्ता ह्यस्मि प्रियं शम्भो तव यद्धदि वर्तते॥<br><br>8984: स्थाणुरुवाच पजासर्गनिमित्तं मे कार्यवत्तामिमां प्रभो। विद्धि सृष्टास्त्वया हीमा मा कुप्यासां पितामह॥<br><br>8985: तव तेजोऽग्निना देव प्रजा दह्यन्ति सर्वशः। ता दृष्ट्वा मम कारुण्यं मा कुष्यासां जगत्प्रभो॥<br><br>8986: प्रजापतिरुवाच न कुप्ये न च मे कामो न भवेयुः प्रजा इति। लाघवार्थं धरण्यास्तु ततः संहार इष्यते॥<br><br>8987: इयं हि मां सदा देवी भारार्ता समचोदयत्। संहारार्थं महादेव भारेणाप्सु निमज्जति॥<br><br>8988: यदाहं नाधिगच्छामि बुद्ध्या बहु विचारयन्। संहारमासां वृद्धानां ततो मां क्रोध आविशत्॥<br><br>8989: स्थाणुरुवाच संहारार्थं प्रसीदस्व मा क्रुधो विबुधेश्वर। मा प्रजाः स्थावरं चैव जङ्गमं च व्यनीनशत्॥<br><br>8990: पल्वलानि च सर्वाणि सर्वं चैव तृणोपलम्। स्थावरं जङ्गमं चैव भूतग्रामं चतुर्विधम्॥<br><br>8991: तदेतद् भस्मसाद्भूतं जगत् सर्वमुपल्लुतम्। प्रसीद भगवन् साधो वर एष वृतो मया॥<br><br>8992: नष्टा न पुनरेष्यन्ति प्रजा ह्येताः कथंचन। तस्मानिवर्ततामेतत् तेन स्वेनैव तेजसा॥<br><br>8993: उपायमन्यं सम्पश्य भूतानां हितकाम्यया। यथामी जन्तवः सर्वे न दोरन् पितामह॥<br><br>8994: अभावं हि न गच्छेयुरुच्छिन्नप्रजनाः प्रजाः। अधिदैवे नियुक्तोऽस्मि त्वया लोकेश्वरेश्वर॥<br><br>8995: त्वद्भवं हि जगन्नाथ एतत् स्थावरजङ्गमम्। प्रसाद्य त्वां महादेव याचाम्यावृत्ति जाः प्रजाः॥<br><br>8996: नारद उवाच श्रुत्वा तु वचनं देवः स्थाणोनियतवाङ्मनाः। तेजस्तत् संनिजग्राह पुनरेवान्तरात्मनि॥<br><br>8997: ततोऽग्निमुपसंगृह्य भगवाँल्लोकपूजितः। प्रवृत्तिं च निवृत्तिं च कल्पयामास वै प्रभुः॥<br><br>8998: उपसंहरतस्तस्य तमग्नि रोषजं तदा। प्रादुर्बभूव विश्वेभ्यः खेभ्यो नारी महात्मनः॥<br><br>8999: कृष्णरक्ताम्बरधरा कृष्णनेत्रतलान्तरा। दिव्यकुण्डलसम्पन्ना दिव्याभरणभूषिता॥<br><br>9000: सा विनिःसृत्य वै खेभ्यो दक्षिणामाश्रिता दिशम्। ददृशाते च तां कन्यां देवौ विश्वेश्वरावुभौ॥<br><br>9001: तामाहूय तदा देवो लोकानामादिरीश्वरः। मृत्यो इति महीपाल जहि चेमाः प्रजा इति॥<br><br>9002: त्वं हि संहारबुद्ध्या मे चिन्तिता रुषितेन च। तस्मात् संहर सर्वांस्त्वं प्रजाः सजडपण्डिताः॥<br><br>9003: अविशेषेण चैव त्वं प्रजाः संहर कामिनि। मम त्वं हि नियोगेन श्रेयः परमवाप्स्यसि॥<br><br>9004: एवमुक्ता तु सा देवी मृत्युः कमलमालिनी। प्रदध्यौ दुःखिता बाला साश्रुपातमतीव॥<br><br>9005: पाणिभ्यां चैव जग्राह तान्यश्रूणि जनेश्वरः। मानवानां हितार्थाय ययाचे पुनरेव ह॥<br><br>9006: नारद उवाच विनीय दुःखमबला साऽऽत्मनैवायतेक्षणा। उवाच प्राञ्जलिर्भूत्वा लतेवावर्जिता तदा॥<br><br>9007: त्वया सृष्टा कथं नारी मादृशी वदतां वर। रौद्रकर्माभिजायेत सर्वप्राणिभयङ्करी॥<br><br>9008: विभेम्यहमधर्मस्य धर्नामादिश कर्म मे। त्वं मां भीतामवेक्षस्व शिवेनेक्षस्व चक्षुषा॥<br><br>9009: बालान् वृद्धान् वयस्थांश्च न हरेयमनागसः। प्राणिनः प्राणिनामीश नमस्तेऽस्तु प्रसीद मे॥<br><br>9010: प्रियान् पुत्रान् वयस्यांश्च भ्रातृन् मातृः पितृनपि। अपध्यास्यन्ति यद्येवं मृतास्तेषां बिभेम्यहम्॥<br><br>9011: कृपणाश्रुपरिक्लेदो देहन्मां शाश्वतीः समाः। तेभ्योऽहं बलवद् भीता शरणं त्वामुपागता॥<br><br>9012: यमस्य भवने देव पात्यन्ते पापकर्मिणः। प्रसादये त्वां वरद प्रसादं कुरु मे प्रभो॥<br><br>9013: एतदिच्छाम्यहं कामं त्वत्तो लोकपितामह। इच्छेयं त्वत्प्रसादार्थं तपस्तप्तुं महेश्वर॥<br><br>9014: पितामह उवाच मृत्यो संकल्पिता मे त्वं प्रजासंहारहेतुना। गच्छ संहर सर्वास्त्वं प्रजा मा च विचारय॥<br><br>9015: एतदेवमवश्यं हि भविता नैतदन्यथा। क्रियतामनवद्याङ्गि यथोक्तं मद्वचोऽनघे॥<br><br>9016: एवमुक्ता महाबाहो मृत्युः परपुरंजय। न व्याजहार तस्थौ च प्रह्वा भगवदुन्मुखी॥<br><br>9017: पुनः पुनरथोक्ता सा गतसत्त्वेव भामिनी। तूष्णीमासीत् ततो देवो देवानामीश्वरेश्वरः॥<br><br>9018: प्रससाद किल ब्रह्मा स्वयमेवात्मनाऽऽत्मनि। स्मयमानश्च लोकेशो लोकान् सर्वानवैक्षत॥<br><br>9019: निवृत्तरोषे तस्मिस्तु भगवत्यपराजिते। सा कन्याथ जगामास्य समीपादिति नः श्रुतम्॥<br><br>9020: अपसृत्याप्रतिश्रुत्य प्रजासंहरणं तदा। त्वरमाणेव राजेन्द्र मृत्युर्धेनुकमभ्यगात्॥<br><br>9021: सा तत्र परमं देवी तपोऽचरद् दुश्चरम्। समा होकपदे तस्थौ दश पद्मानि पञ्च च॥<br><br>9022: तां तथा कुर्वतीं तत्र तपः परमदुश्चरम्। पुनरेव महातेजा ब्रह्मा वचनमब्रवीत्॥<br><br>9023: कुरुष्व मे वचो मृत्यो तदनादृत्य सत्वरा। तथैवैकपदे तात पुनरन्यानि सप्त सा॥<br><br>9024: तस्थौ पद्मानि षट् चैव पञ्च द्वे चैव मानद। भूयः पद्मायुतं तात मृगैः सह चचार सा॥<br><br>9025: द्वे चायुते नरश्रेष्ठ वायवाहारा महामते। पुनरेव ततो राजन् मौनमातिष्ठदुत्तमम्॥<br><br>9026: अप्सु वर्षसहस्राणि सप्त चैकं च पार्थिवा ततो जगाम सा कन्या कौशिकी नृपसत्तम॥<br><br>9027: तत्र वायुजलाहारा चचार नियम पुनः। ततो ययौ महाभागा गङ्गां मेरुं च केवलम्॥<br><br>9028: तस्थौ दार्विव निश्चेष्टा प्रजानां हितकाम्यया। ततो हिमवतो मूनि यत्र देवाः समीजिरे॥<br><br>9029: तत्राङ्गुष्ठेन राजेन्द्र निखर्वमपरं ततः। तस्थौ पितामहं चैव तोषयामास यत्नतः॥<br><br>9030: ततस्तामब्रवीत् तत्र लोकानां प्रभवाप्ययः। किमिदं वर्तते पुत्रि क्रियतां मम तद् वचः॥<br><br>9031: ततोऽब्रवीत् पुनर्मृत्युर्भगवन्तं पितामहम्। न हरेयं प्रजा देव पुनश्चाहं प्रसादये॥<br><br>9032: तामधर्मभयाद् भीतां पुनरेव प्रयाचतीम्। तदाब्रवीद् देवदेवो निगृह्येदं वचस्ततः॥<br><br>9033: अधर्मो नास्ति ते मृत्यो संयच्छेमाः प्रजाः शुभे। मया हुक्तं मृषा भद्रे भविता नेह किंचन॥<br><br>9034: धर्मः सनातनश्च त्वामिहैवानुप्रवेक्ष्यति। अहं च विबुधाश्चैव त्वद्धिते निरताः सदा॥<br><br>9035: इममन्यं च ते कामं ददानि मनसेप्सितम्। न त्वां दोषेण यास्यन्ति व्याधिसम्पीडिताः प्रजाः॥<br><br>9036: पुरुषेषु स्वरूपेण पुरुषस्त्वं भविष्यसि। स्त्रीषु स्त्रीरूपिणी चैव तृतीयेषु नपुंसकम्॥<br><br>9037: सैवमुक्ता महाराज कृताञ्जलिरुवाच ह। पुनरवे महात्मानं नेति देवेशमव्ययम्॥<br><br>9038: तामब्रवीत् तदा देवो मृत्यो संहर मानवान्। अधर्मस्ते न भविता तथा ध्यास्याम्यहं शुभे॥<br><br>9039: यानश्रुबिन्दूम्पतितानपश्यं ये पाणिभ्यां धारितास्ते पुरस्तात्। ते व्याधयो मानवान् घोररूपाः। प्राप्ते काले कालयिष्यन्ति मृत्यो॥<br><br>9040: सर्वेषा त्वं प्राणिनामन्तकाले कामक्रोधौ सहितौ योजयेथाः। एवं धर्मस्त्वामुपैष्यत्यमेयो न चाधर्मं लप्स्यसे तुल्यवृत्तिः॥<br><br>9041: एवं धर्म पालयिष्यस्यथो त्वं न चात्मानं मज्जयिष्यस्यधर्मे। तस्मात् कामं रोचयाभ्यागतं त्वं संयोज्याथो संहरस्वेह जन्तून। ३६॥<br><br>9042: सा वै तदा मृत्युसंज्ञापदेशा गीता शापाद्बाढमित्यब्रवीत् तम्। अथो प्राणान्प्राणिनामन्तकाले कामक्रोधौ प्राप्य निर्मोह्य हन्ति॥<br><br>9043: मृत्योर्ये ते व्याधयश्चाश्रुपाता मनुष्याणां रुज्यते यैः शरीरम्। सवेषां वै प्राणिनां प्राणनान्ते तस्माच्छोकं मा कृथा बुद्ध्य बुद्ध्या॥<br><br>9044: सर्वे जीवाः प्राणिनां प्राणनान्ते गत्वा वृत्ताः संनिवृत्तास्तथैव। एवं सर्वे मानवाः प्राणनान्ते गत्वा वृत्ताः देववद्राजसिंह॥<br><br>9045: वायुीमो भीमनादो महौजा: स सर्वेषां प्राणिनां प्राणभूतः। नानावृत्तिर्देहिनां देहभेदे तस्माद्वायुर्देवदेवो विशिष्टः॥<br><br>9046: सर्वे देवा मर्त्यसंज्ञाविशिष्टाः सर्वे मर्त्या देवसंज्ञाविशिष्टाः। तस्मात् पुत्रं मा शुचो राजसिंह पुत्रः स्वर्ग प्राप्य ते मोदते ह॥<br><br>9047: एवं मृत्युर्देवसृष्टा प्रजानां प्राप्ते काले संहरन्ती यथावत्। तस्याश्चैव व्याधयस्तेऽश्रुपाताः प्राप्ते काले संहरन्तीह जन्तून्॥<br><br>9048: युधिष्ठिर उवाच इमे वै मानवाः सर्वे धर्म प्रति विशङ्किताः। कोऽयं धर्मः कुतो धर्मस्तन्मे ब्रूहि पितामह॥<br><br>9049: धर्मस्त्वयमिहार्थः किमुत्रार्थोऽपि वा भवेत्। उभयार्थो हि वा धर्मस्तन्मे ब्रूहि पितामह॥<br><br>9050: भीष्म उवाच सदाचारः स्मृतिर्वेदास्त्रिविधं धर्मलक्षणम्। चतुर्थमर्थमित्याहुः कवयो धर्मलक्षणम्॥<br><br>9051: अपि झुक्तानि धाणि व्यवस्यन्त्युत्तरावरे। लोकयात्रार्थमेवेह धर्मस्य नियमः कृतः॥<br><br>9052: उभयत्र सुखोदर्क इह चैव परत्र च । अलध्वा निपुणं धर्मं पाप: पापेन युज्यते॥<br><br>9053: न च पापकृतः पापान्मुच्यन्ते केचिदापदि। अपापवादी भवति यथा भवति धर्मकृत्। धर्मस्य निष्ठा त्वाचारस्तमेवाश्रित्य भोत्स्यसे॥<br><br>9054: यथा धर्मसमाविष्टो धानं गृह्णाति तस्करः। रमते निर्हरन् स्तेनः परवित्तमराजके॥<br><br>9055: यदास्य तद्धरन्त्यन्ये तदा राजानमिच्छति। तदा तेषां स्पृहयते ये वै तुष्टाः स्वकैर्धनैः॥<br><br>9056: अभीतः शुचिरभ्येति राजद्वारमशङ्कितः। न हि दुश्चरितं किंचिदन्तरात्मनि पश्यति॥<br><br>9057: सत्यस्य वचनं साधु न सत्याद् विद्यते परम्। सत्येन विधृतं सर्वं सर्वं सत्ये प्रतिष्ठितम्॥<br><br>9058: अपि पापकृतो रौद्राः कृत्वा पृथक् पृथक्। अद्रोहमविसंवादं प्रवर्तन्ते तदाश्रयाः॥<br><br>9059: ते चेन्मिथोऽधृतिं कुर्युविनश्येयुरसंशयम्। न हर्तव्यं परधनमिति धर्मः सनातनः॥<br><br>9060: मन्यन्ते बलवन्तस्तं दुर्बलैः सम्प्रवर्तितम्। यदा नियतिदौर्बल्यमथैषामेव रोचते॥<br><br>9061: न ह्यत्यन्तं बलवन्तो भवन्ति सुखिनोऽपि वा। तस्मादनार्जवे बुद्धिर्न कार्या ते कदाचन॥<br><br>9062: असाधुभ्योऽस्य न भयं न चौरेभ्यो न राजतः। अकिंचित् कस्यचित् कुर्वन् निर्भयः शुचिरावसेत्॥<br><br>9063: सर्वतः शङ्कते स्तेनो मृगो ग्राममिवेयिवान्। बहुधाऽऽचरितं पापमन्यत्रैवानुपश्यति॥<br><br>9064: मुदितः शुचिरभ्येति सर्वतो निर्भयः सदा। न हि दुश्चरितं किंचिदात्मनोऽन्येषु पश्यति॥<br><br>9065: दातव्यमित्ययं धर्म उक्तो भूतहिते रतैः। तं मन्यन्ते धनयुताः कृपणैः सम्प्रवर्तितम्॥<br><br>9066: यदा नियतिकार्पण्यमथैषामेव रोचते। न हत्यन्तं धन्वन्तो भवन्ति सुखिनोऽपि वा॥<br><br>9067: यदन्यैर्विहितं नेच्छेदात्मनः कर्म न तत् परेषु कुर्वीत जानन्नप्रिययात्मनः॥<br><br>9068: पूरुषः। योऽन्यस्य स्यादुपपतिः स कं किं वक्तुमर्हति। यदन्यस्य ततः कुर्यान्न मृष्येदिति मे मतिः॥<br><br>9069: जीवितुं यः स्वयं चेच्छेत् कथं सोऽन्यं प्रघातयेत्। यद् यदात्मनि चेच्छेत तत् परस्यापि चिन्तयेत्॥<br><br>9070: अतिरिक्तैः संविभजेद् भोगैरन्यानकिंचनान्। एतस्मात् कारणाद् धात्रा कुसीदं सम्प्रवर्तितम्॥<br><br>9071: यस्मिस्तु देवाः समये संतिष्ठेरंस्तथा भवेत्। अथवा लाभसमये स्थितिधर्मेऽपि शोभना॥<br><br>9072: सर्वं प्रियाभ्युपगतं धर्ममाहुर्मनीषिणः। पश्यैतं लक्षणोद्देशं धर्माधर्मे युधिष्ठिर॥<br><br>9073: लोकसंग्रहसंयुक्तं विधात्रा विहितं पुरा। सूक्ष्मधर्मार्थनियतं सतां चरितमुत्तमम्॥<br><br>9074: धर्मलक्षणमाख्यातमेतत् ते कुरुसत्तम। तस्मादनार्जवे बुद्धिर्न ते कार्या कथंचन॥<br><br>9075: धर्मलक्षणमाख्यातमेतत् ते कुरुसत्तम। तस्मादनार्जवे बुद्धिर्न ते कार्या कथंचन॥<br><br>9076: युधिष्ठिर उवाच सूक्ष्मं साधु समादिष्टं भवता धर्मलक्षणम्। प्रतिभा त्वस्ति मे काचित् तां ब्रूयामनुमानतः॥<br><br>9077: भूयांसो हृदये ये मे प्रश्नास्ते व्याहृतास्त्वया। इदं त्वन्यत् प्रवक्ष्यामि न राजन् निग्रहादिव॥<br><br>9078: इमानि हि प्राणयन्ति सृजन्त्युत्तारयन्ति च। न धर्मः परिपाठेन शक्यो भारत वेदितुम्॥<br><br>9079: अन्यो धर्मः समस्थस्य विषमस्थस्य चापरः। आपदस्तु कथं शक्याः परिपाठेन वेदितुम्॥<br><br>9080: सदाचारो मतो धर्मः सन्तस्त्वाचारलक्षणाः। साध्यासाध्यं कथं शक्यं सदाचारो ह्यलक्षणः॥<br><br>9081: दृश्यते हि धर्मारूपेणाधर्मं प्राकृतश्चरन्। धर्मं चाधर्मरूपेण कश्चिदप्राकृतश्चरन्॥<br><br>9082: पुनरस्य प्रमाणं हि निर्दिष्टं शास्त्रकोविदैः। वेदवादाश्चानुयुगं ह्रसन्तीतीह नः श्रुतम्॥<br><br>9083: अन्ये कृतयुगे धर्मास्त्रेतायां द्वापरे परे। अन्ये कलियुगे धर्मा यथाशक्ति कृता इव॥<br><br>9084: आम्नायवचनं सत्यमित्ययं लोकसंग्रहः। आम्नायेभ्यः पुनर्वेदाः प्रसृताः सर्वतोमुखाः॥<br><br>9085: ते चेत् सर्वप्रमाणं वै प्रमाणं ह्यत्र विद्यते। प्रमाणेऽप्यप्रमाणेन विरुद्ध शास्त्रता कुतः॥<br><br>9086: धर्मस्य क्रियमाणस्य बलवद्भिर्दुरात्मभिः। या या विक्रियते संस्था ततः सापि प्रणश्यति॥<br><br>9087: विद्म चैवं न वा विद्म शक्यं वा वेदितुं न वा। अणीयान् क्षुरधाराया गरीयानपि पर्वतात्॥<br><br>9088: गन्धर्वनगराकारः प्रथमं सम्प्रदृश्यते। अन्वीक्ष्यमाणः कविभिः पुनर्गच्छत्यदर्शनम्॥<br><br>9089: निपानानीव गोभ्योऽपि क्षेत्रे कुल्ये च भारत। स्मृतिर्हि शाश्वते धर्मो विप्रहीणो न दृश्यते॥<br><br>9090: कामादन्येच्छया चान्ये कारणैरपरैस्तथा। असन्तोऽपि वृथाचारं भजन्ते बहवोऽपरे॥<br><br>9091: धर्मो भवति स क्षिप्रं प्रलापस्त्वेव साधुषु। अथैतानाहुरुन्मत्तानपि चावहसन्त्युत॥<br><br>9092: महाजना छुपावृत्ता राजधर्म समाश्रिताः। न हि सर्वहितः कश्चिदाचारः सम्प्रवर्तते॥<br><br>9093: तेवैवान्यः प्रभवति सोऽपरं बाधते पुनः। दृश्यते चैव स पुनस्तुल्यरूपो यदृच्छया॥<br><br>9094: येनैवान्यः प्रभवति सोऽपरानपि बाधते। आचाराणामनैकाम्यं सर्वेषामुपलक्षयेत्॥<br><br>9095: चिराभिपन्नः कविभिः पूर्वं धर्म उदाहृतः। तेनाचारेण पूर्वेण संस्था भवति शाश्वती॥<br><br>9096: भीष्म उवाच अत्राप्युदाहरन्तीममितिहासं पुरातनम्। तुलाधारस्य वाक्यानि धर्मे जाजलिना सह॥<br><br>9097: वने वनचरः कश्चिज्जाजलि म वै द्विजः। सागरोद्देशमागम्य तपस्तेपे महातपाः॥<br><br>9098: नियतो नियताहारथीराजिनजटाधरः। मलपङ्कधरो धीमान् बहून् वर्षगणान् मुनिः॥<br><br>9099: स कदाचिन्महातेजा जलवासो महीपते। चचार लोकान् विप्रर्षिः प्रेक्षमाणो मनोजवः॥<br><br>9100: स चिन्तयामास मुनिर्जलवासे कदाचन। विप्रेक्ष्य सागरान्तां वै महीं सवनकाननाम्॥<br><br>9101: अप्सु वैहायसं गच्छेन्मया योऽन्यः सहेति वै॥<br><br>9102: अदृश्यमानो रक्षोभिर्जलमध्ये वदंस्तथा। अब्रुवंश्च पिशाचास्तं नैवं त्वं वक्तुमर्हसि॥<br><br>9103: तुलाधारो वणिग्धर्मा वाराणस्यां महायशाः। सोऽप्येवं नार्हते वक्तुं यथा त्वं द्विजसत्तम॥<br><br>9104: इत्युक्तो जाजलिर्भूतैः प्रत्युवाच महातपाः। पश्येयं तमहं प्राज्ञं तुलाधारं यशस्विनम्॥<br><br>9105: इति ब्रुवाणं तमृषि रक्षास्युद्धृत्य सागरात्। अब्रुवन् गच्छ पन्थानमास्थायेमं द्विजोत्तम्॥<br><br>9106: इत्युक्तो जाजलिर्भूतैर्जगाम विमनास्तदा। वाराणस्यां तुलाधारं समासाद्याब्रवीदिदम्॥<br><br>9107: युधिष्ठिर उवाच किं कृतं दुष्कर तात कर्म जाजलिना पुरा। येन सिद्धिं परा प्राप्तस्तन्मे व्याख्यातुमर्हसि॥<br><br>9108: भीष्म उवाच अतीव तपसा युक्तो घोरेण स बभूव ह। तथोपस्पर्शनरतः सायं प्रातर्महातपाः॥<br><br>9109: अग्नीन् परिचरन् सम्यक् स्वाध्यायपरमोद्विजः। वानप्रस्थविधानज्ञो जाजलिवलितः श्रिया॥<br><br>9110: वने तपस्यतिष्ठत् स न च धर्ममवैक्षत। वर्षास्वाकाशशायी च हेमन्तं जलसंश्रयः॥<br><br>9111: वातातपसहो ग्रीष्मे न च धर्ममविन्दत। दुःखशय्याश्च विविधा भूमौ च परिवर्तते॥<br><br>9112: ततः कदाचित् स मुनिर्वर्षास्वाकाशमास्थितः। अन्तरिक्षाज्जलं मूर्धा प्रत्यगृह्णान्मुहुर्मुहुः॥<br><br>9113: अथ तस्य जटाः क्लिना बभूवुर्ग्रथिताः प्रभो। अरण्यगमनान्नित्यं मलिनोऽमलसंयुतः॥<br><br>9114: स कदाचिनिराहारो वायुभक्षो महातपाः। तस्थौ काष्ठवदव्यग्रो न चचाल च कर्हिचित्॥<br><br>9115: तस्य स्म स्थाणुभूतस्य निर्विचेष्टस्य भारत। कुलिङ्गशकुनौ राजन् नीडं शिरसि चक्रतुः॥<br><br>9116: स तौ दयावान् ब्रह्मर्षिरुपप्रेक्षत दम्पती। कुर्वाणौ नीडकं तत्र जटासु तृणतन्तुभिः॥<br><br>9117: यदा न स चलत्येव स्थाणुभूतो महातपाः। ततस्तौ सुखविश्वस्तौ सुखं तत्रोषतुस्तदा॥<br><br>9118: अतीतास्वथ वर्षासु शरत्काल उपस्थिते। प्राजापत्येन विधिना विश्वासात् काममोहितौ॥<br><br>9119: तत्रापातयतां राजन् शिरस्यण्डानि खेचरौ। तान्यबुध्यत तेजस्वी स विप्रः संशितव्रतः॥<br><br>9120: बुद्ध्वा च स महातेजा न चचाल च जाजलि। धर्मे कृतमना नित्यं नाधर्मं स त्वरोचयत्॥<br><br>9121: अहन्यहनि चागत्य ततस्तौ तस्य मूर्धनि। आश्वासितौ निवसतः सम्प्रहृष्टौ तदा विभो॥<br><br>9122: अण्डेभ्यस्त्वथ पुष्टेभ्यः प्राजायन्त शकुन्तकाः। व्यवर्धन्त च तत्रैव न चाकम्पत जाजलिः॥<br><br>9123: स रक्षमाणस्त्वण्डानि कुलिङ्गानां धृतव्रतः। तथैव तस्थौ धर्मात्मा निर्विचेष्टः समाहितः॥<br><br>9124: ततस्तु कालसमये बभूवुस्तेऽथ पक्षिणः। बुबुधे तांस्तु स मुनिर्जातपक्षान् कुलिङ्गकान्॥<br><br>9125: ततः कदाचित् तांस्तत्र पश्यन् पक्षीन् यतव्रतः। बभूव परमप्रीतस्तदा मतिमतां वरः॥<br><br>9126: तथा तानपि संवृद्धान् दृष्ट्वा चाप्नुवतां मुदम्। शकुनौ निर्भयौ तत्र उपतुश्चात्मजैः सह॥<br><br>9127: जातपक्षांश्च सोऽपश्यदुड्डीनान् पुनरागतान्। सायं सायं द्विजान् विप्रो न चाकम्पत जाजलिः॥<br><br>9128: कदाचित् पुनरभ्येत्य पुनर्गच्छन्ति संततम्। त्यक्ता मातापितृभ्यां ते न चाकम्पत जाजलिः॥<br><br>9129: तथा वे दिवसं चापि गत्वा सायं पुनर्नृप। उपावर्तन्त तत्रैव निवासार्थं शकुन्तकाः॥<br><br>9130: कदाचिद् दिवसान् पञ्च समुत्पत्य विहङ्गमाः। षष्ठेऽहनि समाजग्मुर्न चाकम्पत जाजलिः॥<br><br>9131: क्रमेण च पुनः सर्वे दिवसान् सुबहूनथ। नोपावर्तन्त शकुना जातप्राणाः स्म ते यदा॥<br><br>9132: कदाचिन्मासमात्रेण समुत्पत्य विहङ्गमाः। नैवागच्छंस्ततो राजन् प्रातिष्ठत स जाजलिः॥<br><br>9133: ततस्तेषु प्रलीनेषु जाजलिर्जातविस्मयः। सिद्धोऽस्मीति मतिं चक्रे ततस्तं मान आविशत्॥<br><br>9134: स तथा निर्गतान् दृष्ट्वा शकुन्तान् नियतव्रतः। सम्भावितात्मा सम्भाव्य भृशं प्रीतमनाऽभवत्॥<br><br>9135: स नद्यां समुपस्पृश्य तर्पयित्वा हुताशनम्। उदयन्मथादित्यमुपातिष्ठन्महातपाः॥<br><br>9136: सम्भाव्य चटकान् मूनि जाजलिर्जपतां वरः। आस्फोटयत् तथाऽऽकाशे धर्मः प्राप्तो मयेति वै॥<br><br>9137: अथान्तरिक्षे वागासीत् तां च शुश्राव जाजलिः। धर्मेण न समस्त्वं वै तुलाधारस्य जाजले॥<br><br>9138: वाराणस्यां महाप्राज्ञस्तुलाधारः प्रतिष्ठितः। सोऽप्येवं नार्हते वक्तुं यथा त्वं भाषसे द्विज॥<br><br>9139: सोऽमर्षवशमापन्नस्तुलाधारदिदृक्षया। पृथिवीमचरद् राजन् यत्र सायंगृहो मुनिः॥<br><br>9140: सोऽपि दृष्ट्वैव तं विप्रमायान्तं भाण्डजीवनः। समुत्थाय सुसंहृष्टः स्वागतेनाभ्यपूजयत्॥<br><br>9141: कालेन महतागच्छत् स तु वाराणसी पुरीम्। विक्रीणन्तं च पण्यानि तुलाधारं ददर्श सः॥<br><br>9142: तुलाधार उवाच आयानेवासि विदितो मम ब्रह्मन् न संशयः। ब्रवीमि यत् तु वचनं तच्छृणुष्व द्विजोत्तम॥<br><br>9143: सागरानूपमाश्रित्य तपस्तप्तं त्वया महत्। न च धर्मस्य संज्ञां त्वं पुरा वेत्थ कथंचन॥<br><br>9144: ततः सिद्धस्य तपसा तव विप्र शकुन्तकाः। क्षिप्रं शिरस्यजायन्त ते च सम्भावितास्त्वया॥<br><br>9145: जातपक्षा यदा ते च गताचारीमितस्ततः। मन्यमानस्ततो धर्मं चटकप्रभवं द्विज॥<br><br>9146: खे वाचं त्वमथाश्रौषीर्मा प्रति द्विजसत्तम। अमर्षवशमापन्नस्ततः प्राप्तो भवानिह। करवाणि प्रियं किं ते तद् ब्रूहि द्विजसत्तम॥<br><br>9147: भीष्म उवाच इत्युक्तः स तदा तेन तुलाधारेण धीमता। प्रोवाच वचनं धीमाजाजलिर्जपतां वरः॥<br><br>9148: जाजलिरुवाच विक्रीणत: सर्वरसान् सर्वगन्धांश्च वाणिज। वनस्पतीनोषधीश्च तेषां मूलफलानि च॥<br><br>9149: अध्यगा नैष्ठिकी बुद्धिं कुतस्त्वामिदमागतम्। एतदाचक्ष्व मे सर्वं निखिलेन महामते॥<br><br>9150: भीष्म उवाच एवमुक्तस्तुलाधारो ब्राह्मणेन यशस्विना। उवाच धर्मसूक्ष्माणि वैश्यो धर्मार्थतत्त्ववित्॥<br><br>9151: तुलाधार उवाच वेदाहं जाजले धर्मं सरहस्यं सनातनम्। सर्वभूतहितं मैत्रं पुराणं यं जना विदुः॥<br><br>9152: अद्रोहेणैव भूतानामल्पद्रोहेण वा पुनः। या वृत्तिः स परो धर्मस्तेन जीवामि जाजले॥<br><br>9153: परच्छिन्नैः काष्ठतृणैर्मयेदं शरणं कृतम्। अलक्तं पद्मकं तुझं गन्धांश्चोच्चावचांस्तथा॥<br><br>9154: रसांश्च तांस्तान् विप्रर्षे मद्यवान् बहूनहम्। क्रीत्वा वै प्रतिविक्रीणे परहस्तादमायया॥<br><br>9155: सर्वेषां यः सुहृन्नित्यं सर्वेषां च हिते रतः। कर्मणा मनसा वाचा स धर्म वेद जाजले। ॥<br><br>9156: नानुरुद्ध्ये निरुध्ये वा न द्वेष्मि न च कामये। समोऽहं सर्वभूतेषु पश्य मे जाजले व्रतम्। तुला मे सर्वभूतेषु समा तिष्ठति जाजले। ॥<br><br>9157: नाहं परेषां कृत्यानि प्रशंसामि न गर्हये। आकाशस्येवविप्रेन्द्र पश्यल्लोकस्य चित्रताम्॥<br><br>9158: इति मां त्वं विजानीहि सर्वलोकस्य जाजले। समं मतिमतां श्रेष्ठ समलोष्टाश्मकाञ्चनम्॥<br><br>9159: यथान्धबधिरोन्मत्ता उच्छ्वासपरमाः सदा। देवैरपिहितद्वारा: सोपमा पश्यतो मम॥<br><br>9160: यथा वृद्धातुरकृशा निःस्पृहा विषयान् प्रति। तथार्थकामभोगेषु ममापि विगता स्पृहा॥<br><br>9161: यदा चायं न विभेति यदा चास्मान्न बिभ्यति। यदा नेच्छति न द्वेष्टि ब्रह्म सम्पद्यते तदा॥<br><br>9162: यदा न कुरुते भावं सर्वभूतेषु पापकम्। कर्मणा मनसा वाचा ब्रह्म सम्पद्यते तदा॥<br><br>9163: न भूतो न भविष्योऽस्ति न च धर्मोऽस्ति कश्चन। योऽभयः सर्वभूतानां स प्राप्नोत्यभयं पदम्॥<br><br>9164: यस्मादुद्विजते लोकः सर्वो मृत्युमुखादिव। वाक्क्राद् दण्डपरुषात् स प्राप्नोति महद् भयम्॥<br><br>9165: यथावद् वर्तमानानां वृद्धानां पुत्रपौत्रिणाम्। अनुवर्तामहे वृत्तमहिंस्राणां महात्मनाम्॥<br><br>9166: प्रणष्टः शाश्वतो धर्मस्त्वनाचारेण मोहितः। तेन वैद्यस्तपस्वी वा बलवान् वा विमुह्यते॥<br><br>9167: आचाराज्जाजले प्राज्ञः क्षिप्रं धर्मवाप्नुयात्। एवं यः साधुभिर्दान्तश्चरेदद्रोहचेतसा॥<br><br>9168: नद्यां चेह यथा काष्ठमुह्यसानं यदृच्छया। यदृच्छयैव काष्ठेन सन्धिं गच्छेत केनचित्॥<br><br>9169: तत्रापराणि दारूणि संसृज्यन्ते परस्परम्। तृणकाष्ठकरीषाणि कदाचिन्न समीक्षया। ॥<br><br>9170: यस्मान्नोद्विजते भूतं जातु किंचित् कथंचन। अभयं सर्वभूतेभ्यः स प्राप्नोति सदा मुने॥<br><br>9171: यस्मादुद्विजते विद्वन् सर्वलोको वृकादिव। क्रोशतस्तीरमासाद्य यथा सर्वे जलेचराः॥<br><br>9172: स भयं सर्वभूतेभ्यः सम्प्राप्नोति महामते। एवमेवायमाचारः प्रादुर्भूतो यतस्ततः। सहायवान् द्रव्यवान् यः सुभगोऽथ परस्तथा॥<br><br>9173: ततस्तानेव कवयः शास्त्रेषु प्रवदन्त्युत। कीर्त्यर्थमल्पहल्लेखाः पटवः कृत्स्ननिर्णया:॥<br><br>9174: तपोभिर्यज्ञदानैश्च वाक्यैः प्रज्ञाश्रितैस्तथा। प्राप्नोत्यभयदानस्य यद् यत् फलमिहाश्नुते॥<br><br>9175: लोके यः सर्वभूतेभ्यो ददात्यभयदक्षिणाम्। स सर्वयज्ञैरीजानः प्राप्नोत्यभयदक्षिणाम्॥<br><br>9176: न भूतानामहिंसाया ज्यायान् धर्मोऽस्ति कश्चन। यस्मानोद्विजते भूतं जातु किंचित् कथंचन। सोऽभयं सर्वभूतेभ्यः सम्प्राप्नोति महामुने॥<br><br>9177: यस्मादुद्विजते लोकः सर्पाद् वेश्मगतादिव। न स धर्ममवाप्नोति इहलोके परत्र च॥<br><br>9178: सर्वभूतात्मभूतस्य सर्वभूतानि पश्यतः। देवाऽपि मार्गे मह्यन्ति अपदस्य पदैषिणः॥<br><br>9179: दानं भूताभयस्याहुः सर्वदानेभ्य उत्तमम्। ब्रवीमि ते सत्यमिदं श्रद्दधस्व च जाजले॥<br><br>9180: स एव सुभगो भूत्वा पुनर्भवति दुर्भगः। व्यापत्तिं कर्मणां दृष्ट्वा जुगुप्सन्ति जनाः सदा॥<br><br>9181: अकारणो हि नैवास्ति धर्मः सूक्ष्मो हि जाजले। भूतभव्यार्थमेवेह धर्मप्रवचनं कृतम्॥<br><br>9182: सूक्ष्मत्वान्न स विज्ञातुं शक्यते बहुनिह्नवः। उपलभ्यान्तरा चान्यानाचारानवबुध्यते॥<br><br>9183: ये च च्छिन्दन्ति वृषणान् ये च भिन्दन्ति नस्तकान्। वहन्ति महतो भारान् बधन्ति दमयन्ति च॥<br><br>9184: हत्वा सत्त्वानि खादन्ति तान् कथं न विगर्हसे। मानुषा मानुषानेव दासभावेन भुञ्जते॥<br><br>9185: वधबन्धनिरोधेन कारयन्ति दिवानिशम्। आत्मनश्चापि जानाति यद् दुःखं वधबन्धने॥<br><br>9186: पञ्चेन्द्रियेषु भूतेषु सर्वं वसति दैवतम्। आदित्यश्चन्द्रमा वायुर्ब्रह्मा प्राणः क्रतुर्यमः॥<br><br>9187: तानि जीवानि विक्रय का मृतेषु विचारणा। अजोऽग्निर्वरुणो मेषः सूर्योऽश्वः पृथिवी विराट्॥<br><br>9188: धेनुर्वत्सश्च सोमो वै विक्रीचैतन्त्र सिध्यति। का तैले का घृते ब्रह्मन् मधुन्यप्यौषधेषु वा॥<br><br>9189: अदंशमशके देशे सुखसंवर्धितान् यशून्। तांश्च मातुः प्रियाजानन्नाक्रम्य बहुधा नराः॥<br><br>9190: बहुदंशाकुलान् देशान् नयन्ति बहुकर्दमान्। वाहसम्पीडिता धुर्याः सीदन्त्यविधिना परे॥<br><br>9191: न मन्ये भ्रूणहत्यापि विशिष्टा तेन कर्मणा। कृषि साध्विति मन्यन्ते सा च वृत्तिः सुदारुणा॥<br><br>9192: भूमिं भूमिशयांश्चैव हन्ति काष्ठमयोमुखम्। तथैवानडुहो युक्तान् समवेक्षस्व जाजले॥<br><br>9193: अघ्या इति गवां नाम क एता हन्तुमर्हति। महच्चकाराकुशलं वृषं गां वाऽऽलभेत् तु यः॥<br><br>9194: ऋषयो यतयो ह्येतन्नहुषे प्रत्यवेदयन्। गां मातरं चाप्यवधीवृषभं च प्रजापतिम्॥<br><br>9195: अकार्यं नहुषाकार्षीर्लप्स्यामस्त्वत्कृते व्यथाम्। शतं चैकं च रोगाणां सर्वभूतेष्वपातयन्॥<br><br>9196: ऋषयस्ते महाभागाः प्रजास्वेव हि जाजले। भ्रूणहं नहुषं त्वाहुन ते होध्यामहे हविः॥<br><br>9197: इत्युक्त्वा ते महात्मानः सर्वे तत्त्वार्थदर्शिनः। ऋषयो यतयः शान्तास्तपसा प्रत्यवेदयन्॥<br><br>9198: ईदृशानशिवान् घोरानाचारानिह जाजले। केवलाचरितत्वात् तु निपुणो नावबुद्ध्यसे॥<br><br>9199: कारणाद् धर्ममन्विच्छन्न लोकचरितं चरेत्। यो हन्याद् यश्च मां स्तौति तत्रापि शृणु जाजले॥<br><br>9200: समौ तावपि मे स्यातां न हि मेऽस्ति प्रियाप्रियम्। एतदीदृशकं धर्मं प्रशंसन्ति मनीषिणः॥<br><br>9201: उपपत्त्या हि सम्पन्नो यतिभिश्चैव सेव्यते। सततं धर्मशीलैश्च निपुणेनोपलक्षितः॥<br><br>9202: जाजलिरुवाच अयं प्रवर्तितो धर्मस्तुलां धारयता त्वया। स्वर्गद्वारं च वृत्ति च भूतानामवरोत्स्यते॥<br><br>9203: कृष्या ह्यन्नं प्रभवति ततस्त्वमपि जीवसि। पशुभिश्चौषधीभिश्च मा जीवन्ति वाणिज॥<br><br>9204: ततो यज्ञः प्रभवति नास्तिक्यमपि जल्पसि। न हि वर्तेदयं लोको वार्तामुत्सृज्य केवलाम्॥<br><br>9205: तुलाधार उवाच वक्ष्यामि जाजले वृत्तिं नास्मि ब्राह्मण नास्तिकः। न यज्ञं च विनिन्दामि यज्ञवित् तु सुदुर्लभः॥<br><br>9206: ४॥<br><br>9207: नमो ब्राह्मणयज्ञाय ये च यज्ञविदो जनाः। स्वयज्ञं ब्राह्मणा हित्वा क्षत्रयज्ञमिहास्थिताः॥<br><br>9208: लुब्धैर्वित्तपरैर्ब्रह्मन् नास्तिकैः सम्प्रवर्तितम्। वेदवादानविज्ञाय सत्याभासमिवानृतम्॥<br><br>9209: इदं देयमिदं देयमिति चायं प्रशस्यते। अतः स्तैन्यं प्रभवति विकर्माणि च जाजले॥<br><br>9210: यदेव सुकृतं हव्यं तेन तुष्यन्ति देवताः। नमस्कारेण हविषा स्वाध्यायैरौषधैस्तथा॥<br><br>9211: पूजा स्याद् देवतानां हि यथा शास्त्रनिदर्शनम्। इष्टापूर्तादसाधूनां विगुणा जायते प्रजा॥<br><br>9212: लुब्धेभ्यो जायते लुब्धः समेभ्यो जायते समः। यजमाना यथाऽऽत्मानमृत्विजश्च तथा प्रजाः॥<br><br>9213: यज्ञात् प्रजा प्रभवति नभसोऽम्भ इवामलम्। अग्नौ प्रास्ताहुतिर्ब्रह्मचादित्यमुपगच्छति॥<br><br>9214: आदित्याज्जायते वृष्टिर्वृष्टेरन्नं ततः प्रजाः। तस्मात् सुनिष्ठिताः पूर्वे सर्वान् कामांश्च लेभिरे॥<br><br>9215: अकृष्टपच्या पृथिवी आशीर्भिर्वीरुधोऽभवन्। न ते यज्ञेष्वात्मसु वा फलं पश्यन्ति किंचन॥<br><br>9216: शङ्कमानाः फलं यज्ञे ये यजेरन् कथंचन। जायन्तेऽसाधवो धूर्ता लुब्धा वित्तप्रयोजनाः॥<br><br>9217: स स्म पापकृतां लोकान् गच्छेदशुभकर्मणा। प्रमाणमप्रमाणेन यः कुर्यादशुभं नरः॥<br><br>9218: पापात्मा सोऽकृतप्रज्ञः सदैवेह द्विजोत्तम। कर्तव्यमिति कर्तव्यं वेत्ति वै ब्राह्मणो भयम्॥<br><br>9219: ब्रह्मैव वर्तते लोके नैव कर्तव्यतां पुनः। विगुणं च पुनः कर्म ज्याय इत्यनुशुश्रुम॥<br><br>9220: सर्वभूतोपघातश्च फलभावे च संयमः। सत्ययज्ञा दमयज्ञा अर्थलुब्धार्थतृप्तयः॥<br><br>9221: उत्पन्नत्यागिनः सर्वे जना आसन्नमत्सराः। क्षेत्रक्षेत्रज्ञतत्त्वज्ञाः स्वयज्ञपरिनिष्ठिताः॥<br><br>9222: ब्राह्यं वेदमधीयन्तस्तोषयन्त्यपरानपि। अखिलं दैवतं सर्वं ब्रह्म ब्रह्मणि संश्रितम्॥<br><br>9223: तुष्यन्ति तृप्यतो देवास्तृप्तास्तृप्तस्य जाजले। यथा सर्वरसैस्तृप्तो नाभिनन्दति किंचन॥<br><br>9224: तथा प्रज्ञानतृप्तस्य नित्यतृप्तिः सुखोदया। धर्माधारा धर्मसुखाः कृत्स्नव्यवसितास्तथा। ॥<br><br>9225: आस्ति नस्तत्त्वतो भूय इति प्राज्ञस्त्ववेक्षते। ज्ञानविज्ञानिनः केचित् परं पारं तितीर्षवः॥<br><br>9226: अतीव पुण्यदं पुण्यं पुण्याभिजनसंहितम्। यत्र गत्वा नशोचन्ति च च्यवन्ति व्यथन्ति च॥<br><br>9227: तु तद् ब्रह्मणः स्थान प्राप्नुवन्तीह सात्त्विकाः। नैव ते स्वर्गमिच्छन्ति न यजन्ति यशोधनैः॥<br><br>9228: सतां वानुवर्तन्ते यजन्ते चाविहिंसया। वनस्पतीनोषधीयश्च फलं मूलं च ते विदुः॥<br><br>9229: न चैतानृत्विजो लुब्धा याजयन्ति फलार्थिनः। स्वमेव चार्थं कुर्वाणा यज्ञं चक्रुः पुनर्द्विजाः॥<br><br>9230: परिनिष्ठतकर्माणः प्रजानुग्रहकाम्यया। तस्मात् तानृत्विजो लुब्धा याजयन्त्यशुभान् नरान्॥<br><br>9231: प्रापयेयुः प्रजाः स्वर्गे स्वधर्माचरणेन वै। इति मे वर्तते बुद्धिः समा सर्वत्र जाजले॥<br><br>9232: यानि यज्ञेष्विहेज्यन्ति सदा प्राज्ञा द्विजर्षभा। तेन ते देवयानेन पथा यान्ति महामुने। । आवृत्तिस्तस्य चैकस्य नास्त्यावृत्तिर्मनीषिणः। उभौ तौ देवयानेन गच्छतो जाजले यथा॥<br><br>9233: सव्यं चैषामनडुहो युज्यन्ति च वहन्ति च। स्वयमुस्राश्च दुह्यन्ते मन:संकल्पसिद्धिभिः॥<br><br>9234: स्वयं यूपानुपादाय यजन्ते स्वाप्तदक्षिणैः। यस्तथा भावितात्मा स्यात् स गामालब्धुमर्हति॥<br><br>9235: ओषधीभिस्तथा ब्रह्मन् यजेरंस्ते न तादृशाः। इति त्यागं पुरस्कृत्य तादृशं प्रब्रवीमि ते॥<br><br>9236: निराशिषमनारम्भं निर्नपस्कारमस्तुतिम्। अक्षीणं क्षीणकर्माणं तं देवा ब्राह्मणं विदुः॥<br><br>9237: न श्रावयन् न च यजन् न ददद् ब्राह्मणेषु च। काम्यां वृत्तिं लिप्समानः किंगतिं याति जाजले। इदं तु दैवतं कृत्वा यथा यज्ञमवाप्नुयात्॥<br><br>9238: जाजलिरुवाच न वै मुनीनां शृणुमः स्म तत्त्वं पृच्छामि ते वाणिज कष्टमेतत्। पूर्वे पूर्वे चास्य नावेक्षमाणा नातः परं तमृषयः स्थापयन्ति॥<br><br>9239: यस्मिन्नेवात्मतीर्थे न पशवः प्राप्नुयुर्मखम्। अथ स्म कर्मणा केन वाणि प्राप्नुयात् सुखम्॥<br><br>9240: शंस ते तन्महाप्राज्ञ भृशं वै श्रद्दधामि ते। तुलाधार उवाच उत यज्ञा उतायज्ञा मखं नार्हन्ति ते क्वचित्॥<br><br>9241: आज्येन पयसा दना पूर्णाहुत्या विशेषतः। बालैः शृङ्गेण पादेन सम्भरत्येव गौर्मखम्॥<br><br>9242: पत्नी चानेन विधिना प्रकरोति नियोजयन्। इष्टं तु दैवतं कृत्वा यथा यज्ञमवाप्नुयात्॥<br><br>9243: पुरोडाशो हि सर्वेषां पशूनां मध्य उच्यते। सर्वा नद्यः सरस्वत्यः सर्वे पुण्या: शिलोच्चयाः॥<br><br>9244: जाजले तीर्थमात्मैव मा स्म देशातिथिर्भव। एतानीदृशकान् धर्मानाचरनिह जाजले। ॥<br><br>9245: कारणैर्धर्मन्विच्छन् स लोकानाप्नुते शुभान्। भीष्म उवाच एतानीदृशकान् धर्मांस्तुलाधारः प्रशंसति॥<br><br>9246: उपपत्त्याभिसम्पन्नान् नित्यं सद्भिर्निषेवितान्॥<br><br>9247: तुलाधार उवाच सद्भिर्वा यदि वासद्भिः पन्थानमिमतास्थितम्। प्रत्यक्षं क्रियतां साधु ततो ज्ञास्यसि तद् यथा॥<br><br>9248: एते शकुन्ता बहवः समन्ताद् विचरन्ति ह। तवोत्तमाङ्गे सम्भूताः श्येनाश्चान्याश्च जायतः॥<br><br>9249: आहूयैनान् महाब्रह्मन् विशमानांस्ततस्ततः। पश्येमान् हस्तपादैश्च श्लिष्टान् देहेषु सर्वशः॥<br><br>9250: सम्भावयन्ति पितरं त्वया सम्भाविताः खगाः। असंशयं पिता वै त्वं पुत्रानाहूय जाजले॥<br><br>9251: भीष्म उवाच ततो जाजलिना तेन समाहूताः पतत्रिणः। वाचमुच्चारयन्ति स्म धर्मस्य वचनात् किल॥<br><br>9252: अहिंसादिकृतं कर्म इह चैव परत्र च। श्रद्धां निहन्ति वै ब्रह्मन् सा हता हन्ति तं नरम्॥<br><br>9253: समानां श्रद्दधानानां संयतानां सुचेतसाम्। कुर्वतां यज्ञ इत्येव न यज्ञो जातु नेष्यते॥<br><br>9254: श्रद्धा वैवस्वती सेयं सूर्यस्य दुहिता द्विज। सावित्री प्रसवित्री च बहिर्वाङ्मनसी ततः॥<br><br>9255: वाग्वृद्धं त्रायते श्रद्धा मनोवृद्धं च भारत। श्रद्धावृद्धं वाङ्मनसी न कर्म त्रातुमर्हति॥<br><br>9256: अत्र गाथा ब्रह्मगीताः कीर्तयन्ति पुराविदः। शुचेरश्रद्दधानस्य श्रद्दधानस्य चाशुचेः॥<br><br>9257: देवा वित्तममन्यन्त सदृशं यज्ञकर्मणि। श्रोत्रियस्य कदर्यस्य वदान्यस्य च वाधुषेः॥<br><br>9258: मीमांसित्वोभयं देवाः सममन्नमकल्पयन्। प्रजापतिस्तानुवाच विषमं कृतमित्युत॥<br><br>9259: श्रद्धापूतं वदान्यस्य हतमश्रद्धयेतरत्। भोज्यमन्नं वदान्यस्य कदर्यस्य न वाधुषेः॥<br><br>9260: अश्रद्दधान एवैको देवानां नाहते हविः। तस्यैवान्नं न भोक्तव्यमिति धर्मविदो विदुः॥<br><br>9261: अश्रद्धा परमं पापं श्रद्धा पापप्रमोचिनी। जहाति पापं श्रद्धावान् सर्पो जीर्णामिव त्वचम्॥<br><br>9262: ज्यायसी या पवित्राणां निवृत्तिः श्रद्धया सह। निवृत्तशीलदोषो य: श्रद्धावान् पूत एव सः॥<br><br>9263: किं तस्य तपसा कार्यं किं वृत्तेन किमात्मना। श्रद्धामयोऽयं पुरुषो यो यच्छ्रद्धः स एव सः॥<br><br>9264: इति धर्मः समाख्यातः सद्भिर्धर्मार्थदर्शिभिः। वयं जिज्ञासमानास्तु सम्प्राप्ता धर्मदर्शनात्॥<br><br>9265: श्रद्धां कुरु महाप्राज्ञ ततः प्राप्स्यसि यत् परम्। श्रद्धावाश्रद्दधानश्च धर्मश्चैव हि जाजले। स्ववर्त्मनि स्थितश्चैव गरीयानेव जाजले॥<br><br>9266: भीष्म उवाच ततोऽचिरेण कालेन तुलाधारः स एव च। दिवं गत्वा महाप्राज्ञौ विहरेतां यथासुखम्॥<br><br>9267: स्वं स्वं स्थानमुपागम्य स्वकर्मफलनिर्जितम्। एवं बहुविधार्थं च तुलाधारेण भाषितम्॥<br><br>9268: सम्यक् चेदमुपालब्धो धर्मश्चोक्तः सनातनः। तस्य विख्यातवीर्यस्य श्रुत्वा वाक्यानि स द्विजः॥<br><br>9269: तुलाधारस्य कौन्तेय शान्तिमेवान्वपद्यत। एवं बहुमतार्थं च तुलाधारेण भाषितम्। यथौपम्योपदेशेन किं भूयः श्रोतुमिच्छसि। ॥<br><br>9270: भीष्म उवाच भीष्म अत्राप्युदाहरन्तीममितिहासं पुरातनम्। प्रजारनामनुकम्पार्थं गीतं राज्ञा विचख्नुना॥<br><br>9271: छिन्नस्थूणं वृषं दृष्ट्वा विलापं च गवां भृशम्। गोग्रहे यज्ञवाटस्य प्रेक्षमाणः स पार्थिवः॥<br><br>9272: स्वस्ति गोभ्योऽस्तु लोकेषु ततो निर्वचनं कृतम्। हिंसायां हि प्रवृत्तायामाशीरेषा तु कल्पिता॥<br><br>9273: अव्यवस्थितमर्यादैविमूढ स्तिकैनरैः। संशयात्मभिरव्यक्तैर्हिसा समनुवर्णिता॥<br><br>9274: सर्वकर्मस्वहिंसा हि धर्मात्मा मनुरब्रवीत्। कामकाराद् विहिंसन्ति बहिर्वेद्यां पशून् नराः॥<br><br>9275: तस्मात् प्रमाणत: कार्यो धर्मः सूक्ष्मो विजानता। अहिंसा सर्वभूतेभ्यो धर्मेभ्यो ज्यायसी मता॥<br><br>9276: उपोष्य संशितो भूत्वा हित्वा वेदकृताः श्रुतीः। आचार इत्यनाचारः कृपणा: फलहेतवः॥<br><br>9277: यदि यज्ञांश्च वृक्षांश्च यूपांश्चोद्दिश्य मानवाः। वृथा मांसं न खादन्ति नैष धर्मः प्रशस्यते॥<br><br>9278: सुरा मत्स्या मधु मासंमासवं कृसरौदनम्। धूर्तेः प्रवर्तितं ह्येतन्नैतद् वेदेषु कल्पितम्॥<br><br>9279: मानान्मोहाच्च लोभाच्च लौल्यमेतत्प्रकल्पितम्। विष्णुमेवाभिजानन्ति सर्वयज्ञेषु ब्राह्मणाः॥<br><br>9280: पायसैः सुमनोभिश्च तस्यापि यजनं स्मृतम्। यज्ञियाश्चैव ये वृक्षा वेदेषु परिकल्पिता:॥<br><br>9281: यच्चापि किंचित् कर्तव्यमन्यच्चोक्षैः सुसंस्कृतम्। महासत्त्वैः शुद्धभावैः सर्वं देवार्हमेव तत्॥<br><br>9282: युधिष्ठिर उवाच शरीरमापदश्चापि विवदन्त्यविहिंसतः। कथं यात्रा शरीरस्य निरारम्भस्य सेत्स्यते॥<br><br>9283: भीष्म उवाच यथा शरीरं न ग्लायेन्येयान्मृत्युवशं यथा। तथा कर्मसु वर्तेत समर्थो धर्ममाचरेत्॥<br><br>9284: युधिष्ठिर उवाच कथं कार्यं परीक्षेत शीघ्रं वाथ चिरेण वा। सर्वथा कार्यदुर्गेऽस्मिन् भवान् नः परमो गुरुः॥<br><br>9285: भीष्म उवाच अत्राप्युदाहरन्तीममितिहासं पुरातनम्। चिरकारेस्तु यत् पूर्वं वृत्तमाङ्गिरसे कुले॥<br><br>9286: चिरकारिक भद्रं ते भद्रं ते चिरकारिक। चिरकारी हि मेधावी नापराध्यति कर्मसु॥<br><br>9287: चिरकारी महाप्राज्ञो गौतमस्याभवत् सुतः। चिरेण सर्वकार्याणि विमृश्यार्थान् प्रपद्यते॥<br><br>9288: चिरं स चिन्तयत्यर्थांश्चिरं जाग्रच्चिरं स्वपन्। चिरं कार्याभिपत्तिं च चिरकारी तथोच्यते॥<br><br>9289: अलसग्रहणं प्राप्तो दुर्मेधावी तथोच्यते। बुद्धिलाघवयुक्तेन जनेनादीर्घदर्शिना॥<br><br>9290: व्यभिचारे तु कस्मिश्चिद् व्यतिक्रम्यापरान् सुतान्। पित्रोक्तः कुपितेनाथ जहीमां जननीमिति॥<br><br>9291: इत्युक्त्वा स तदा विप्रो गौतमो जपतां वरः। अविमृश्य महाभागो वनमेव जगाम सः॥<br><br>9292: स तथेति चिरेणोक्त्वा स्वभावाच्चिरकारिकः। विमृश्य चिरकारित्वाच्चिन्तयामास वैचिरम्॥<br><br>9293: कथं धर्मच्छलेनास्मिन् निमज्जेयमसाधुवत्। १०॥<br><br>9294: पितुराज्ञा परो धर्मः स्वधर्मो मातृरक्षणम्। अस्वतन्त्रं च पुत्रत्वं किं तु मां नानुपीडयेत॥<br><br>9295: स्त्रियं हत्वा मातरं च को हि जातु सुखी भवेत्। पितरं चाप्यवज्ञाय कः प्रतिष्ठामवाप्नुयात्॥<br><br>9296: अनवज्ञा पितुर्युक्ता धारणं मातृरक्षणम्। युक्तक्षमावुभावेतौ नातिवर्तेत मां कथम्॥<br><br>9297: पिता ह्यात्मानमाधत्ते जायायां जज्ञिवानिति। शीलचारित्रगोत्रस्य धारणार्थं कुलस्य च॥<br><br>9298: सोऽहं मात्रा स्वयं पित्रा पुत्रत्वे प्रकृतः पुनः विज्ञानं मे कथं न स्याद् द्वौ बुद्ध्ये चात्मसम्भवम्॥<br><br>9299: जातकर्मणि यत् प्राह पिता यच्चोपकर्मणि। पर्याप्तः स दृढीकारः पितुर्गौरवनिश्चये। १६। । गुरुरम्यः परो धर्मः पोषणाध्यापनान्वितः। पिता यदाह धर्मः स वेदेष्वपि सुनिश्चितः॥<br><br>9300: प्रीतिमात्रं पितुः पुत्रः सर्वं पुत्रस्य वै पिता। शरीरादीनि देयानि पिता त्वेकः प्रयच्छति॥<br><br>9301: तस्मात् पितुर्वचः कार्यं न विचार्यं कदाचन। पातकान्यपि पूयन्ते पितुः शासनकारिणः॥<br><br>9302: भोग्ये भोज्ये प्रवचने सर्वलोकनिदर्शने। भर्चा चैव समायोगे सीमन्तोन्नयने तथा॥<br><br>9303: पिता धर्म: पिता स्वर्गः पिता हि परमं तपः। पितरि प्रीतिमापन्ने सर्वाः प्रीयन्ति देवताः॥<br><br>9304: आशिषस्ता भजन्त्येनं परुषं प्राह यत् पिता। निष्कृतिः सर्वपापानां पिता यच्चाभिनन्दति॥<br><br>9305: मुच्यते बन्धनात् पुष्पं फलं वृक्षात् प्रमुच्यते। क्लिश्यन्नपि सुतं स्नेहैः पिता पुत्रं न मुञ्चति॥<br><br>9306: एतद् विचिन्तितं तावत् पुत्रस्य पितृगौरवम्। पिता नाल्पतरं स्थानं चिन्तयिष्यामि मातरम्॥<br><br>9307: यो ह्ययं मयि संघातो मयत्वे पाञ्चभौतिकः। यस्य मे जननी हेतुः पावकस्य यथारणिः॥<br><br>9308: माता देहारणिः पुंसां सर्वस्यार्तस्य निर्वृतिः। मातृलोभे सनाथत्वमनाथत्वं विपर्यये॥<br><br>9309: न च शोचति नाप्येनं स्थाविर्यमपकर्षति। श्रिया हीनोऽपि यो गेहमम्बेति प्रतिपद्यते॥<br><br>9310: पुत्रपौत्रोपपन्नोऽपि जननीं यः समाश्रितः। अपि वर्षशतस्यान्ते स द्विहायनवच्चरेत्॥<br><br>9311: समर्थं वासमर्थं वा कृशं वाप्यकृशं तथा। रक्षत्येव सुतं माता नान्यः पोष्टा विधानतः॥<br><br>9312: तदा स वृद्धो भवति तदा भवति दुःखितः। तदा शून्यं जगत् तस्य यदा मात्रा वियुज्यते॥<br><br>9313: नास्ति मातृसमा छाया नास्ति मातृसमा गतिः। नास्ति मातृसमं त्राणं नास्ति मातृसमा प्रिया॥<br><br>9314: कुक्षिसंधारणाद् धात्री जननाज्जननी स्मृता। अङ्गानां वर्धनादम्बा वीरसूत्वेन वीरसूः॥<br><br>9315: शिशोः शुश्रूषणाच्छुश्रूर्माता देहमनन्तरम्। चेतनावान् नरो हन्याद् यस्य नासुषिरं शिरः॥<br><br>9316: दम्पत्योः प्राणसंश्लेषे योऽभिसंधिः कृतः किल। तं माता च पिता चेति भूतार्थो मातरि स्थितः॥<br><br>9317: माता जानाति यद्गोत्रं माता जानाति यस्य सः। मातुर्भरणमात्रेण प्रीतिः स्नेहः पितुः प्रजाः॥<br><br>9318: पाणिबन्धं स्वयं कृत्वा सह धर्ममुपेत्य च। यदा यास्यन्ति पुरुषाः स्त्रियो नार्हन्ति वाच्यताम्॥<br><br>9319: भरणाद्धि स्त्रियो भर्ता पालनाद्धि पतिस्तथा। गुणस्यास्य निवृत्तौ तु न भर्ता न पुनः पतिः॥<br><br>9320: एवं स्त्री नापरानोति नर एवापराध्यति। व्युच्चरंश्च महादोषं नर एवापराध्यति॥<br><br>9321: स्त्रिया हि परमो भर्ता दैवतं परमं स्मृतम्। तस्यात्मना तु सदृशमात्मानं परमं ददौ॥<br><br>9322: नापराधोऽस्ति नारीणां नर एवापराध्यति। सर्वकार्यापराध्यत्वान्नापराध्यन्ति चाङ्गनाः॥<br><br>9323: यश्च नोक्तोऽथ निर्देशः स्त्रिया मैथुनतृप्तये। तस्य स्मारयतो व्यक्तमधर्मो नास्ति संशयः॥<br><br>9324: एवं नारी मातरं च गौरवे चाधिके स्थिताम्। अवध्यां तु विजानीयुः पशवोऽप्यविचक्षणाः॥<br><br>9325: देवतानां समावायमेकस्थं पितरं विदुः। मानां देवातनां च स्नेहादभ्येति मातरम्॥<br><br>9326: एवं विमृशतस्तस्य चिरकारितया बहु। दीर्घ कालो व्यतिक्रान्तस्ततोऽस्याभ्यागमत् पिता॥<br><br>9327: मेधातिथिर्महाप्राज्ञो गौतमस्तपसि स्थितः। विमृश्य तेन कालेन पन्याः संस्थाव्यतिक्रमम्॥<br><br>9328: सोऽब्रवीद् भृशंसंतप्तो दुःखेनाश्रूणि वर्तयन्। श्रुतधैर्यप्रसादेन पश्चात्तापमुपागतः॥<br><br>9329: आश्रमं मम सम्प्राप्तस्त्रिलोकेशः पुरंदरः। अतिथिव्रतमास्थाय ब्राह्मणं रूपमास्थितः॥<br><br>9330: स मया सान्त्वितो वाग्भिः स्वागतेनाभिपूजितः। अर्घ्यं पाद्यं यथान्यायं मया च प्रतिपादितः॥<br><br>9331: परवानस्मि चेत्युक्तः प्रणयिष्यति तेन च। अत्र चाकुशले जाते स्त्रिया नास्ति व्यतिक्रमः॥<br><br>9332: एवं न स्त्री न चैवाहं नाध्वगस्त्रिदशेश्वरः। अपराध्यति धर्मस्य प्रमादस्त्वपराध्यति॥<br><br>9333: ईर्ष्याजं व्यसनं प्राहुस्तेन चैवोर्ध्व रेतसः। ईर्ष्णया त्वहमाक्षिप्तो मग्नो दुष्कृतसागरे॥<br><br>9334: हत्वा साध्वी च नारी च व्यसनित्वाच्च वासिताम्। भर्तव्यत्वेन भार्यां च को न मां तारयिष्यति॥<br><br>9335: अन्तरेण मयाऽऽज्ञप्तश्चिरकारीत्युदारधीः। यद्यद्य चिरकारी स्यात् स मां त्रायेत पातकात्॥<br><br>9336: चिरकारिक भद्रं ते भद्रं ते चिरकारिक। यद्यद्य चिरकारी त्वं ततोऽसि चिरकारिकः॥<br><br>9337: त्राहि मां मातरं चैव तपो यच्चार्जितं मया। आत्मानं पातकेभ्यश्च भवाद्य चिरकारिकः॥<br><br>9338: सहजं चिरकारित्वमतिप्रज्ञतया तव। सफलं तत् तथा तेऽस्तु भवाद्य चिरकारिकः॥<br><br>9339: चिरमाशंसितो मात्रा चिरं गर्भेण धारितः। सफलं चिरकारित्वं कुरु त्वं चिरकारिक॥<br><br>9340: चिरायते च संतापाच्चिरं स्वपिति वारितः। तु :खितः। आवयोश्चिरसंतापादवेक्ष्य चिरकारिकः॥<br><br>9341: एवं स दुःखितो राजन् महर्षिगौतमस्तदा। चिरकारि ददर्शाथ पुत्रं स्थितमथान्तिके॥<br><br>9342: चिरकारी पितरं दृष्ट्वा परमदुः शस्त्रं त्यक्त्वा ततो मूर्धा प्रसादायोपचक्रमे॥<br><br>9343: गौतमस्तं ततो दृष्ट्वा शिरसा पतितं भुवि। पत्नीं चैव निराकारां परामभ्यागमन्मुदम्॥<br><br>9344: न हि सा तेन सम्भेदं पत्नी नीता महात्मना। विजने चाश्रमस्थेन पुत्रश्चापि समाहितः॥<br><br>9345: हन्या इति समादेशः शस्त्रपाणै सुते स्थिते। विनीते प्रसवत्यर्थे विवासे चात्मकर्मसु॥<br><br>9346: बुद्धिशासीत् सुतं दृष्ट्वा पितुरचरणयोर्नतम्। शस्त्रग्रहणचापल्यं संवृणोति भयादिति॥<br><br>9347: ततः पित्रा चिरं स्तुत्वा चिरं चाघ्राय मूर्धनि। चिरं दो• परिष्वज्य चिरं जीवेत्युदाहृतः॥<br><br>9348: एवं स गौतमः पुत्रं प्रीतिहर्षगुणैर्युतः। अभिनन्द्य महाप्राज्ञ इदं वचनमब्रवीत्॥<br><br>9349: चिरकारिक भद्रं ते चिरकारी चिरं भव। चिराय यदि ते सौम्य चिरमस्मि न दुःखितः॥<br><br>9350: गाथाश्चाप्यब्रवीद् विद्वान् गौतमो मुनिसत्तमः। चिरकारिषु धीरेषु गुणोद्देशसमाश्रयाः॥<br><br>9351: चिरेण मित्रं बघ्नीयाच्चिरेण च कृतं त्यजेत्। चिरेण हि कृतं मित्रं चिरं धारणमर्हति॥<br><br>9352: रागे दर्पे च माने च द्रोहे पापे च कर्मणि। अप्रिये चैव कर्तव्ये चिरकारी प्रशस्यते॥<br><br>9353: बन्धूनां सुहृदां चैव भृत्यानां स्त्रीजनस्य च। अव्यक्तेष्वपराधेषु चिरकारी प्रशस्यते॥<br><br>9354: एवं स गौतमस्तत्र प्रीतः पुत्रस्य भारत। कर्मणा तेन कौरव्य चिरकारितया तथा॥<br><br>9355: एवं सर्वेषु कार्येषु विमृश्य पुरुषस्ततः। चिरेण निश्चयं कृत्वा चिरं न परितप्यते॥<br><br>9356: चिरं धारयते रोष चिरं कर्म नियच्छति। पश्चात्तापकरं कर्म न किंचिदुपपद्यते॥<br><br>9357: चिरं वृद्धानुपासीत चिरमन्वास्य पूजयेत्। चिरं धर्मं निषेवेत कुर्याच्चान्वेषणं चिरम्॥<br><br>9358: चिरमन्वास्य विदुषश्चिरं शिष्टान् निषेव्य च। चिरं विनीय चात्मानं चिरं यात्यनवज्ञताम्॥<br><br>9359: ब्रुवतश्च परस्यापि वाक्यं धर्मोपसंहितम्। चिरं पृष्टोऽपि च ब्रूयाच्चिरं न परितप्यते॥<br><br>9360: उपास्य बहुलास्तस्मिन्नाश्रमे सुमहातपाः। समाः स्वर्गं गतो विप्रः पुत्रेण सहितस्तदा॥<br><br>9361: युधिष्ठिर उवाच कथं राजा प्रजा रक्षेन्न च किंचित् प्रघातयेत्। पृच्छामि त्वां सतां श्रेष्ठ तन्मे ब्रूहि पितामह॥<br><br>9362: भीष्म उवाच अत्राप्युदाहरन्तीममितिहासं पुरातनम्। धुमत्सेनस्य संवादं राज्ञा सत्यवता सह॥<br><br>9363: अव्याहृतं व्याजहार सत्यवानिति नः श्रुतम्। वधायोनीयमानेषु पितुरेवानुशासनात्॥<br><br>9364: अधर्मतां याति धर्मो यात्यधर्मश्च धर्मताम्। वधो नाम भवेद् धर्मो नैतद् भवितुमर्हति॥<br><br>9365: धुमत्सेन उवाच अथ चेदवधो धर्मोऽधर्मः को जातु चिद् भवेत्। दस्यवश्चेन्न हन्येरन् सत्यवन् संकरो भवेत्॥<br><br>9366: ममेदमिति नास्यैतत् प्रवर्तेत कलौ युगे। लोकयात्रा न चैव स्यादथ चेद् वेत्थ शंस नः॥<br><br>9367: सत्यवानुवाच सर्व एते त्रयो वर्णाः कार्या ब्राह्मणबन्धनाः। धर्मपाशनिबद्धानामन्योऽप्येवं चरिष्यति॥<br><br>9368: यो यस्तेषामपचरेत् तमाचक्षीत वै द्विजः। अयं मे न शृणोतीति तस्मिन् राजा प्रधारयेत्॥<br><br>9369: तत्त्वाभेदेन यच्छास्त्रं तत् कार्यं नान्यथाविधम्। असमीक्ष्यैव कर्माणि नीतिशास्त्रं यथाविधि॥<br><br>9370: दस्यून् निहन्ति वै राजा भूयसो वाप्यनागसः। भार्या माता पिता पुत्रो हन्यन्ते पुरुषेण ते। परेणापकृतो राजा तस्मात् सम्यक् प्रधारयेत्॥<br><br>9371: असाधुश्चैव पुरुषो लभते शीलमेकदा। साधोश्चापि ह्यसाधुभ्यः शोभना जायते प्रजा॥<br><br>9372: न मूलघातः कर्तव्यो नैष धर्मः सनातनः। अपि स्वल्पवधेनैव प्रायश्चित्तं विधीयते॥<br><br>9373: उद्वेजनेन बन्धेन विरूपकरणेन च। वधदण्डेन ते क्लिश्या न पुरोहितसंसदि॥<br><br>9374: यदा पुरोहितं वा ते पर्येयुः शरणैषिणः। करिष्यामः पुनर्ब्रह्मन् न पापमिति वादिनः॥<br><br>9375: तदा विसर्गमर्हाः स्युरितीदं धातृशासनम्। बिभ्रद् दण्डाजिनं मुण्डो ब्राह्मणोऽर्हति शासनम्॥<br><br>9376: गरीयांसो गरीयांसमपराधे पुनः पुनः। तदा विसर्गमर्हन्ति न यथा प्रथमे तथा॥<br><br>9377: द्युमत्सेन उवाच यत्र यत्रैव शक्येरन् संयन्तुं समये प्रजाः। स तावान् प्रोच्यते धर्मो यावन्न प्रतिलझ्यते॥<br><br>9378: अहन्यमानेषु पुनः सर्वमेव पराभवेत्। पूर्वे पूर्वतरे चैव सुशास्या ह्यभवन् जनाः॥<br><br>9379: मृदवः सत्यभूयिष्ठा अल्पद्रोहाल्पमन्यवः। पुरा धिगदण्ड एवासीद् वाग्दण्डस्तदनन्तरम्॥<br><br>9380: आसीदादानदण्डोऽपि वधदण्डोऽद्य वर्तते। वधेनापि न शक्यन्ते नियन्तुमपरे जनाः॥<br><br>9381: नैव दस्युर्मनुष्याणां न देवानामिति श्रुतिः। न गन्धर्वपितृणां च कः कस्येह न कश्चन॥<br><br>9382: पद्मं श्मशानादादत्ते पिशाचाच्चापि दैवतम्। तेषु यः समयं कश्चित् कुर्वीत हतबुद्धिषु॥<br><br>9383: सत्यवानुवाच तान् न शक्नोषि चेत् साधून् परित्रातुमहिंसया। कस्यचिद् भूतभव्यस्य लाभेनान्तं तथा कुरु॥<br><br>9384: राजानो लोकयात्रार्थं तप्यन्ते परमं तपः। तेऽपत्रपन्ति तादृग्भ्यस्तथावृत्ता भवन्ति च। ॥<br><br>9385: वित्रास्यमानाः सुकृतो न कामाद् जन्ति दुष्कृतीन्। सुकृतेनैव राजानो भूयिष्ठं शासते प्रजाः॥<br><br>9386: श्रेयसः श्रेयसोऽप्येवं वृत्तं लोकोऽनुवर्तते। सदैव हि गुरोर्वृत्तमनुवर्तन्ति मानवाः॥<br><br>9387: आत्मानमसमाधाय समाधित्सति यः परान्। विषयेष्विन्द्रियवशं मानवाः प्रहसन्ति तम्। ॥<br><br>9388: यो राज्ञो दम्भमोहेन किंचित् कुर्यादसाम्प्रतम्। सर्वोपयैर्नियम्यः स तथा पापान्निवर्तते॥<br><br>9389: आत्मैवादौ नियन्तव्यो दुष्कृतं संनियच्छता। दण्डयेच्च महादण्डैरपि बन्धूननन्तरान्॥<br><br>9390: यत्र वै पापकृन्नचो न महद् दुःखमर्च्छति। वर्धन्ते तत्र पापानि धर्मो हसति च ध्रुवम्॥<br><br>9391: इति कारुण्यशीलस्तु विद्वान् वै ब्राह्मणोऽन्वशात्। इति चैवानुशिष्टोऽस्मि पूर्व स्तात पितामहैः॥<br><br>9392: आश्वासयद्भिः सुभृशमनुक्रोशात् तथैव च। एतत् प्रथमकल्पेन राजा कृतयुगे जयेत्॥<br><br>9393: पादोनेनापि धर्मेण गच्छेत् त्रेतायुगे तथा। द्वापरे तु द्विपादेन पादेन त्वधरे युगे॥<br><br>9394: तथा कलियुगे प्राप्ते राज्ञो दुश्चरितेन ह। भवेत् कालविशेषण कला धर्मस्य षोडशी॥<br><br>9395: अथ प्रथमकल्पेन सत्यवन् संकरो भवेत्। आयुः शक्तिं च कालं च निर्दिश्य तप आदिशेत्॥<br><br>9396: सत्याय हि यथा नेह जह्याद् धर्मफलं महत्। भूतानामनुकम्पार्थं मनुः स्वायम्भुवोऽब्रवीत्॥<br><br>9397: युधिष्ठिर उवाच अविरोधेन भूतानां योगः षाड्गुण्यकारकः। यः स्यादुभयभाग्धर्मस्तन्मे ब्रूहि पितामह॥<br><br>9398: गार्हस्थ्यस्य च धर्मस्य योगधर्मस्य चोभयोः। अदूरसम्प्रस्थितयोः किंस्विच्छ्रेयः पितामह॥<br><br>9399: भीष्म उवाच उभौ धर्मो महाभागावुभौ परमदुश्चरौ। उभौ महाफलौ तौ तु सद्भिराचरितावुभौ॥<br><br>9400: अत्र ते वर्तयिष्यामि प्रामाण्यमुभयोस्तयोः। शृणुष्वैकमनाः पार्थ च्छिन्नधर्मार्थसंशयम्॥<br><br>9401: अत्राप्युदाहरन्तीममितिहासं पुरातनम्। कपिलस्य गोश्च संवादं तन्निबोध युधिष्ठिर॥<br><br>9402: आम्नायमनुपश्यन् हि पुराणं शाश्वतं ध्रुवम्। नहुषः पूर्वमालेभे त्वष्टुर्गामिति नः श्रुतम्॥<br><br>9403: तां नियुक्तामदीनात्मा सत्त्वस्थः संयमे रतः। ज्ञानवान् नियताहारो ददर्श कपिलस्तथा॥<br><br>9404: स बुद्धिमुत्तमां प्राप्तो नैष्ठिकीमकुतोभयाम्। सतीमशिथिला सत्यां वेदा इत्यब्रवीत् सकृत्॥<br><br>9405: तां गाषिः स्यूमरश्मिः प्रविश्य यतिमब्रवीत्। हंहो वेदा यदि मता धर्माः केनापरे मताः॥<br><br>9406: तपस्विनो धृतिमन्तः श्रुतिविज्ञानचक्षुषः। सर्वमाष हि मन्यन्ते व्याहृतं विदितात्मनः॥<br><br>9407: तस्यैवं गततृष्णस्य विज्वरस्य निराशिषः। का विवक्षास्ति वेदेषु निरारम्भस्य सर्वतः॥<br><br>9408: कपिल उवाच नाहं वेदान् विनिन्दामि न विवक्ष्यामि कर्हिचित्। पृथगाश्रमिणां कर्माण्येकार्थानीति नः श्रुतम्॥<br><br>9409: गच्छत्येव परित्यागी वानप्रस्थश्च गच्छति। गृहस्थो ब्रह्मचारी च उभौ तावपि गच्छतः॥<br><br>9410: देवयाना हि पन्थानश्चत्वारः शाश्वता मता: एषां ज्याय: कनीयस्त्वं फलेषूक्तं बलाबलम्॥<br><br>9411: एवं विदित्वा सर्वार्थानारभेतेति वैदिकम्। नारभेतेति चान्यत्र नैष्ठिकी श्रूयते श्रुतिः॥<br><br>9412: अनालम्भे ह्यदोषः स्यादालम्भे दोष उत्तमः। एवं स्थितस्य शास्त्रस्य दुर्विज्ञेयं बलाबलम्॥<br><br>9413: यद्यत्र किञ्चित् प्रत्यक्षमहिंसायाः परं मतम्। ऋते त्वागमशास्त्रेभ्यो ब्रूहि तद् यदि पश्यसि॥<br><br>9414: स्यूमरश्मिरुवाच स्वर्गकामो यजेतेति सततं श्रूयते श्रुतिः। फलं प्रकल्प्य पूर्वं हि ततो यज्ञः प्रतायते॥<br><br>9415: अजश्चाश्वश्च मेषश्च गौश्च पक्षिगणाश्च ये। ग्राम्यारण्याचौषधयः प्राणस्यानमिति श्रुतिः॥<br><br>9416: तथैवान्नं ह्यहरहः सायंप्रातर्निरूप्यते। पशवश्चाथ धान्य च यज्ञस्याङ्गमिति श्रुतिः॥<br><br>9417: एतानि सह यज्ञेन प्रजापतिकल्पयत्। तेन प्रजापतिर्देवान् यज्ञेनायजत प्रभुः॥<br><br>9418: तदन्योन्यवराः सर्वे प्राणिनः सप्त सप्तधा। यज्ञेषूपाकृतं विश्वं प्राहुरुत्तमसंज्ञितम्॥<br><br>9419: एतच्चैवाभ्यनुज्ञातं पूर्वैः पूर्वतरैस्तथा। को जातु न विचिन्वीत विद्वान् स्वां शक्तिमात्मनः। । २३। पशवश्च मनुष्याश्च दुमाश्चौषधिभिः सह। स्वर्गमेवाभिकाङ्क्षन्ते न च स्वर्गस्ततो मखात्॥<br><br>9420: ओषध्यः पशवो वृक्षा वीरुदाज्यं पयो दधि। हविर्भूमिर्दिशः श्रद्धा कालश्चैतानि द्वादश॥<br><br>9421: ऋचो यजूंषि सामानि यजमानश्च षोडश। अग्नि यो गृहपतिः स सप्तदश उच्यते॥<br><br>9422: अङ्गान्येतानि यज्ञस्य यज्ञो मूलमिति श्रुतिः। आज्येन पयसा दधा शकृताऽऽमिक्षया त्वचा॥<br><br>9423: वालैः शृङ्गेण पादेन सम्भवत्येव गौमखम्। एवं प्रत्येकशः सर्वं यद् यदस्य विधीयते॥<br><br>9424: यज्ञं वहन्ति सम्भूय सहत्विग्भिः सदक्षिणैः। संहृत्यैतानि सर्वाणि यज्ञं निवर्तयन्त्युत॥<br><br>9425: यज्ञार्थानि हि सृष्टानि यथार्था श्रूयते श्रुतिः। एवं पूर्वतरा: सर्वे प्रवृत्ताश्चैव मानवाः॥<br><br>9426: न हिनस्ति नारभते नाभिद्रुह्यति किंचन। यज्ञो यष्टव्य इत्येव यो यजत्यफलेप्सया॥<br><br>9427: यज्ञाङ्गान्यपि चैतानि यज्ञोक्तान्यनुपूर्वशः। विधिना विधियुक्तानि धारयन्ति परस्परम्॥<br><br>9428: आम्नायमाएं पश्यामि यस्मिन् वेदाः प्रतिष्ठिताः। तं विद्वांसोऽनुपश्यन्ति ब्राह्मणस्यानुदर्शनात्॥<br><br>9429: ब्राह्मणप्रभवो यज्ञो ब्राह्मणार्पण एव च। अनुयज्ञं जगत् सर्वं यज्ञश्चानुजगत् सदा॥<br><br>9430: ओमिति ब्रह्मणो योनिनमः स्वाहा स्वधा वषट्। यस्यैतानि प्रयुज्यन्ते यथाशक्ति कृतान्यपि॥<br><br>9431: न तस्य त्रिषु लोकेषु परलोकभयं विदुः। इति वेदा वदन्तीह सिद्धाश्च परमर्षयः॥<br><br>9432: ऋचो यजूंषि सामानि स्तोभाश्च विधिचोदिताः। यस्मिन्नेतानि सर्वाणि भवन्तीह स वै द्विजः॥<br><br>9433: अग्न्याधेये यद् भवति यच्च सोमे सुते द्विज यच्चेतरैर्महायज्ञैर्वेद तद् भगवान् पुनः॥<br><br>9434: तस्माद् ब्रह्मन् यजेच्चैव याजयेच्चाविचारयन्। यजतः स्वर्गविधिना प्रेत्य स्वर्गफलं महत्॥<br><br>9435: नायं लोकोऽस्त्ययज्ञानां परचेति विनिश्चयः। वेदवादविदश्चैव प्रमाणमुभयं तदा॥<br><br>9436: कपिल उवाच एतावदनुपश्यन्ति यतयो यान्ति मार्गगाः। नैषां सर्वेषु लोकेषु कश्चिदस्ति व्यतिक्रम॥<br><br>9437: निर्द्वन्द्वां निर्नमस्कारा निराशीर्बधना बुधाः। विमुक्ताः सर्वपापेभ्यश्चरन्ति शुचयोऽमला:॥<br><br>9438: अपवर्गेऽथ संत्यागे बुद्धौ च कृतनिश्चयाः। ब्रह्मिष्ठा ब्रह्मभूताश्च ब्रह्मण्येव कृतालयाः॥<br><br>9439: विशोका नष्टरजसस्तेषां लोकाः सनातनाः। तेषां गतिं परां प्राप्य गार्हस्थ्ये किं प्रयोजनम्॥<br><br>9440: स्यूमरश्मिरुवाच योषा परमा काष्ठा योषा परमा गतिः। गृहस्थानव्यपाश्रित्य नाश्रमोऽन्यः प्रवर्तते॥<br><br>9441: यथा मातरमाश्रित्य सर्वे जीवन्ति जन्तवः। एवं गाहस्थ्यमाश्रित्य वर्तन्त इतराश्रमाः॥<br><br>9442: गृहस्थ एव यजते गृहस्थस्तप्यते तपः। गार्हस्थ्यमस्य धर्मस्य मूलं यत्किचिदेजते॥<br><br>9443: प्रजनाद्यभिनिर्वृत्ताः सर्वे प्राणभृतो जनाः। प्रजनं चाप्युतान्यत्र न कथंचन विद्यते॥<br><br>9444: यास्तु स्युर्बर्हिरोषध्यो बहिरन्यास्तथाद्रिजाः। ओषधिभ्यो बहिर्यस्मात् प्राणात् कश्चिन्न दृश्यते॥<br><br>9445: कस्यैषा वाग् भवेत् सत्या मोक्षो नास्ति गृहादिति। अश्रद्दधानप्राज्ञैः सूक्ष्मदर्शनवर्जितैः॥<br><br>9446: निरासैरलसैः श्रान्तैस्तप्यमानैः स्वकर्मभिः। शमस्योपरमो दृष्टः प्रव्रज्यायामपण्डितैः॥<br><br>9447: त्रैलोक्यस्यैव हेतुर्हि मर्यादा शाश्वती ध्रुवा। ब्राह्मणो नाम भगवान् जन्मप्रभृति पूज्यते॥<br><br>9448: प्राग्गर्भाधानात्मन्त्रा हि प्रवर्तन्ते द्विजातिषु। अविश्रम्भेषु वर्तन्ते विश्रम्भेष्वष्यसंशयम्॥<br><br>9449: दाहे पुनः संश्रयणे संश्रिते पात्रभोजने। दाने गवां पशूनां वा पिण्डानामप्सु मज्जने॥<br><br>9450: अर्चिष्मन्तो बर्हिषदः कव्यादाः पितरस्तथा। मृतस्याप्यनुमन्यन्ते मन्त्रान् मन्त्राश्च कारणम्॥<br><br>9451: एवं क्रोशत्सु वेदेषु कुतो मोक्षोऽस्ति कस्यचित्। ऋणवन्तो यदा मर्त्याः पितृदेवद्विजातिषु॥<br><br>9452: श्रिया विहीनैरलसैः पण्डितैः सम्प्रवर्तितम्। वेदवादापरिज्ञानं सत्याभासमिवानृतम्॥<br><br>9453: न वै पापैर्हियते कृष्यते वा यो ब्राह्मणो यजते वेदशास्त्रैः। उर्ध्वं यज्ञैः पशुभिः सार्धमेति संतर्पितस्तर्पयते च कामैः॥<br><br>9454: न वेदानां परिभवान्न शाठ्येन न मायया। महत् प्राप्नोति पुरुषो ब्रह्माणि ब्रह्म विन्दति॥<br><br>9455: कपिल उवाच दर्श च पौर्णमासं च अग्निहोत्रं च धीमतः। चातुर्मास्यानि चैवासंस्तेषु धर्मः सनातनः॥<br><br>9456: अनारम्भाः सुधृतयः शुचयो ब्रह्मसंज्ञिताः। ब्रह्मणैव स्म ते देवांस्तर्पयन्त्यमृतैषिणः॥<br><br>9457: सर्वभूतात्मभूतस्य सर्वभूतानि पश्यतः। देवाऽपि मार्गे मुह्यन्ति अपदस्य पदैषिणः॥<br><br>9458: चतुरं पुरुषं चतुर्मुखं चतुर्धा चैनमुपयाति वाचा। बाहुभ्यां वाच उदरादुपस्थात्तेषां द्वारं द्वारपालो बुभूषेत। । नारैर्दीव्येन्नाददीतान्यवित्तं न वायोनीयस्य शृतं प्रगृह्णात्। सतथास्य तत्पाणिपादं सुगुप्तम्॥<br><br>9459: नाक्रोशमृच्छेन्न वृथा वदेच्च न पैशुनं जनवादं च कुर्यात्। स्तथास्य वाग्द्वारमथो सुगुप्तम्॥<br><br>9460: दलोलुपः साधुभिरागतः स्यात्। यात्रार्थमाहारमिहाददीत तथास्य स्याज्जाठरी द्वारगुप्तिः॥<br><br>9461: न वीरपत्नी विहरेत नारी न चापि नारीमनृतावाह्वयीत। भार्याव्रतं ह्यात्मनि धारयीत तथास्योपस्थद्वारगुप्तिर्भवेत्॥<br><br>9462: द्वाराणि यस्य सर्वाणि सुगुप्तानि मनीषिणः। उपस्थमुदं बाहू वाक् चतुर्थी स वै द्विजः॥<br><br>9463: मोधान्यगुप्तद्वारस्य सर्वाण्येव भवन्त्युत। किं तस्य तपसा कार्य किं यज्ञेन किमात्मना॥<br><br>9464: अनुत्तरीयवसनमनुपस्तीर्णशायिनम्। बाहूपधानं शाम्यन्तं तं देवा ब्राह्मणं विदुः॥<br><br>9465: द्वन्द्वारामेषु सर्वेषु य एको रमते मुनिः। परेषामननुध्यायंस्तं देवा ब्राह्मणं विदुः॥<br><br>9466: येन सर्वमिदं बुद्धं प्रकृतिर्विकृतिश्च या। गतिज्ञः सर्वभूतानां तं देवा ब्राह्मणं विदुः॥<br><br>9467: सर्वभूतात्मभूतो यस्तं देवा ब्राह्मणं विदुः॥<br><br>9468: अभयं सर्वभूतेभ्यः सर्वेषामभयं यतः। नान्तरेणानुजानन्ति दानयज्ञक्रियाफलम्। अविज्ञाय च तत् सर्वमन्यद् रोचयते फलम्॥<br><br>9469: स्वकर्मभिः संश्रितानां तपो घोरत्वमागतम्। तं सदाचारमाश्रित्य पुराणं शाश्वतं ध्रुवम्॥<br><br>9470: अशक्नुवन्तश्चरितुं किंचिद् धर्मेषु सूत्रितम्। निरापद्धर्म आचारो ह्यप्रमादोऽपराभवः॥<br><br>9471: फलनवन्ति च कर्माणि व्युष्टिमन्ति ध्रुवाणि च। विगुणानि च पश्यन्ति तथानैकान्तिकानि च॥<br><br>9472: गुणाश्चात्र सुदुर्जेया ज्ञाताश्चात्र सुदुष्कराः। अनुष्ठिताश्चान्तवन्त इति त्वमनुपश्यसि॥<br><br>9473: स्यूमरश्मिरुवाच यथा च वेदप्रामाण्यं त्यागश्च सफलो यथा। तौ पन्थानावुभौ व्यक्तौ भगवंस्तद् वदस्व मे॥<br><br>9474: कपिल उवाच प्रत्यक्षमिह पश्यन्ति भवन्तः सत्पथे स्थिताः। प्रत्यक्षं तु किमत्रास्ति यद् भवन्त उपासते॥<br><br>9475: स्यूमरश्मिरुवाच स्यूमरश्मिरहं ब्रह्मन् जिज्ञासार्थमिहागतः। श्रेयस्कामः प्रत्यवोचमार्जवान्न विवक्षया॥<br><br>9476: इमं च संशयं घोरं भगवान् प्रब्रवीतु मे। प्रत्यक्षमिह पश्यन्तो भवन्तः सत्पथे स्थिताः। किमत्र प्रत्यक्षतमं भवन्तो यदुपासते॥<br><br>9477: अन्यत्र तर्कशास्त्रेभ्य आगमार्थं यथागमम्। आगमो वेदवादास्तु तर्कशास्त्राणि चागमः॥<br><br>9478: यथाश्रममुपासीत आगमस्तत्र सिध्यति। सिद्धिः प्रत्यक्षरूपा च दृश्यत्यागमनिश्चयात्॥<br><br>9479: नौ वीव निबद्धा हि स्रोतसा सनिबन्धना। ह्रियमाणा कथं विप्र कुबुद्धीस्तारयिष्यति। एतद् ब्रवीतु भगवानुपपन्नोऽस्म्यधीहि भोः॥<br><br>9480: नैव त्यागी न संतुष्टो नाशोको न निरामयः। न निर्विधित्सो नावृत्तोनापवृत्तोऽस्ति कश्चन॥<br><br>9481: भवन्तोऽपि च हृषयन्ति शोचन्ति च यथा वयम्। इन्द्रियार्थाश्च भवतां समानाः सर्वजन्तुषु॥<br><br>9482: एवं चतुर्णां वर्णानमाश्रमाणां प्रवृत्तिषु। एकमालम्बमानानां निर्णये किं निरामयम्॥<br><br>9483: कपिल उवाच यद् यदाचरते शास्त्रमर्थ्यं सर्वप्रवृत्तिषु। यस्य यत्र ह्यनुष्ठानं तत्र तत्र निरामयम्॥<br><br>9484: ज्ञानं प्लावयते सर्वं यो ज्ञानं ह्यनुवर्तते। ज्ञानादपेत्य या वृत्तिः सा विनाशयति प्रजाः॥<br><br>9485: भवन्तो ज्ञानिनो व्यक्तं सर्वतश्च निरामयाः। ऐकात्म्यं नाम कश्चिद्धि कदाचिदुपपद्यते॥<br><br>9486: शास्त्रं ह्यबुद्ध्वा तत्त्वेन केचिद् वादबलाज्जनाः। कामद्वेषाभिभूतत्वादहङ्कारवशं गताः॥<br><br>9487: याथातथ्यमविज्ञाय शास्त्राणां शास्त्रदस्यवः। ब्रह्मस्तेना निरारम्भा दम्भमोहवशानुगाः॥<br><br>9488: नैर्गुण्यमेव पश्यन्ति न गुणाननुयुञ्जते। तेषां तमःशरीराणां तम एव परायणम्॥<br><br>9489: यो यथाप्रकृतिर्जन्तुः प्रकृतेः स्याद् वशानुगः। तस्य द्वेषश्च कामश्च क्रोधो दम्भोऽनृतं मदः। नित्यमेवाभिवर्तन्ते गुणाः प्रकृतिसम्भवाः॥<br><br>9490: एवं ध्यात्वानुपश्यन्तः संत्यजेयुः शुभाशुभम्। परां गतिमभीप्सन्तो यतयः संयमे रताः॥<br><br>9491: स्यूमरश्मिरुवाच सर्वमेतन्मया ब्रह्मन् शास्त्रतः परिकीर्तितम्। न ह्यविज्ञाय शास्त्रार्थं प्रवर्तन्ते प्रवृत्तयः॥<br><br>9492: यः कश्चिन्याय्य आचारः सर्वं शास्त्रमिति श्रुतिः। यदन्याय्यमशास्त्रं तदित्येषा श्रूयते श्रुतिः॥<br><br>9493: न प्रवृत्ति ॠते शास्त्रात् काचिदस्तीति निश्चयः। यदन्यद् वेदवादेभ्यस्तदशास्त्रमिति॥<br><br>9494: शास्त्रादपेतं पश्यन्ति बहवो व्यक्तमानिनः। शास्त्रदोषान् न पश्यन्ति शोचन्ति च यथा वयम्। इन्द्रियार्थाश्च भवतां समानाः सर्वजन्तुषु॥<br><br>9495: एवं चतुर्णां वर्णानामाश्रमाणां प्रवृत्तिषु। एकमालम्बमानानां निर्णये सर्वतोदिशम्॥<br><br>9496: आनन्त्यं वदमानेन शक्तेनावर्जितात्मना। अविज्ञानहतप्रज्ञा हीनप्रज्ञास्तमोवृताः॥<br><br>9497: शक्यं त्वेकेन युक्तोन कृतकृत्येन सर्वशः। पिण्डमानं व्यपाश्रित्य चरितुं विजितात्मना॥<br><br>9498: वेदवादं व्यपाश्रित्य मोक्षोऽस्तीति प्रभाषितुम्। अपेतन्यायशास्त्रेण सर्वलोकविगहिणा॥<br><br>9499: इदं तु दुष्करं कर्म कुटुम्बमभिसंश्रितम्। दानमध्ययनं यज्ञः प्रजासंतानमार्जवम्॥<br><br>9500: यद्येतदेवं कृत्वापि न विमोक्षोऽस्ति कस्यचित्। धिक् कर्तारं च कार्य च श्रमश्चायं निरर्थकः॥<br><br>9501: ६६॥<br><br>9502: नास्तिक्यमन्यथा च स्याद् वेदानां पृष्ठतः क्रिया। एतस्यानन्त्यमिच्छामि भगवश्रोतुमञ्जसा॥<br><br>9503: तत्त्वं वदस्व मे ब्रह्मन्नुपसन्नोऽस्म्यधीहि भोः। यथा वे विदितो मोक्षस्तथेच्छाम्युपशिक्षितुम्॥<br><br>9504: कपिल उवाच वेदाः प्रमाणं लोकानां न वेदाः पृष्ठतः कृताः। द्वे ब्रह्मणी वेदितव्ये शब्दब्रह्म परं च यत्॥<br><br>9505: शब्दब्रह्मणि निष्णातः परं ब्रह्माधिगच्छति। शरीरमेतत् कुरुते यद् वेदे कुरुते तनुम्॥<br><br>9506: कृतशुद्धशरीरो हि पात्रं भवति ब्राह्मणः। आनन्त्यमत्र बुद्ध्यदं कर्मणां तद् ब्रवीमि ते॥<br><br>9507: अनागममनैतिचं प्रत्यक्षं लोकसाक्षिकम्। धर्म इत्येव ये यज्ञान् वितन्वन्ति निराशिषः॥<br><br>9508: उत्पन्नत्यागिनोऽलुब्धाः कृपासूयाविवर्जिताः। धनानामेष वै पनास्तीर्थेषु प्रतिपादनम्॥<br><br>9509: अनाश्रिताः पापकर्म कदाचित् कर्मयोगिनः। मन:संकल्पसंसिद्धा विशुद्धज्ञाननिश्चयाः॥<br><br>9510: अक्रुध्यन्तोऽनसूयन्तो निरहङ्कारमत्सराः। ज्ञाननिष्ठास्त्रिशुक्लाश्च सर्वभूतहिते रताः॥<br><br>9511: आसन् गृहस्था भूयिष्ठा अव्युत्क्रान्ताः स्वकर्मसु। राजानश्च तथा युक्ता ब्राह्मणाश्च यथाविधि॥<br><br>9512: समा ह्यार्जवसम्पन्नाः संतुष्टा ज्ञाननिश्चयाः। प्रत्यक्षधर्माः शुचयः श्रद्दधानाः परावरे॥<br><br>9513: पुरस्ताद् भावितात्मानो यथावच्चरितव्रताः। चरन्ति धर्म कृच्छेऽपि दुर्गे चैवापि संहताः॥<br><br>9514: संहत्य धर्मं चरतां पुराऽऽसीत् सुखमेव तत्। तेषां नासीद् विधातव्यं प्रायश्चित्तं कथंचन॥<br><br>9515: सत्यं हि धर्ममास्थाय दुराधर्षतमा मताः। न मात्रामनुरुध्यन्ते न धर्मच्छलमन्ततः॥<br><br>9516: य एव प्रथमः कल्पस्तमेवाभ्याचरन् सह। तेषां नासीद् विधातव्यं प्रायश्चित्तं कदाचन॥<br><br>9517: तस्मिन् विधौ स्थितानां हि प्रायश्चित्तं न विद्यते। दुर्बलात्मन उत्पन्न प्रायश्चित्तमिति श्रुतिः॥<br><br>9518: एवं बहुविधा विप्राः पुराणा यज्ञवाहनाः। विद्यवृद्धाः शुचयो वृत्तवन्तो यशस्विनः॥<br><br>9519: यजन्तोऽहरहर्यज्ञैर्निराशीर्बन्धना बुधाः। तेषां यज्ञाश्च वेदाश्च कर्माणि च यथागमम्॥<br><br>9520: आगमाच यथाकाले संकल्पाच यथाक्रमम्। अपेतकामक्रोधानां दुश्चराचारकर्मणाम्॥<br><br>9521: स्वकर्मभिः संशितानां प्रकृत्या शंसितात्मनाम्। ऋजूनां शमनित्यानां स्वेषु कर्मसु वर्तताम्॥<br><br>9522: सर्वमानन्त्यमेवासीदिति नः शाश्वती श्रुतिः। तेषामदीनसत्त्वानां दुश्चराचारकर्मणाम्॥<br><br>9523: स्वकर्मभिः सम्भृतानां तपो घोरत्वमागतम्। तं सदाचारमाश्चर्यं पुराणं शाश्वतं ध्रुवम्॥<br><br>9524: अशक्नुवद्भिश्चरितुं किंचिद् धर्मेषु सूक्ष्मताम्। निरापद्धर्म आचारो ह्यप्रमादोऽपराभवः॥<br><br>9525: सर्ववर्णेषु जातेषु नासीत कश्चिद् व्यतिक्रमः। व्यस्तमेकं चतुर्धा हि ब्राह्मणा आश्रमं विदुः॥<br><br>9526: तं सन्तो विधिवत् प्राप्य गच्छन्ति परमां गतिम्। गृहेभ्य एव निष्क्रम्य वनमन्ये समाश्रिताः॥<br><br>9527: गृहमेवाभिसंश्रित्य ततोऽन्ये ब्रह्मचारिणः। त एते दिवि दृश्यन्ते ज्योतिर्भूता द्विजातयः॥<br><br>9528: नक्षत्राणीव धिष्ण्येषु बहवस्तारकागणाः। आनन्त्यमुपसम्प्राप्ताः संतोषादिति वैदिकम्॥<br><br>9529: यद्यागच्छन्ति संसारं पुनर्योनिषु तादृशाः। न लिप्यन्ते पापकृत्यैः कदाचित् कर्मयोनितः॥<br><br>9530: एवमेव ब्रह्मचारी शुश्रूषुर्घोरनिश्चयः। एवं युक्तो ब्राह्मणः स्यादन्यो ब्राह्मणको भवेत्॥<br><br>9531: कमैवं पुरुषस्याह शुभं वा यदि वाशुभम्। एवं पक्वकषायाणामानन्त्येन श्रुतेन च। ॥<br><br>9532: सर्वमानन्त्यमासीद् वै एवं नः शाश्वती श्रुतिः। तेषामपेततृष्णानां निर्णिक्तानां शुभात्मनाम्॥<br><br>9533: चतुर्थोपनिषद् धर्म: साधारण इति स्मृतिः। संसिद्धैः साध्यते नित्यं ब्राह्मणैर्नियतात्मभिः॥<br><br>9534: संतोषमूलस्त्यागात्मा ज्ञानाधिष्ठानमुच्यते। अपवर्गमतिनित्यो यतिधर्मः सनातनः॥<br><br>9535: साधारणः केवलो वा यथाबलमुपासते। गच्छतां गच्छतां क्षेमं दुर्बलोऽत्रावसीदति। ब्रह्मणः पदमन्विच्छन् संसारान्मुच्यते शुचिः॥<br><br>9536: स्यूमरश्मिरुवाच ये भुञ्जते ये ददते यजन्तेऽधीयते च ये। मात्राभिरुपलब्धाभिर्ये वा त्यागं समाश्रिताः॥<br><br>9537: एतेषां प्रेत्यभावे तु कतमः स्वर्गजित्तमः। एतदाचक्ष्व मे ब्रह्मन् यथातत्त्वेन पृच्छतः॥<br><br>9538: कपिल उवाच परिग्रहाः शुभाः सर्वे गुणतोऽभ्युदयाश्च ये। न तु त्यागसुखं प्राप्ता एतत् त्वमपि पश्यसि॥<br><br>9539: स्यूमरश्मिरुवाच भवन्तो ज्ञाननिष्ठा वै गृहस्थाः कर्मनिश्चयाः। आश्रमाणां च सर्वेषां निष्ठायामैक्यमुच्यते॥<br><br>9540: एकत्वेन पृथक्त्वेन विशेषो नात्र दृश्यते। तद् यथावद् यथान्यायं भगवान् प्रब्रवीतु मे॥<br><br>9541: कपिल उवाच शरीरपक्तिः कर्माणि ज्ञानं तु परमा गतिः। कषाये कर्मभिः पक्वे रसज्ञाने च तिष्ठति। ॥<br><br>9542: आनृशंस्यं क्षमा शान्तिरहिंसा सत्यमार्जवम्। अद्रोहोऽनभिमानश्च ह्रीस्तितिक्षा शमस्तथा॥<br><br>9543: पन्थानो ब्रह्मणस्त्वेते एतैः प्राप्नोति यत्परम्। तद् विद्वाननुबुद्ध्येत मनसा कर्मनिश्चयम्॥<br><br>9544: यां विप्राः सर्वतः शान्ता विशुद्धा ज्ञाननिश्चयाः। गतिं गच्छन्ति संतुष्टास्तामाहुः परमां गतिम्॥<br><br>9545: वेदांश्च वेदितव्यं च विदित्वा च यथास्थितिम्। एवं वेदविदित्याहुरतोऽन्यो वातरेचकः॥<br><br>9546: सर्वं विदुर्वेदविदो वेदे सर्वं प्रतिष्ठितम्। वेदे हि निष्ठा सर्वस्य यद् यदस्ति च नास्ति च॥<br><br>9547: एषैव निष्ठा सर्वत्र यत् तदस्ति च नास्ति च। एतदन्त च मध्यं च सच्चासच्च विजानतः॥<br><br>9548: समाप्तं त्याग इत्येव सर्ववेदेषु निष्ठितम्। संतोष इत्यनुगतमपवर्गे प्रतिष्ठितम्॥<br><br>9549: ऋतं सत्यं विदितं वेदितव्यं सर्वस्यामा स्थावरं जङ्गमं च। सर्वं सुखं यच्छिवमुत्तरं च ब्रह्माव्यक्तं प्रभवश्चाव्ययं च॥<br><br>9550: तेजः क्षमा शान्तिरनामयं शुभं तथाविधं व्योम सनातनं ध्रुवम्। स्तस्मै नमो ब्रह्मणे ब्राह्मणाय॥<br><br>9551: युधिष्ठिर उवाच धर्ममर्थं च कामं च वेदाः शंसन्ति भारत। कस्य लाभो विशिष्टोऽत्र तन्मे ब्रूहि पितामह॥<br><br>9552: भीष्म उवाच अत्र ते वर्तयिष्यामि इतिहासं पुरातनम्। कुण्डधारेण यत् प्रीत्या भक्तायोपकृतं पुरा॥<br><br>9553: अधनो ब्राह्मणः कश्चित् कामाद् धर्ममवैक्षत। यज्ञार्थं सततोऽर्थार्थी तपोऽतप्यत दारुणम्॥<br><br>9554: स निश्चयमथो कृत्वा पूजयामास देवताः। भक्त्या न चैवाध्यगच्छद् धनं सम्पूज्य देवताः॥<br><br>9555: ततश्चिन्तामनुप्राप्त: कतमदैवतं तु तत्। यन्मे दुतं प्रसीदेत मानुषैरजडीकृतम्॥<br><br>9556: सोऽथ सौम्येन मनसा देवानुचरमन्तिके। प्रत्यपश्यज्जलधरं कुण्डधारमवस्थितम्॥<br><br>9557: दृष्ट्वैव तं महाबाहुं तस्य भक्तिरजायत। अयं मे धास्यति श्रेयो वपुरेतद्धि तादृशम्॥<br><br>9558: संनिकृष्टश्च देवस्य न चान्यैर्मानुषैर्वृतः। एष मे दास्यति धनं प्रभूतं शीघ्रमेव च। ॥<br><br>9559: ततो धूपैश्च गन्धैश्च माल्यैरुच्चावचैरपि। बलिभिर्विविधाभिश्च पूजयामास तं द्विजः॥<br><br>9560: ततस्त्वल्पेन कालेन तुष्टो जलधरस्तदा। तस्योपकारनियतामिमां वाचमुवाच ह॥<br><br>9561: ब्रह्मने च सुरापे च चौरे भग्नव्रते यथा। निष्कृतिर्विहिता सद्भिः कृतघ्ने नास्ति निष्कृतिः॥<br><br>9562: आशायास्तनयोऽधर्मः क्रोधोऽसूयासुतः स्मृतः। लोभः पुत्रो निकृत्यास्तु कृतम्रो नार्हति प्रजाम्॥<br><br>9563: ततः स ब्राह्मणः स्वप्ने कुण्डधारस्य तेजसा। अपश्यत् सर्वभूतानि कुशेषु शयितस्तदा॥<br><br>9564: शमेन तपसा चैव भक्त्या च निरुपस्कृतः। शुद्धात्मा ब्राह्मणो रात्रौ निदर्शनमपश्यत॥<br><br>9565: मणिभद्रं स तत्रस्थं देवतानां महाद्युतिम्। अपश्यत महात्मानं व्यादिशन्तं युधिष्ठिर॥<br><br>9566: तत्र देवाः प्रयच्छन्ति राज्यानि च धनानि च। शुभैः कर्मभिरारब्धाः प्रच्छिन्दन्त्यशुभेषु च॥<br><br>9567: पश्यतामथ यक्षाणां कुण्डधारो महाद्युतिः। निपत्य पतितो भूमौ देवानां भरतर्षभ॥<br><br>9568: ततस्य देववचनान्मणिभद्रो महामनाः। पतितं भूमौ कुण्डधार किमिष्यते॥<br><br>9569: कुण्डधार उवाच यदि प्रसन्ना देवा मे भक्तोऽयं ब्राह्मणो मम। अस्यानुग्रहमिच्छामि कृतं किंचित् सुखोदयम्॥<br><br>9570: ततस्तं मणिभद्रस्तु पुनर्वचनमब्रवीत्। देवानामेव वचनात् कुण्डधारं महाद्युतिम्॥<br><br>9571: मणिभद्र उवाच उत्तिष्ठोत्तिष्ठ भद्रं ते कृतकृत्यः सुखी भव। धनार्थी यदि विप्रोऽयं धनमस्मै प्रदीयताम्॥<br><br>9572: यावद् धनं प्रार्थयते ब्राह्मणोऽयं सखा तव। देवानां शासनात् तावदसंख्येयं ददाम्यहम्॥<br><br>9573: विचार्य कुण्डधारस्तु मानुष्यं चलमध्रुवम्। तपसे मतिमाधत्त ब्राह्मणस्य युधिष्ठिर। ॥<br><br>9574: कुण्डधार उवाच नाहं धनानि याचामि ब्राह्मणाय धनप्रदा अन्यमेवाहमिच्छामि भक्तायानुग्रहं कृतम्॥<br><br>9575: पृथिवीं रत्नपूर्णां वा महद् वा रत्नसंचयम। भक्ताय नाहमिच्छामि भवेदेष तु धार्मिकः॥<br><br>9576: धर्मेऽस्य रमतां बुद्धिर्धर्मं चैवोपजीवतु। धर्मप्रधानो भवतु ममैषोऽनुग्रहो मतः॥<br><br>9577: मणिभद्र उवाच सदा धर्मफलं राज्यं सुखानि विविधानि च। फलान्येवायमनातु कायक्लेशविवर्जितः॥<br><br>9578: भीष्म उवाच ततस्तदेव बहुशः कुण्डधारो महायशाः। अभ्यासमकरोद् धर्मे ततस्तुष्टास्तु देवताः॥<br><br>9579: मणिभद्र उवाच प्रीतास्ते देवताः सर्वा द्विजस्यास्य तथैव च। भविष्यत्येष धर्मात्मा धर्मे चाधास्यते मतिः॥<br><br>9580: ततः प्रीतो जलधरः कृतकार्णे युधिष्ठिर। ईप्सितं मनसो लब्ध्वा वरमन्यैः सुदुर्लभम्॥<br><br>9581: ततोऽपयत चीराणि सूक्ष्माणि द्विजसत्तमः। पार्श्वतोऽभ्याशतो न्यस्तान्यथ निर्वेदमागतः॥<br><br>9582: ब्राह्मण उवाच अयं न सुकृतं वेत्ति को न्वन्यो वेत्स्यते कृतम्। गच्छामि वनमेवाहं वरं धर्मेण जीवितुम्। ३२॥<br><br>9583: भीष्म उवाच निर्वेदाद् देवतानां च प्रसादात् स द्विजोत्तमः। वनं प्रविश्य सुमहत् तप आरब्धवांस्तदा। ॥<br><br>9584: देवतातिथिशेषेण फलमूलाशनो द्विजः। धर्मे चास्य महाराज दृढा बुद्धिरजायत॥<br><br>9585: त्यरत्वा मूलफलं सर्वं पर्णाहारोऽभवद् द्विजः। पर्णं त्यक्त्वा जलाहारः पुनरासीद् द्विजस्तदा। ॥<br><br>9586: वायुभक्षस्ततः पश्चाद् बहून वर्षगणानभूत्। न चास्य क्षीयते प्राणस्तदद्भुतमिवाभवत्॥<br><br>9587: धर्मे च श्रद्दधानस्य तपस्युग्रे च वर्ततः। कालेन महता तस्य दिव्या दृष्टिरजायत॥<br><br>9588: तस्य बुद्धिः प्रादुरासीद् यदि दद्यामहं धनम्। तुष्टः कस्यचिदेवेह मिथ्यावाङ् न भवेन्मम॥<br><br>9589: ततः प्रहृष्टवदनो भूय आरब्धवांस्तपः। भूयश्चचिन्तयत् सिद्धो यत्परं सोऽभिमन्यते॥<br><br>9590: यदि दद्यामहं राज्यं तुष्टो वै यस्य कस्यचित्। स भवेदचिराद् राजा न मिथ्या वाग् भवेन्मम॥<br><br>9591: तस्य साक्षात् कुण्डधारो दर्शयामास भारत। ब्राह्मणस्य तपोयोगात् सौहृदेनाभिचोदितः॥<br><br>9592: समागम्य स तेनाथ पूजांचक्रे यथाविधि। ब्राह्मणः कुण्डधारस्य विस्मितश्चाभवन्नृप॥<br><br>9593: ततोऽब्रवीत् कुण्डधारो दिव्यं ते चक्षुरुत्तमम्। पश्य राज्ञां गतिं विप्र लोकांश्चैव तु चक्षुषा॥<br><br>9594: ततो राजसहस्राणि मग्नानि निरये तदा। दूरादपश्यद् विप्रः स दिव्ययुक्तेन चक्षुषा॥<br><br>9595: कुण्डधार उवाच मां पूजयित्वा भावेन यदि त्वं दुःखमाप्नुयाः। कृतं मया भवेत् किं ते कश्च तेऽनुग्रहो भेवत्॥<br><br>9596: पश्य पश्य च भूयस्त्वं कामानिच्छेत् कथं नरः। स्वर्गद्वारं हि संरुद्धं मानुषेषु विशेषतः॥<br><br>9597: भीष्म उवाच ततोऽपश्यत् स कामं च क्रोधं लोभं भयं मदम्। निद्रां तन्द्री तथाऽऽलस्यमावृत्य पुरुषान् स्थितान्॥<br><br>9598: कुण्डधार उवाच एतैर्लोकाः संसुरुद्धा देवानां मानुषाद् भयम्। तथैव देववचनाद् विघ् कुर्वन्ति सर्वशः॥<br><br>9599: न देवैरननुज्ञातः कश्चिद् भवति धार्मिकः। एष शक्तोऽसि तपसा दातुं राज्यं धनानि च॥<br><br>9600: भीष्म उवाच ततः पपात शिरसा ब्राह्मणस्तोयधारिणे। उवाच चैनं धर्मात्मा महान् मेऽनुग्रहः कृतः॥<br><br>9601: कामलोभानुबन्धेन पुरा ते यदसूयितम्। मया स्नेहमविज्ञाय तत्र मे क्षन्तुमर्हसि॥<br><br>9602: क्षान्तमेव मयेत्युक्त्वा कुण्डधारो द्विजर्षभम्। सम्परिष्वज्य बाहुभ्यां तत्रैवान्तरधीयत॥<br><br>9603: ततः सर्वांस्तदा लोकान् ब्राह्मणोऽनुचचार हा कुण्डधारप्रसादेन तपसा सिद्धिमागतः॥<br><br>9604: विहायसा च गमनं तथा संकल्पितार्थता। धर्माच्छक्तया तथा योगाद् या चैव परमा गतिः॥<br><br>9605: देवताः ब्राह्मणा: सन्तो यक्षा मानुषचारणाः। धार्मिकान् पूजयन्तीह न धनाढ्यान् न कामिनः॥<br><br>9606: सुप्रसन्ना हि ते देवा यत्ते धर्मे रता मतिः। धने सुखकला काचिद् धर्मे तु परमं सुखम्॥<br><br>9607: युधिष्ठिर उवाच बहूनां यज्ञतपसामेकार्थानां पितामह। धर्मार्थं न सुखार्थार्थं कथं यज्ञः समाहितः॥<br><br>9608: भीष्म उवाच अत्र ते वर्तयिष्यामि नारदेनानुकीर्तितम्। उच्छवृत्तेः पुरावृत्तं यज्ञा ब्राह्मणस्य च॥<br><br>9609: नारद उवाच राष्ट्रे धर्मोत्तरे श्रेष्ठे विदर्भेष्वभवद् द्विजः। उच्छवृत्तिर्ऋषिः कश्चिद् यज्ञं यष्टुं समादधे॥<br><br>9610: श्यामाकमशनं तत्र सूर्यपर्णी सुवर्चला। तिक्तं च विरसं शाकं तपसा स्वादुतां गतम्॥<br><br>9611: उपगम्य वने सिद्धिं सर्वभूताविहिंसया। अपि मूलफलैरिष्टो यज्ञः स्वर्यः परंतप॥<br><br>9612: तस्य भार्या व्रतकृशा शुचिः पुष्करधारिणी। यज्ञपत्नी समानीता सत्येनानुविधीयते॥<br><br>9613: सा तु शापपरित्रस्ता तत्स्वभावानुवर्तिनी। मायूरजीर्णपर्णानां वस्त्रं तस्याश्च वर्णितम्॥<br><br>9614: अकामया कृतस्तत्र यज्ञो होत्रनुशासनात्। शुक्रस्य पुनराजातिः पर्णादो नाम धर्मवित्॥<br><br>9615: तस्मिन् वने समीपस्थो मृगोऽभूत् सहवासिकः। वचोभिरब्रवीत् सत्यं त्वयेदं दुष्कृतं कृतम्॥<br><br>9616: यदि मन्त्रागहीनोऽयं यज्ञो भवति वै कृतः। मां भोः प्रक्षिप होत्रे त्वं गच्छ स्वर्गमनिन्दितः॥<br><br>9617: ततस्तु यज्ञे सावित्री साक्षात् तं संन्यमन्त्रयत्। निमन्त्रयन्ती प्रत्युक्ता न हन्यां सहवासिनम्॥<br><br>9618: एवमुक्ता निवृत्ता सा प्रविष्टा यज्ञपावकम्। किं नु दुश्चरितं यज्ञे दिदृक्षुः सा रसातलम्॥<br><br>9619: स तु बद्धाञ्जलिं सत्यमयाचद्धरिणः पुनः। सत्येन स परिष्वज्य संदिष्टो गम्यतामिति॥<br><br>9620: ततः स हरिणो गत्वा पदान्यष्टौ न्यवर्तत। साधु हिंसय मां सत्य हतो यास्यामि सद्गतिम्॥<br><br>9621: पश्य ह्यप्सरसो दिव्या मया दत्तेन चक्षुषा। विमानानि विचित्राणि गन्धर्वाणां महात्मनाम्॥<br><br>9622: ततः स सुचिरं दृष्ट्वा स्पृहालग्नेन चक्षुषा। मृगमालोक्य हिंसायां स्वर्गवासं समर्थयत्॥<br><br>9623: स तु धर्मो मृगो भूत्वा बहुवर्षोषितो वने। तस्य निष्कृतिमाधत्त न त्वसौ यज्ञसंविधिः॥<br><br>9624: तस्य तेनानुभावेन मृगहिंसात्मनस्तदा। तपो महत्समुच्छिन्नं तसमाद्धिंसा न यज्ञिया। ॥<br><br>9625: ततस्तं भगवान् धर्मो यज्ञं याजयत स्वयम्। समाधानं च भार्याया लेभे स तपसा परम्॥<br><br>9626: अहिंसा सकलो धर्मो हिंसाधर्मस्तथाहितः। सत्यं तेऽहं प्रवक्ष्यामि यो धर्मः सत्यवादिनाम्॥<br><br>9627: युधिष्ठिर उवाच कथं भवति पापात्मा कथं धर्मं करोति वा। केन निर्वेदमादत्ते मोक्षं वा केन गच्छति॥<br><br>9628: भीष्म उवाच विदिताः सर्वधर्मास्ते स्थित्यर्थं त्वं तु पृच्छसि। शृणु मोक्षं सनिर्वेदं पापं धर्मं च मूलतः॥<br><br>9629: विज्ञानार्थं हि पञ्चानामिच्छा पूर्वं प्रवर्तते। प्राप्यैकं जायते कामो द्वेषो वा भरतर्षभ॥<br><br>9630: ततस्तदर्थं यतते कर्म चारभते महत्। इष्टानां रूपगन्धानामभ्यासं स चिकीर्षति॥<br><br>9631: ततो रागः प्रभवति द्वेषश्च तदनन्तरम्। ततो लोभः प्रभवति मोहश्च तदनन्तरम्॥<br><br>9632: ततो रागः प्रभवति द्वेषश्च तदनन्तरम्। ततो लोभः प्रभवति मोहश्च तदनन्तरम्॥<br><br>9633: व्याजेन चरते धर्ममर्थ व्याजेन रोचते। व्याजेन सिद्ध्यमानेषु धनेषु कुरुनन्दन॥<br><br>9634: तत्रैव कुरुते बुद्धिं ततः पापं चिकीर्षति। सुहृद्भिर्वार्यमाणोऽपि पण्डितैश्चापि भारत॥<br><br>9635: उत्तरं न्याससम्बद्धं ब्रवीति विधिचोदितम्। अधर्मस्त्रिविधस्तस्य वर्धते रागमोहजः॥<br><br>9636: पापं चिन्तयते चैव प्रब्रवीति करोति च। तस्याधर्मप्रवृत्तस्य दोषान पश्यन्ति साधवः॥<br><br>9637: एकशीलाश्च मित्रत्वं भजन्ते पापकर्मिणः। स नेह सुखमाप्नोति कुत एव परत्र वै॥<br><br>9638: एवं भवति पापात्मा धर्मात्मानं तु मे शृणु। यथा कुशलधर्मा स कुशलं प्रतिपद्यते॥<br><br>9639: कुशलेनैव धर्मेण गतिमिष्टां प्रपद्यते। य एतान् प्रज्ञया दोषान् पूवमेवानुपश्यति॥<br><br>9640: कुशलः सुखदुःखानां साधूंश्चाप्यथ सेवते। तस्य साधुसमाचारादभ्यासाच्चैव वर्धते॥<br><br>9641: प्रज्ञा धर्मे च रमते धर्मं चैवोपजीवति। सोऽथ धर्मादवाप्तेषु धनेषु कुरुते मनः॥<br><br>9642: तस्यैव सिञ्चते मूलं गुणान् पश्यति तत्र वै। धर्मात्मा भवति ह्येवं मित्रं च लभते शुभम्॥<br><br>9643: स मित्रधनलाभात् तु प्रेत्य चेह च नन्दति। शब्दे स्पर्शे रसे रूपे तथा गन्धे च भारत॥<br><br>9644: प्रभुत्व लभते जन्तुर्धर्मस्यैतत् फलं विदुः। स तु धर्मफलं लध्वा न हृष्यति युधिष्ठिर॥<br><br>9645: अतृप्यमाणो निर्वेदमादत्ते ज्ञानचक्षुषा। प्रज्ञाचक्षुर्यदा कामे रसे गन्धे न रज्यते॥<br><br>9646: शब्दे स्पर्श तथा रूपे न च भावयते मनः। विमुच्यते तदा कामान्न च धर्मं विमुञ्चति॥<br><br>9647: सर्वत्यागे च यतते दृष्ट्वा लोकं क्षयात्मकम्। ततो मोक्षाय यतते नानुपायादुपायतः॥<br><br>9648: शनैर्निर्वेदमादत्ते पापं कर्म जहाति च। धर्मात्मा चैव भवति मोक्षं च लभते परम्॥<br><br>9649: एतत् ते कथितं तात यन्मां त्वं परिपृच्छसि। पापं धर्मस्तथा मोक्षो निर्वेदश्चैव भारत॥<br><br>9650: तस्माद् धर्मे प्रवर्तेथाः सर्वावस्थं युधिष्ठिर। धर्मे स्थितानां कौन्तेय सिद्धिर्भवति शाश्वती॥<br><br>9651: युधिष्ठिर उवाच मोक्षः पितामहेनोक्त उपायान्नानुपायतः। तमुपायं यथान्यायं श्रोतुमिच्छामि भारत॥<br><br>9652: भीष्म उवाच त्वय्येवैतन्महाप्राज्ञ युक्तं निपुणदर्शनम्। येनोपायेन सर्वार्थं नित्यं मृगयसेऽनघ॥<br><br>9653: करणे घटस्य या बुद्धिर्घटोत्पत्तौ न सा मता। एवं धर्माभ्युपायेषु नान्यधर्मेषु कारणम्॥<br><br>9654: पूर्वे समुद्रे यः पन्थाः स न गच्छति पश्चिमम्। एकः पन्था हि मोक्षस्य तन्मे विस्तरतः शृणु॥<br><br>9655: क्षमया क्रोधमुच्छिन्द्यात् कामं संकल्पवर्जनात्। सत्त्वससंसेवनाद् धीरो निद्रां च च्छेत्तुमर्हति॥<br><br>9656: अप्रमादाद् भयं रक्षेच्छ्वासं क्षेत्रज्ञशीलनात्। इच्छां द्वेषं च कामं च धैर्येण विनिवर्तयेत्॥<br><br>9657: भ्रमं सम्मोहमावर्तमभ्यासाद् विनिवर्तयेत्। निद्रां च प्रतिभां चैव ज्ञानाभ्यासेन तत्त्ववित्॥<br><br>9658: उपद्रवांस्तथा रोगान् हितजीर्णमिताशनात्। लोभं मोहं च संतोषाद् विषयास्तत्त्वदर्शनात्॥<br><br>9659: अनुक्रोशादधर्मं च जयेद् धर्ममवेक्षया। आयत्या च जयेदाशामर्थं संगविवर्जनात्॥<br><br>9660: अनित्यत्वेन च स्नेहं क्षुधां योगेन पण्डितः। कारुण्येनात्मनो मानं तृष्णां च परितोषतः॥<br><br>9661: उत्थानेन जयेत् तन्द्री वितर्कं निश्चयाज्जयेत्। मौनेन बहुभाष्यं च शौर्येण च भयं त्यजेत्॥<br><br>9662: यच्छेद् वाङ्मनसी बुद्ध्या तां यच्छेज्ज्ञानचक्षुषा। ज्ञानमात्मावबोधेन यच्छेदात्मानमात्मना॥<br><br>9663: तदेतदुपशान्तेन बोद्धव्यं शुचिकर्मणा। योगदोषान् समुच्छिद्य पञ्च यान् कवयो विदुः॥<br><br>9664: कामं क्रोधं च लोभं च भयं स्वप्नं च पञ्चमम्। परित्यज्य निषेवेत यतवाग् योगसाधनान्॥<br><br>9665: ध्यानमध्ययनं दानं सत्यं ह्रीरार्जवं क्षमा। शौचमाहारतः शुद्धिरिन्द्रियाणां च संयमः॥<br><br>9666: एतैर्विवधते तेजः पाप्मानमुपहन्ति च। सिध्यन्ति चास्य संकल्या विज्ञानं च प्रवर्तते॥<br><br>9667: धूतपाप: स तेजस्वी लघ्वाहारो जितेन्द्रियः। कामक्रोधौ वशे कृत्वा निनीषेद् ब्रह्मणः पदम्॥<br><br>9668: अमूढत्वमसंगित्वं कामक्रोधविवर्जनम्। अदैन्यमनुदीर्णत्वमनुद्वेगो व्यवस्थितिः॥<br><br>9669: एष मार्गो हि मोक्षस्य प्रसन्नो विमलः शुचिः। तथा वाक्कायमनसां नियमः कामतोऽन्यथा॥<br><br>9670: भीष्म उवाच अत्रैवोदाहरन्तीममितिहासं पुरातनम्। नारदस्य च संवादं देवलस्यासितस्य च॥<br><br>9671: आसीनं देवलं वृद्धं बुद्ध्वा बुद्धिमतां वरम्। नारदः परिपप्रच्छ भूतानां प्रभवाप्ययम्॥<br><br>9672: नारद उवाच कुत: सृष्टमिदं विश्वं ब्रह्मन् स्थावरजङ्गमम्। प्रलये च कमभ्येति तद् भवान् प्रब्रवीतु मे॥<br><br>9673: असित उवाच येभ्यः सृजति भूतानि काले भावप्रचोदितः। महाभूतानि पञ्चेति तान्याहुर्भूतचिन्तकाः॥<br><br>9674: तेभ्यः सृजति भूतानि काल आत्मप्रचोदितः। एतेभ्यो यः परं ब्रूयादसद् ब्रूयादसंशयम्॥<br><br>9675: विद्धि नारद पञ्चैताशाश्वतानचलान् ध्रुवान्। महतस्तेजसो राशीन् कालषष्ठान् स्वभावतः॥<br><br>9676: आपश्चैवान्तरिक्षं च पृथिवी वायुपावको। नासीद्धि परमं तेभ्यो भूतेभ्यो मुक्तसंशयम्॥<br><br>9677: नोपपत्त्या न वा युक्त्या त्वसद् ब्रूयादसंशयम्। वेत्यैतानभिनिर्वृत्तान् घडेते यस्य राशयः॥<br><br>9678: पञ्चैव तानि कालश्च भावाभावौ च केवलौ। अष्टौ भूतानि भूतानां शाश्वतानि भवात्ययौ॥<br><br>9679: अभावं यान्ति तेष्वेव तेभ्यश्च प्रभवन्त्यपि। विनष्टोऽप्यनु तान्येव जन्तुर्भवति पञ्चधा॥<br><br>9680: तस्य भूमिमयो देहः श्रोत्रमाकाशसम्भवम्। सूर्याच्चक्षुरसुयोरञ्ज्यस्तु खलु शोणितम्॥<br><br>9681: चक्षुषी नासिकाकर्णी त्वक् जिह्वेति च पञ्चमी। इन्द्रियाणीन्द्रियार्थानां ज्ञानानि कवयो विदुः॥<br><br>9682: दर्शनं श्रवणं घ्राणं स्पर्शनं रसनं तथा। उपपत्त्या गुणान् विद्धि पञ्च पञ्चसु पञ्चधा॥<br><br>9683: रूपं गन्धो रसः स्पर्शः शब्दश्चैवाथ तद्गुणाः। इन्द्रियैरुपलभ्यन्ते पञ्चधा पञ्च पञ्चभिः॥<br><br>9684: रूपं गन्धं रसं स्पर्श चैवाथ तद्गुणान्। इन्द्रियाणि न बुध्यन्ते क्षेत्रज्ञस्तैस्तु बुध्यते॥<br><br>9685: चित्तमिन्द्रियसंघातात् परं तस्मात् परं मनः। मनसस्तु परा बुद्धिः क्षेत्रज्ञो बुद्धितः परः॥<br><br>9686: पूर्वं चेतयते जन्तुरिन्द्रियैर्विषयान् पृथक्। विचार्य मनसा पश्चादथ बुद्ध्या व्यवस्यति। । इन्द्रियैरुपलब्धार्थान् बुद्धिमांस्तु व्यवस्यति॥<br><br>9687: चित्तमिन्द्रियसंघातं मनो बुद्धिस्तथाष्टमी। अष्टौ ज्ञानेन्द्रियाण्याहुरेतान्यध्यात्मचिन्तकाः॥<br><br>9688: पाणिपादं च पायुश्च मेहनं पञ्चमं मुखम्। इति संशब्द्यमानानि शृणु कर्मेन्द्रियाण्यपि॥<br><br>9689: जल्पनाभ्यवहारार्थं मुखमिन्द्रियमुच्यते। गमनेन्द्रियं तथा पादौ कर्मणः करणे करौ॥<br><br>9690: पायूपस्थं विसर्गार्थमिन्द्रिये तुल्यकर्मणी। विसर्गे च पुरीषस्य विसर्गे चापि कामिके॥<br><br>9691: बलं षष्ठं षडेतानि वाचा सम्यग्यथा मम। ज्ञानचेष्टेन्द्रियगुणाः सर्वेषां शब्दिता मया॥<br><br>9692: इन्द्रियाणां स्वकर्मेभ्यः श्रमादुपरमो यदा। भवतीन्द्रियसंत्यागादथ स्वपिति वै नरः॥<br><br>9693: इन्द्रियाणां व्युपरमे मनोऽव्युपरतं यदि। सेवते विषयानेव तं विद्यात् स्वप्नदर्शनम्॥<br><br>9694: सात्त्विकाश्चैव ये भावास्तथा तामसराजसाः। कर्मयुक्तान् प्रशंसन्ति सात्त्विकानितरांस्तथा॥<br><br>9695: आनन्दः कर्मणां सिद्धिः प्रतिपत्तिः परा गतिः। सात्त्विकस्य निमित्तानि भावान् संश्रयते स्मृतिः॥<br><br>9696: जन्तुष्वेकतमेष्वेवं भावा ये विधिमास्थिताः। भावयोरीप्सितं नित्यं प्रत्यक्षं गमनं तयोः॥<br><br>9697: इन्द्रियाणि च भावाश्च गुणाः सप्तदश स्मृताः। तेषामष्टादशो देही यः शरीरे स शाश्वतः॥<br><br>9698: अथवा सशरीरास्ते गुणाः सर्वे शरीरिणाम्। संश्रितास्तद् वियोगे हि सशरीरा न सन्ति ते॥<br><br>9699: अथवा संनिपातोऽयं शरीरं पाञ्चभौतिकम्। एकश्च दश चाष्टौ च गुणाः सह शरीरिणा॥<br><br>9700: उष्मणा सह विंशो वा संघातः पाञ्चभौतिकः। महान् संधारयत्येतच्छरीरं वायुना सह॥<br><br>9701: तस्य प्रभावयुक्तस्य निमित्तं देहभेदने। यथैवोत्पद्यते किंचित् पञ्चत्वं गच्छते तथा॥<br><br>9702: पुण्यपापविनाशान्ते पुण्यपापसमीरितः। देहं विशति कालेन ततोऽयं कर्मसम्भवम्॥<br><br>9703: हित्वा हित्वा ह्ययं प्रैति देहाद् देहं कृताश्रयः। कालसंचोदितः क्षेत्री विशीर्णाद् वा गृहाद् गृहम्॥<br><br>9704: तत्र नैवानुतप्यन्ते प्राज्ञा निश्चितनिश्चयाः। कृपणास्त्वनुतप्यन्ते जनाः सम्बन्धदर्शिनः॥<br><br>9705: न ह्ययं कस्यचित् कश्चिन्नास्य कश्च न विद्यते। भवत्येको ह्ययं नित्यं शरीरे सुखदुःखभाक्॥<br><br>9706: नैव संजायते जन्तुर्न च जातु विपद्यते। याति देहमयं मुक्त्वा कदाचित्परमां गतिम्॥<br><br>9707: पुण्यपापमयं देहं क्षपयन् कर्मसंक्षयात्। क्षीणदेहः पुनर्देही ब्रह्मत्वमुपगच्छति॥<br><br>9708: पुण्यपापक्षयार्थं हि सांख्यज्ञानं विधीयते। तत्क्षये ह्यस्य पश्यन्ति ब्रह्मभावे परां गतिम्॥<br><br>9709: येयमर्थोद्भवा तृष्णा युधिष्ठिर उवाच भ्रातरः पितरः पौत्रा ज्ञातयः सुहृदः सुताः। अर्थहेतोर्हताः क्रूरैरस्माभिः पापकर्मभिः॥<br><br>9710: कथमेतां पितामह। निवर्तयेयं पापानि तृष्णया कारिता वयम्॥<br><br>9711: भीष्म उवाच अत्राप्युदाहरन्तीममितिहासं पुरातनम्। गीतं विदेहराजेन माण्डव्यायानुपृच्छते॥<br><br>9712: सुसुखं बत जीवामि यस्य मे नास्ति किंचन। मिथिलायां प्रदीप्तायां न मे दह्यति किंचन॥<br><br>9713: अर्थाः खलु समृद्धा हि बाढं दुःखं विजानताम्। असमृद्धास्त्वपि सदा मोहयन्त्यविचक्षणान्॥<br><br>9714: यच्च कामसुखं लोके यच्च दिव्यं महत्सुखम्। तृष्णाक्षयसुखस्यैते नार्हतः षोडशी कलाम्॥<br><br>9715: यथैव शृङ्गं गोः काले वर्धमानस्य वर्धते। तथैव तृष्णा वित्तेन वर्धमानेन वर्धते॥<br><br>9716: किंचिदेव ममत्वेन यदा भवति कल्पितम्। तदेव परितापाय नाशे सम्पद्यते पुनः॥<br><br>9717: न कामाननुरुद्धयेत दुःखं कामेषु वै रतिः। प्राप्यार्थमुपयुञ्जीत धर्मं कामान् विसर्जयेत्॥<br><br>9718: विद्वान् सर्वेषु भूतेषु आत्मना सोपमो भवेत्। कृतकृत्यो विशुद्धात्मा सर्वं त्यजति चैव ह॥<br><br>9719: उभे सत्यानृते त्यक्त्वा शोकानन्दौ प्रियाप्रिये। भयाभयं च संत्यज्य स प्रशान्तो निरामयः॥<br><br>9720: या दुस्त्यजा दुर्मतिभिर्या न जीर्यति जीर्यतः। योऽसौ प्राणान्तिको रोगस्तां तृष्णां त्यजतः सुखम्॥<br><br>9721: १२। चारित्रमात्मनः पश्यंश्चन्द्रशुद्धमनामयम्। धर्मात्मा लभते कीर्तिं प्रेत्य चेह यथासुखम्॥<br><br>9722: राज्ञस्तद् वचनं श्रुत्वा प्रीतिमानभवद् द्विजः। पूजयित्वा च तद् वाक्यं माण्डव्यो मोक्षमाश्रितः॥<br><br>9723: युधिष्ठिर उवाच अतिक्रामति कालेऽस्मिन् सर्वभूतभयावहे। किं श्रेयः प्रतिपद्येत तन्मे ब्रूहि पितामह। १। । भीष्म उवाच अत्राप्युदाहरन्तीममितिहासं पुरातनम्। पितुः पुत्रेण संवादं तं निबोध युधिष्ठिर॥<br><br>9724: द्विजातेः कस्यचित् पार्थ स्वाध्यायनिरतस्य वै। पुत्रो बभूव मेधावी मेधावी नाम नामतः॥<br><br>9725: सोऽब्रवीत् पितरं पुत्रः स्वाध्यायकरणे रतम्। मोक्षधर्मेष्वकुशलं मोक्षधर्मविचक्षणः॥<br><br>9726: पुत्र उवाच धीर: किंस्वित् तात कुर्यात् प्रजानन् क्षिप्रं ह्यायुर्धश्यते मानवानाम्। पितस्तथाऽऽख्याहि यथार्थयोगं ममानुपूर्व्या येन धर्मं चरेयम्॥<br><br>9727: पितोवाच अधीत्य वेदान् ब्रह्मचर्येषु पुत्र पुत्रानिच्छेत्पावनाय पितृणाम्। अग्नीनाधाय विधिवच्चेश्यज्ञो वनं प्रविश्याथ मुनिळूभूषेत्॥<br><br>9728: पुत्र उवाच एवमभ्याहते लोके सर्वतः परिवारिते। अमोघासु पतन्तीषु किं धीर इव भाषसे॥<br><br>9729: पितोवाच कथमभ्याहतो लोकः केन वा परिवारितः। अमोघाः काः पतन्तीह किं नु भीषयसीवमाम्॥<br><br>9730: पुत्र उवाच मृत्युनाभ्याहतो लोको जरया परिवारितः। अहोरात्राः पतन्तीमे तच्च कस्मान्न बुद्ध्यसे॥<br><br>9731: यदाहमेव जानामि न मृत्युस्तिष्ठतीति ह। सोऽहं कथं प्रतीक्षिष्ये ज्ञानेनापिहितश्चरन्॥<br><br>9732: रात्र्यां रात्र्यां व्यतीतायामायुरल्पतरं यदा। गाधोदके मत्स्य इव सुखं विन्त कस्तदा॥<br><br>9733: पुष्पाणीव विचिन्वन्तमन्यत्र गतमानसम्। अनवाप्तेषु कामेषु मृत्युरभ्येति मानवम्॥<br><br>9734: श्वः कार्यमद्य कुर्वीत पूर्वाह्ने चापराह्निकम्। न हि प्रतीक्षते मृत्युः कृतं वास्य न वा कृतम्॥<br><br>9735: अद्यैव कुरु यच्छ्यो मा त्वां कालोऽत्यगान्महान्। को हि जानाति कस्याद्य मृत्युकालो भविष्यति॥<br><br>9736: अकृतेष्वेव कार्येषु मृत्यु सम्प्रकर्षति। युवैव धर्मशीलः स्यादनिमित्तं हि जीवितम्॥<br><br>9737: कृते धर्मे भवेत् प्रीतिरिह प्रेत्य च शाश्वती। मोहेन हि समाविष्टः पुत्रदारार्थमुद्यतः॥<br><br>9738: कृत्वा कार्यमकार्यं वा तुष्टिमेषां प्रयच्छति। तं पुत्रपशुसम्पन्नं व्यासक्तमनसं नरम्॥<br><br>9739: सुप्तं व्याघ्रं महौघो वा मृत्युरादाय गच्छति। संचिन्वानकमेवैनं कामानामवितृप्तकम्॥<br><br>9740: वृकीवोरणमासाद्य मृत्युरादाय गच्छति। इदं कृतमिदं कार्यमिदमन्यत् कृताकृतम्॥<br><br>9741: एवमीहासमायुक्तं मृत्युरादाय गच्छति। कृतानां फलमप्राप्तं कार्याणां कर्मसङ्गिनाम्॥<br><br>9742: क्षेत्रापणगृहासक्तं मृत्युरादाय गच्छति। दुर्बलं बलवन्तं च प्राशं शूरं जडं कविम्॥<br><br>9743: अप्राप्तसर्वकामार्थं मृत्युदाराय गच्छति। मृत्युर्जरा च व्याधिश्च दुःखं चानेककारणम्॥<br><br>9744: असंत्याज्यं यदा मत्यैः किं स्वस्थ इव तिष्ठसि। जातमेवान्तकोऽन्ताय जरा चाभ्येति देहिनम्॥<br><br>9745: अनुषत्तु द्वयेनैते भावाः स्थावरजङ्गमाः। न मृत्युसेनामायान्तीं जातु कश्चित् प्रबाधते॥<br><br>9746: बलात् सत्यमृते त्वेकं सत्ये ह्यमृतमाश्रितम्। मृत्योर्वा गृहमेतद् वै या ग्रामे वसतो रतिः॥<br><br>9747: देवानामेष वै गोष्ठो यदरण्यमिति श्रुतिः। निबन्धनी रज्जुरेषा या ग्रामे वसतो रतिः॥<br><br>9748: छित्त्वैनां सुकृतो यान्ति नैनां छिन्दन्ति दुष्कृतः। यो न हिंसति सत्त्वानि मनोवाक्कर्महेतुभिः॥<br><br>9749: जीवितार्थापनयनैः प्राणिभिर्न स बुद्ध्यते। तस्मात् सत्यव्रताचारः सत्यव्रतपरायणः॥<br><br>9750: सत्यकाम: समो दान्तः सत्येनैवान्तकं जयेत्। अमृतं चैव मृत्युश्च द्वयं देहे प्रतिष्ठितम्॥<br><br>9751: मृत्युरापद्यते मोहात् सत्येनापद्यतेऽमृतम्। सोऽहं सत्यमहिंसाथी कामक्रोधबहिष्कृतः॥<br><br>9752: समाश्रित्य सुखं क्षेमी मृत्युं हास्याम्यमृत्युवत्। शान्तियज्ञरतो दान्तो ब्रह्मयज्ञे स्थितो मुनिः॥<br><br>9753: वाङ्मनःकर्मयज्ञश्च भविष्याम्युदगायने। पशुयज्ञैः कथं हिंस्रैर्मादृशो यष्टुमर्हति॥<br><br>9754: अन्तवद्भिरुत प्राज्ञः क्षत्रयज्ञैः पिशाचवत्। आत्मन्येवात्मना जात आत्मनिष्ठोऽप्रजः पितः॥<br><br>9755: आत्मयज्ञो भविष्यामि न मां तारयति प्रजा। यस्य वाङ्मनसी स्यातां सम्यक् प्रणिहिते सदा॥<br><br>9756: तपस्त्यागश्च योगश्च स तैः सर्वमवाप्नुयात्। नास्ति विद्यासमं चक्षुर्नास्ति विद्यासमं फलम्॥<br><br>9757: नास्ति रागसमं दुःखं नास्ति त्यागसमं सुखम्॥<br><br>9758: नैतादृशं ब्राह्मणस्यास्ति वित्तं यथैकता समता सत्यता च। शीले स्थितिर्दण्डनिधानमार्जवं ततस्ततश्चोपरमः क्रियाभ्यः॥<br><br>9759: किं ते धनैर्बान्धवैर्वापि किं ते कि ते दारैर्ब्राह्मण यो मरिष्यसि। आत्मानमन्विच्छ गुहां प्रविष्टं पितामहास्ते क्व गताः पिता च॥<br><br>9760: भीष्म उवाच पुत्रस्यैतद् वचः श्रुत्वा तथाकाषीत् पिता नृप। तथा त्वमपि वर्तस्व सत्यधर्मपरायणः॥<br><br>9761: भीष्म उवाच पुत्रस्यैतद् वचः श्रुत्वा तथाकाषीत् पिता नृप। तथा त्वमपि वर्तस्व सत्यधर्मपरायणः॥<br><br>9762: युधिष्ठिर उवाच किंशीलः किंसमाचारः किंविद्यः किंपरायणः। प्राप्नोति ब्रह्मणं स्थानं यत् परं प्रकृतेर्बुवम्॥<br><br>9763: भीष्म उवाच मोक्षधर्मेषु निरतो लघ्वाहारो जितेन्द्रियः। प्राप्नोति परमं स्थानं यत् परं प्रकृतेऽवम्॥<br><br>9764: (अत्राप्युदाहरन्तीममितिहासं पुरातनम्। हारीतेन पुरा गीतं तं निबोध युधिष्ठिर। । ) स्वगृहादभिनिस्सृत्य लाभेऽलाभे समो मुनिः। समुपोढेषु कामेषु निरपेक्षः परिव्रजेत्॥<br><br>9765: । न चक्षुषा न मनसा न वाचा दूषयेदपि। न प्रत्यक्षं परोक्षं वां दूषणं व्याहरेत् क्वचित्॥<br><br>9766: न हिंस्यात् सर्वभूतानि मैत्रायणगतश्चरेत्। नेदं जीवितमासाद्य वैरं कुर्वीत केनचित्॥<br><br>9767: अतिवादांस्तितिक्षेत नाभिमन्येत कंचन। क्रोध्यमानः प्रियं ब्रूयादाक्रुष्टः कुशलं वदेत्॥<br><br>9768: प्रदक्षिणं च सव्यं च ग्राममध्ये च नाचरेत्। भैक्षचर्यामनापन्नो न गच्छेत् पूर्वकेतितः॥<br><br>9769: अवकीर्णः सुगुप्तश्च न वाचा ह्यप्रियं वदेत्। मृदुः स्यादप्रतिक्रूरो विस्रब्धः स्यादकत्थनः॥<br><br>9770: विधूमे न्यस्तमुसले व्यङ्गारे भुक्तवज्जने। अतीतपात्रसंचारे भिक्षां लिप्सेत वै मुनिः॥<br><br>9771: प्राणयात्रिकमात्रः स्यान्मात्रालाभेष्वनादृतः। अलाभे न विहन्येत लाभश्चैनं न हर्षयेत्॥<br><br>9772: लाभं साधारणं नेच्छेन्न भुञ्जीताभिपूजितः। अभिपूजितलाभं हि जुगुप्सेतैव तादृशः॥<br><br>9773: न चान्नदोषान् निन्देत न गुणानभिपूजयेत्। शय्यासने विविक्ते च नित्यमेवाभिपूजयेत्॥<br><br>9774: शून्यागारं वृक्षमूलमरण्यमथवा गुहाम्। अज्ञातचर्यां गत्वान्यां ततोऽन्यत्रैव संविशेत्॥<br><br>9775: अनुरोधविरोधाभ्यां समः स्यादचलो ध्रुवः। सुकृतं दुष्कृतं चोभे नानुरुध्येत कर्मणा॥<br><br>9776: नित्यतृप्तः सुसंतुष्टः प्रसन्नवदनेन्द्रियः। विभीर्जप्यपरो मौनी वैराग्यं समुपाश्रितः॥<br><br>9777: अभ्यस्तं भौतिकं पश्यन् भूतानामागतिं गतिम्। नि:स्पृहः समदर्शी च पक्वापक्वेन वर्तयन्। आत्मना य: प्रशान्तात्मा लघ्वाहारो जितेन्द्रियः॥<br><br>9778: वाचो वेगं मनसः क्रोधवेगं हिंसावेगमुदरोपस्थवेगम्। एतान् वेगान् विषहेद् वै तपस्वी निन्दा चास्य हृदयं नोपहन्यात्॥<br><br>9779: मध्यस्थ एव तिष्ठेत प्रशंसानिन्दयोः समः। एतत् पवित्रं परमं परिव्राजक आश्रमे॥<br><br>9780: महात्मा सर्वतो दान्तः सर्वत्रैवानपाश्रितः। अपूर्वचारकः सौम्यो अनिकेतः समाहितः॥<br><br>9781: वानप्रस्थगृहस्थाभ्यां न संसृज्येत कर्हिचित्। अज्ञातलिप्सं लिप्सेत न चैनं हर्ष आविशेत्॥<br><br>9782: विजानतां मोक्ष एष श्रमः स्यादविजानताम्। मोक्षयानमिदं कृत्स्नं विदुषां हारितोऽब्रवीत्॥<br><br>9783: अभयं सर्वभूतेभ्यो दत्त्वा यः प्रव्रजेद् गृहात्। लोकास्तेजोमयास्तस्य तथाऽऽनन्त्याय कल्पते॥<br><br>9784: युधिष्ठिर उवाच धन्या धन्या इति जनाः सर्वेऽस्मान् प्रवदन्त्युत। न दुःखिततरः कश्चित् पुमानस्माभिरस्ति ह॥<br><br>9785: लोकसम्भावितैर्दुःखं यत् प्राप्तं कुरुसत्तम। प्राप्य जाति मनुष्येषु देवैरपि पितामह॥<br><br>9786: कदा वयं करिष्यामः संन्यासं दुःखसंज्ञकम्। दुःखमेतच्छरीराणां धारणं कुरुसत्तम॥<br><br>9787: विमुक्ताः सप्तदशभिर्हेतुभूतैश्च पञ्चभिः। इन्द्रियार्थैर्गुणैश्चैव अष्टाभिश्च पितामह॥<br><br>9788: न गच्छन्ति पुनर्भावं मुनयः संशितव्रताः। कदा वयं गमिष्यामो राज्यं हित्वा परंतप॥<br><br>9789: भीष्म उवाच नास्त्यनन्तं महाराज सर्वं संख्यानगोचरः। पुनर्भावोऽपि विख्यातो नास्ति किंचिदिहाचलम्॥<br><br>9790: न चापि मन्यसे राजन्नेष दोषः प्रसङ्गतः। उद्योगादेव धर्मज्ञा कालेनैव गमिष्यथ। ॥<br><br>9791: नरेशेऽयं सततं देही नृपते पुण्यपापयोः। तत एव समुत्थेन तमसा रुध्यतेऽपि च॥<br><br>9792: यथाञ्जमनयो वायुः पुनर्मानःशिलं रजः। अनुप्रविश्य तद्वर्णो दृश्यते रञ्जयन् दिशः॥<br><br>9793: तथा कर्मफलैर्देही रञ्जितस्तमसाऽऽवृतः। विवर्णो वर्णमाश्रित्य देहेषु परिवर्तते॥<br><br>9794: ज्ञानेन हि यदा जन्तुरज्ञानप्रभवं तमः। व्यपोहति तदा ब्रह्म प्रकाशति सनातनम्॥<br><br>9795: अयत्नसाध्यं मुनयो वदन्ति ये चापि मुक्तास्त उपासितव्याः। त्वया च लोकेन च सामरेण तस्मान्नमस्यामि महर्षिसङ्घान्॥<br><br>9796: अस्मिन्नर्थे पुरा गीतं शृणुष्वैकमना नृप। यथा दैत्येन वृत्रेण भ्रष्टैश्वर्येण चेष्टितम्॥<br><br>9797: निर्जितेनासहायेन हृतराज्येन भारत। अशोचता शत्रुमध्ये बुद्धिमास्थाय केवलाम्॥<br><br>9798: भ्रष्टैश्वर्यं पुरा वृत्रमुशना वाक्यमब्रवीत्। काचित् पराजितस्याद्य न व्यथा तेऽस्ति दानव। १५। । वृत्र उवाच सत्येन तपसा चैव विदित्वासंशयं ह्यहम्। न शोचामि न हृष्यामि भूतानामागतिं गतिम्॥<br><br>9799: कालसंचोदिता जीवा मज्जन्ति नरकेऽवशाः। परितुष्टानि सर्वाणि दिव्यान्याहुर्मनीषिणः॥<br><br>9800: क्षपयित्वा तु तं कालं गणितं कालचोदिताः। सावशेषेण कालेन सम्भवन्ति पुनः पुनः॥<br><br>9801: तिर्यग्योनिसहस्राणि गत्वा नरकमेव च। निर्गच्छन्त्यवशा जीवाः कामबन्धनबन्धनाः॥<br><br>9802: एवं संसरमाणानि जीवान्यहमदृष्टवान्। यथा कर्म तथ लाभ इति शास्त्रनिदर्शनम्॥<br><br>9803: तिर्यग् गच्छन्ति नरकं मानुष्यं दैवमेव च। सुखदुःखे प्रिये द्वेष्ये चरित्वा पूर्वमेव ह॥<br><br>9804: कृतान्तविधिसंयुक्तः सर्वो लोकः प्रपद्यते। गतं गच्छन्ति चाध्वानं सर्वभूतानि सर्वदा॥<br><br>9805: कालसंख्यानसंख्यातं सृष्टिस्थितिपरायणम्। तं भाषमाणं भगवानुशना प्रत्यभाषत। धीमान् दुष्टप्रलापांस्त्वं तात कस्मात् प्रभाषसे॥<br><br>9806: वृत्र उवाच प्रत्यक्षमेतद् भवतस्तथान्येषां मनीषिणाम्। मया यज्जयलुब्धेन पुरा तप्तं महत् तपः॥<br><br>9807: गन्धानादाय भूतानां रसांश्च विविधानपि। अवर्धं त्रीन् समाक्रम्य लोकान् वै स्वेन तेजसा॥<br><br>9808: ज्वालामालापरिक्षिप्तो वैहायसचरस्तथा। अजेयः सर्वभूतानामासं नित्यमपेतभीः॥<br><br>9809: ऐश्वर्यं तपसा प्राप्तं भ्रष्टं तच्च स्वकर्मभिः। धृतिमास्थाय भगवन् न शोचामि ततस्त्वहम्॥<br><br>9810: युयुत्सुना महेन्द्रेण पुंसा सार्धं महात्मना। ततो मे भगवान् दृष्टो हरिर्नारायणः प्रभुः॥<br><br>9811: वैकुण्ठः पुरुषोऽनन्तः शुक्लो विष्णुः सनातनः। मुञ्जकेशो हरिश्मश्रुः सर्वभूतपितामहः॥<br><br>9812: नूनं तु तस्य तपसः सावशेषमिहास्ति वै। यदहं प्रष्टुमिच्छामि भगवन् कर्मणः फलम्॥<br><br>9813: ऐश्वर्यं वै महद् ब्रह्म वर्णे कस्मिन् प्रतिष्ठितम्। निवर्तते चापि पुनः कथमैश्वर्यमुत्तमम्॥<br><br>9814: कस्माद् भूतानि जीवन्ति प्रवर्तन्ते तथा पुनः। किंवा फलं परं प्राप्य जीवस्तिष्ठति शाश्वतः॥<br><br>9815: केन वा कर्मणा शक्यमथ ज्ञानेन केन वा। तदवाप्तुं फलं विप्र तन्मे व्याख्यातुमर्हसि॥<br><br>9816: इतीदमुक्तः स मुनिस्तदानीं प्रत्याह यत्तच्छृणु राजसिंह। मनन्यचित्तः सह सोदरीयैः॥<br><br>9817: इतीदमुक्तः स मुनिस्तदानीं प्रत्याह यत्तच्छृणु राजसिंह। मनन्यचित्तः सह सोदरीयैः॥<br><br>9818: उशनोवाच नमस्तस्मै भगवते देवाय प्रभविष्णवे। यस्य पृथ्वीतलं तात साकाशं बाहुग्रोचरः॥<br><br>9819: मूर्धा यस्य त्वनन्तं च स्थानं दानवसत्तम। तस्याहं ते प्रवक्ष्यामि विष्णोर्माहात्म्यमुत्तमम्॥<br><br>9820: तयोः संवदतोरेवमाजगाम महामुनिः। सनत्कुमारो धर्मात्मा संशयच्छेदनाय वै॥<br><br>9821: स पूजितोऽसुरेन्द्रेण मुनिनोशनसा तथा। निषसादासने राजन् महार्हे मुनिपुङ्गवः॥<br><br>9822: तमासीनं महाप्रज्ञमुशना वाक्यमब्रवीत्। ब्रूह्यस्मै दानवेन्द्राय विष्णोर्माहात्म्यमुत्तमम्॥<br><br>9823: सनत्कुमारस्तु ततः श्रुत्वा प्राह वचोऽर्थवत्। विष्णोर्माहात्म्यसंयुक्तं दानवेन्द्राय धीमते॥<br><br>9824: शृणु सर्वमिदं दैत्य विष्णोर्माहात्म्यमुत्तमम्। विष्णौ जगत् स्थितं सर्वमिति विद्धि परंतप॥<br><br>9825: सृजत्येष महाबाहो भूतग्रामं चराचरम्। काले विसृजते पुनः॥<br><br>9826: अस्मिन् गच्छन्ति विलयमस्माच्च प्रभवन्त्युत। नैष ज्ञानवता शक्यस्तपसा नैव चेज्यया। सम्प्राप्तुमिन्द्रियाणां तु संयमेनैव शक्यते॥<br><br>9827: बाह्ये चाभ्यन्तरे चैव कर्मणोर्मनसि स्थितः। निर्मलीकुरुते बुद्ध्या सोऽमुत्रानन्त्यमश्नुते॥<br><br>9828: यथा हिरण्यकर्ता वै रूप्यमग्नौ विशोधयेत्। बहुशोऽतिप्रयत्नेन महताऽऽत्मकृतेन ह॥<br><br>9829: तद्वज्जातिशतैर्जीवः शुद्ध्यतेऽनेन कर्मणा। यत्नेन महता चैवाप्येकजातौ विशुद्ध्यते॥<br><br>9830: लीलयाल्पं यथा गात्रात् प्रमृज्यादात्मनो रजः। बहुयत्नेन महता दोषनिर्हरणं तथा॥<br><br>9831: यथा चाल्पेन माल्येन वासितं तिलसर्षपम्। न मुञ्चति स्वकं गन्धं तद्वत् सूक्ष्मस्य दर्शनम्॥<br><br>9832: तदेव बहुभिर्माल्यैर्वास्यमानं पुनः पुनः। विमुञ्चति स्वकं गन्धं माल्यगन्धे च तिष्ठति॥<br><br>9833: एवं जातिशतैर्युक्तो गुणैरेव प्रसङ्गियु। बुद्ध्या निवर्तते दोषो यत्नेनाभ्यासजेन ह॥<br><br>9834: कर्मणा स्वनुरक्तानि विरक्तानि च दानव। यथा कर्मविशेषांश्च प्राप्नुवन्ति तथा शृणु। ॥<br><br>9835: यथावत् सम्प्रवर्तन्ते यस्मिस्तिष्ठन्ति वा विभो। तत् तेऽनुपूर्व्या व्याख्यास्ये तदिहैकमनाः शृणु॥<br><br>9836: अनादिनिधनः श्रीमान् हरिर्नारायणः प्रभुः। देवः सृजति भूतानि स्थावराणि चराणि च॥<br><br>9837: स वै सर्वेषु भूतेषु क्षरश्चाक्षर एव च। एकादशविकारात्मा जगत् पिबति रश्मिभिः॥<br><br>9838: पादौ तस्य महीं विद्धि मूर्धानं दिवमित्युत। बाहवस्तु दिशो दैत्य श्रोत्रमाकाशमेव च॥<br><br>9839: तस्य तेजोमयः सूर्यो मनश्चन्द्रमसि स्थितम्। बुद्धिर्ज्ञानगता नित्यं रसस्त्वप्सु प्रतिष्ठितः॥<br><br>9840: भ्रुवोरन्तरास्तस्य ग्रहा दानवसत्तम। नक्षत्रचक्रं नेत्राभ्यां पादयोर्भूश्च दानव॥<br><br>9841: रजस्तमश्च सत्त्वं च विद्धि नारायणात्मकम्। सोऽऽश्रमाणां फलं तात कर्मणस्तत् फलं विदुः॥<br><br>9842: अकर्मणः फलं चैव स एव परमव्ययः। छन्दांसि यस्य रोमाणि ह्यक्षरं च सरस्वती॥<br><br>9843: बह्वाश्रयो बहुमुखो धर्मो हृदि समाश्रितः। स ब्रह्म परमो धर्मस्तपश्च सदसच्च सः॥<br><br>9844: श्रुतिशास्त्रग्रहोपेतः षोडशविक् क्रतुश्च सः। पितामहश्च विष्णुश्च सोऽश्विनौ स पुरंदरः। मित्रोऽथ वरुणश्चैव यमोऽथ धनदस्तथा॥<br><br>9845: ते पृथग्दर्शनस्तस्य संविदन्ति तथैकताम्। एकस्य विद्धि देवस्य सर्वं जगदिदं वशे॥<br><br>9846: नानाभूतस्य दैत्येन्द्र तस्यैकत्वं वदत्ययम्। जन्तुः पश्यति विज्ञानात् ततो ब्रह्म प्रकाशते॥<br><br>9847: स्तिष्ठन्ति जीवाः प्रचरन्ति चान्ये। प्रजाविसर्गस्य पारिमाण्यं वापीसहस्राणि बहूनि दैत्य॥<br><br>9848: वाप्यः पुनर्योजनविस्तृतास्ताः क्रोशं च गम्भीरतयावगाढाः। आयामतः पञ्चशताश्च सर्वाः प्रत्येकशो योजनतः प्रवृद्धाः॥<br><br>9849: वाप्या जलं क्षिप्यति वालकोट्या त्वन्हा सकृच्चाप्यथ न द्वितीयम्। तासां क्षये विद्धि परं विसर्ग संहारमेकं च तथा प्रजानाम्॥<br><br>9850: षड् जीववर्णाः परमं प्रमाणं कृष्णो धूम्रो नीलमथास्य मध्यम्। राक्तं पुन: सह्यतरं सुखं तु हारिद्रवर्णं सुसुखं च शुक्लम्॥<br><br>9851: परं तु शुक्लं विमलं विशोकं गतक्लमं सिद्ध्यति दानवेन्द्र। गत्वा तु योनिप्रभवाणि दैत्य सहस्रशः सिद्धिमुपैति जीवः॥<br><br>9852: गतिं च यां दर्शनमाह देवो गत्वा शुभं दर्शनमेव चापि। गतिः पुनर्वर्णकृता प्रजानां वर्णस्तथा कालकृतोऽसुरेन्द्र। । शतं सहस्राणि चतुर्दशेह परागतिर्जीवगणस्य दैत्य आरोहणं तत्कृतमेव विद्धि स्थानं तथा निःसरणं च तेषाम्॥<br><br>9853: कृष्णस्य वर्णस्य गतिर्निकृष्टा स सज्जते नरके पच्यमानः। स्थानं तथा दुर्गतिभिस्तु तस्य प्रजाविसर्गान् सुबहून् वदन्ति॥<br><br>9854: शतं सहस्राणि ततश्चरित्वा प्राप्नोति वर्णं हरितं तु पश्चात्। स चैव तस्मिन् निवसत्यनीशो युगक्षये तपसा संवृतात्मा॥<br><br>9855: स्तमो व्यपोहन् घटते स्वबुद्ध्या। स लोहितं वर्णमुपैति नीलान् मनुष्यलोके परिवर्तते च॥<br><br>9856: स तत्र संहारविसर्गमेकं स्वधर्मजैर्बन्धनैः क्लिश्यमानः। ततः स हारिद्रमुपैति वर्ण संहारविक्षेपशते व्यतीते॥<br><br>9857: हारिद्रवर्णस्तु प्रजाविसर्गात् सहस्रशस्तिष्ठति संचरन् वै। अविप्रमुक्तो निरये च दैत्य ततः सहस्राणि दशापराणि॥<br><br>9858: गतीः सहस्राणि च पञ्च तस्य चत्वारि संवर्तकृतानि चैवा विमुक्तमेनं निरयाच्च विद्धि सर्वेषु चान्येषु च सम्भवेषु॥<br><br>9859: स देवलोके विहरत्यभीक्ष्णं ततश्च्युतो मानुषतामुपैति। संहारविक्षेपशतानि चाष्टौ मर्येषु तिष्ठत्यमृतत्वमेति। । ४३। सोऽस्मादथ भ्रश्यति कालयोगात् कृष्णे तले तिष्ठति सर्वकृष्ट। स्तत्तेऽभिधास्याम्यसुरप्रवीर॥<br><br>9860: दैवानि स व्यूहशतानि सप्त रक्तो हरिद्रोऽथ तथैव शुक्लः। मष्टावरानच॑तमान्स लोकान्॥<br><br>9861: अष्टौ च षष्टिं च शतानि चैव मनोनिरुद्धानि महाद्युतीनाम्। शुक्लस्य वर्णस्य परा गतिर्या त्रीण्येव रुद्धानि महानुभाव॥<br><br>9862: संहारविक्षेपमनिष्टमेकं चत्वारि चान्यानि वसत्यनीशः। षष्ठस्य वर्णस्य परा गतिर्या सिद्धावसिद्धस्य गतक्लमस्य॥<br><br>9863: सप्तोत्तरं तत्र वसत्यनीशः संहारविक्षेपशतं सशेषम्। तस्मादुपावृत्य मनुष्यलोके ततो महान् मानुषतामुपैति॥<br><br>9864: तस्मादुपावृत्य ततः क्रमेण सोऽग्रेण संतिष्ठति भूतसर्गम्। स सप्तकृत्वश्च परैति लोकान् संहारविक्षेपकृतप्रभावः॥<br><br>9865: सप्तैव संहारमुपप्लवानि सम्भाव्य संतिष्ठति जीवलोके। ततोऽव्ययं स्थानमनन्तमेति देवस्य विष्णोरथ ब्रह्मणश्च। शेषस्य चैवाथ नरस्य चैव देवस्य विष्णोः परमस्य चैव॥<br><br>9866: संहारकाले परिदग्धकाया ब्रह्माणमायान्ति सदा प्रजा हि। चेष्टात्मनो देवगणाश्च सर्वे ये ब्रह्मलोकेअपराः स्म तेऽपि॥<br><br>9867: प्रजाविसर्गं तु सशेषकाले स्थानानि स्वान्येव सरन्ति जीवाः। निःशेषतस्तत्पदं यान्ति चान्ते सर्वे देवा ये सदृशा मनुष्याः॥<br><br>9868: ये तु च्युताः सिद्धलोकात् क्रमेण तेषां गतिं यान्ति तथाऽऽनुपूर्व्या। जीवाः परे तद्बलतुल्यरूपाः स्वं स्वं विधिं यान्ति विपर्ययेण॥<br><br>9869: स यावदेवास्ति सशेषभुक् ते प्रजाश्च देव्यौ च तथैव शुक्ले। तावत् तदङ्गेषु विशुद्धभावः संमम्य पञ्चेन्द्रियरूपमेतत्॥<br><br>9870: शुद्धां गतिं तां परमां परैति शुद्धेन नित्यं मनसा विचिन्वन्। ततोऽव्ययं स्थानमुपैति ब्रह्म दुष्प्रापमभ्येति स शाश्वतं वै॥<br><br>9871: इत्येतदाख्यातमहीनसत्त्व नारायणस्येह बलं मया ते॥<br><br>9872: वृत्र उवाच एवं गते मे न विषादोऽस्ति कश्चित् सम्यक् च पश्यामि वच स्तथैतत्। श्रुत्वा तु ते वाचमदीनसत्त्व विकल्मषोऽस्म्यद्य तथा विपाप्मा॥<br><br>9873: प्रवृत्तमेतद् भगवन् महर्षे महाद्युतेश्चक्रमनन्तवीर्यम्। विष्णोरनन्तस्य सनातनं तत् स्थानं सर्गा यत्र सर्वे प्रवृत्ताः। स वै महात्मा पुरुषोत्तमो वै तस्मिन् जगत् सर्वमिदं प्रतिष्ठितम्॥<br><br>9874: भीष्म उवाच एवमुक्त्वा स कौन्तेय वृत्रः प्राणान वासृजत्। योजयित्वा तथाऽऽत्मानं परं स्थानमवाप्तवान्॥<br><br>9875: युधिष्ठिर उवाच अयं स भगवान् देवः पितामह जनार्दनः। सनत्कुमारो वृत्राय यत्तदाख्यातवान् पुरा॥<br><br>9876: भीष्म उवाच मूलस्थायी महादेवो भगवान् स्वेन तेजसा। तत्स्थः सृजति तान् भावान् नानारूपान् महामनाः॥<br><br>9877: तुरीयांशेन तस्येमं विद्धि केशवमच्युतम्। तुरीयार्धेन लोकांस्त्रीन् भावयत्येव बुद्धिमान्॥<br><br>9878: अर्वाक् स्थितस्तु यः स्थायी कल्पान्ते परिवर्तते। स शेते भगवानप्सु योऽसावतिबलः प्रभुः। तान् विधाता प्रसन्नात्मा लोकांश्चरति शाश्वतान्॥<br><br>9879: सर्वाण्यशून्यानि करोत्यनन्तः सनातनः संचरते च लोकान्। स चानिरुद्धः सृजते महात्मा तत्स्थं जगत् सर्वमिदं विचित्रम्॥<br><br>9880: युधिष्ठिर उवाच वृत्रेण परमार्थज्ञ दृष्टा मन्येऽऽत्मनो गतिः। शुभा तस्मात् स सुखितो न शोचति पितामह॥<br><br>9881: शुक्ल: शुक्लाभिजातीय: साध्यो नावर्ततेऽनघ। तिर्यग्गतेश्च निर्मुक्तो निरयाच्च पितामह॥<br><br>9882: हारिद्रवर्णे रक्ते वा वर्तमानस्तु पार्थिव। तिर्यगेवानुपश्येत कर्मभिस्तामसैर्वृतः॥<br><br>9883: वयं तु भृशमापन्ना रक्ता दुःखसुखेऽसुखे। कां गतिं प्रतिपत्स्यामो नीलां कृष्णाधमामथ॥<br><br>9884: भीष्म उवाच शुद्धाभिजनसम्पन्नाः पाण्डवाः संशितव्रताः। विहृत्य देवलोकेषु पुनर्मानुषमेष्यथ॥<br><br>9885: प्रजाविसर्गं च सुखेन काले प्रत्येत्य देवेषु सुखानि भुक्त्वा। सुखेन संयास्यथ सिद्धसंख्यां मा वो भयं भूद् विमलाः स्थ सर्वे॥<br><br>9886: युधिष्ठिर उवाच अहो धर्मिष्ठता तात वृत्रस्यामिततेजसः। यस्य विज्ञानमतुलं विष्णोर्भक्तिश्च तादृशी॥<br><br>9887: दुर्विज्ञेयं पदं तात विष्णोरमिततेजसः। कथं वा राजशार्दूल पदं तु ज्ञातवानसौ। २। । भवता कथितं ह्येतच्छ्रद्दधे चाहमच्युत। भूयस्तु मे समुत्पन्ना बुद्धिरव्यक्तदर्शनात्॥<br><br>9888: कथं विनिहतो वृत्रः शक्रेण पुरुषर्षभ। धार्मिको विष्णुभक्तश्च तत्त्वज्ञश्च पदान्वये॥<br><br>9889: एतन्मे संशयं ब्रूहि पृच्छते भरतर्षभ। वृत्रस्तु राजशार्दूल यथा शक्रेण निर्जितः॥<br><br>9890: यथा चैवाभवद् युद्धं तच्चाचक्ष्व पितामह। विस्तरेण महाबाहो परं कौतूहलं हि मे॥<br><br>9891: भीष्म उवाच रथेनेन्द्रः प्रयातो वै सार्धं देवगणैः पुरा। ददर्शाथाग्रतो वृत्रं धिष्ठितं पर्वतोपमम्॥<br><br>9892: योजनानां शतान्यूज़ पञ्चोच्छ्रितमरिंदम्। शतानि विस्तरेणाथ त्रीण्येवाभ्यधिकानि वै॥<br><br>9893: तत् प्रेक्ष्य तादृशं रूपं त्रैलोक्येनापि दुर्जयम्। वृत्रस्य देवाः संत्रस्ता न शान्तिमुपलेभिरे॥<br><br>9894: शक्रस्य तु तदा राजनूरुस्तम्भो व्यजायत। भयाद् वृत्रस्य सहसा दृष्ट्वा तद्रूपमुत्तमम्॥<br><br>9895: ततो नादः समभवद् वादित्राणां च निःस्वनः। देवासुराणां सर्वेषां तस्मिन् युद्धे ह्युपस्थिते॥<br><br>9896: अथ वृत्रस्य कौरव्य दृष्ट्वा शक्रमवस्थितम्। न सम्भ्रमो न भीः काचिदास्था वा समजायत॥<br><br>9897: ततः समभवद् युद्धं त्रैलोक्यस्य भयंकरम्। शक्रस्य च सुरेन्द्रस्य वृत्रस्य च महात्मनः॥<br><br>9898: असिभिः पट्टिशैः शूलैः शक्तितोमरमुद्गरैः। शिलाभिर्विविधाभिश्च कार्मुकैश्च महास्वनैः॥<br><br>9899: शस्त्रैश्च विविधैर्दिव्यैः पावकोल्काभिरेव च। देवासुरैस्ततः सैन्यैः सर्वमासीत् समाकुलम्॥<br><br>9900: पितामहपुरोगाश्च सर्वे देवगणास्तथा। ऋषयश्च महाभागास्तद् युद्धं द्रष्टुमागमन्॥<br><br>9901: विमानागौमहाराज सिद्धाश्च भरतर्षभ। गन्धर्वाश्च विमानागौरप्सरोभिः समागमन॥<br><br>9902: ततोऽन्तरिक्षमावृत्य वृत्रो धर्मभृतां वरः। अश्वमवर्षेण देवेन्द्रं समाकिरदतिद्रुतम्॥<br><br>9903: ततो देवगणाः क्रुद्धाः सर्वतः शरवृष्टिभिः। अश्मवर्षमपोहन्त वृत्रप्रेरितमाहवे॥<br><br>9904: वृत्रस्तु कुरुशार्दूल महामायो महाबलः। मोहयामास देवेन्द्र मायायुद्धेन सर्वशः॥<br><br>9905: तस्य वृत्रार्दितस्याथ मोह आसीच्छतक्रतोः। रथन्तरेण तं तत्र वसिष्ठः समबोधयत्॥<br><br>9906: वसिष्ठ उवाच देवश्रेष्ठोऽसि देवेन्द्र दैत्यासरुनिबर्हण। त्रैलोक्यबलसंयुक्तः कस्माच्छक विषीदसि॥<br><br>9907: एष ब्रह्मा च विष्णुश्च शिवश्चैव जगत्पतिः। सोमश्च भगवान् देवः सर्वे च परमर्षयः॥<br><br>9908: माकार्षीः कश्मलं शक्र कश्चिदेवेतरो यथा। आर्यां युद्धे मतिं कृत्वा जहि शत्रून् सुराधिप॥<br><br>9909: एष लोकगुरुस्त्र्यक्षः सर्वलोकनमस्कृतः। निरीक्षते त्वां भगवांस्त्यज मोहं सुराधिप॥<br><br>9910: एते ब्रह्मर्षयश्चैव बृहस्पतिपुरोगमाः। स्तवेन शक्र दिव्येन स्तुवन्ति त्वां जयाय वै॥<br><br>9911: भीष्म उवाच एवं सम्बोध्यमानस्य वसिष्ठेन महात्मना। अतीव वासवस्यासीद् बलमुत्तमतेजसः॥<br><br>9912: ततो बुद्धिमुपागम्य भगवान् पाकशासनः। योगेन महता युक्तस्तां मायां व्यपकर्षत॥<br><br>9913: ततोऽङ्गिरःसुतः श्रीमांस्ते चैव सुमहर्षयः। दृष्ट्वा वृत्रस्य विक्रान्तमुपागम्य महेश्वरम्॥<br><br>9914: ऊचुर्वृत्रविनाशार्थं लोकानां हितकाम्यया। ततो भगवतस्तेजो ज्वरो भूत्वा जगत्पतेः॥<br><br>9915: समाविशत् तदा रौद्रो वृत्रं लोकपतिं तदा। विष्णुश्च भगवान् देवः सर्वलोकाभिपूजितः॥<br><br>9916: ऐन्द्रं समाविशद् वज्रं लोकसंरक्षणे रतः। ततो बृहस्पति/मानुपागम्य शतक्रतुम्। वसिष्ठश्च महातेजाः सर्वे च परमर्षयः॥<br><br>9917: ते समासाद्य वरदं वासवं लोकपूजितम्। ऊचुरेकाग्रमनसो जहि वृत्रमिति प्रभो॥<br><br>9918: महेश्वर उवाच एष वृत्रो महाशक्र बलेन महता वृतः। विश्वात्मा सर्वगश्चैव बहुमायश्च विश्रुतः॥<br><br>9919: तदेनमसुरश्रेष्ठं त्रैलोक्येनापि दुर्जयम्। जहि त्वं योगमास्थाय मावमंस्थाः सुरेश्वर॥<br><br>9920: अनेन हि तपस्तप्तं बलार्थममराधिप। षष्टिं वर्षसहस्राणि ब्रह्मा चास्मै वरं ददौ॥<br><br>9921: महत्त्वं योगिनां चैव महामायत्वमेव च। महाबलत्वं च तथा तेजश्चाम्यं सुरेश्वर। ॥<br><br>9922: एतत् त्वां मामकं तेजः समाविशति वासव। व्यग्रमेनं त्वमप्येनं वज्रेण जहि दानवम्॥<br><br>9923: शक्र उवाच भगवंस्त्वप्रसादेन दितिजं सुदुरासदम्। वज्रेण निहनिष्यामि पश्यतस्ते सुरर्षभ॥<br><br>9924: भीष्म उवाच आविश्यमाने दैत्ये तु ज्वरेणाथ महासुरे। देवतानामृषीणां च हर्षान्नादो महानभूत्॥<br><br>9925: ततो दुन्दुभयश्चैव शङ्खाश्च सुमहास्वनाः। मुरजा डिण्डिमाश्चैव प्रावाद्यन्त सहस्रशः॥<br><br>9926: असुराणां तु सर्वेषां स्मृतिलोपो महानभूत्। मायानाशश्च बलवान् क्षणेन समपद्यत॥<br><br>9927: तथाविष्टमथो ज्ञात्वा ऋशयो देवतास्तथा। स्तुवन्तः शक्रमीशानं तथा प्राचोदयन्त्रपि॥<br><br>9928: रथस्थस्य हि शक्रस्य युद्धकाले महात्मनः। ऋषिभिः स्तूयमानस्य रूपमासीत् सुदुर्दृशम्॥<br><br>9929: भीष्म उवाच शरीरे तानि मे शृणु। ॥<br><br>9930: वृत्रस्य तु महाराज ज्वराविष्टस्य सर्वशः। ज्वलितास्योऽभवद् घोरो वैवयं चागमत् परम्। गात्रकम्पश्च सुमहाश्वासश्चाप्यभवन्महान्॥<br><br>9931: रोमहर्षश्च तीव्रोऽभूनिःश्वासश्च महान् नृप। शिवा चाशिवसंकाशा तस्य वक्त्रात् सुदारुणा॥<br><br>9932: निष्पपात महाघोरा स्मृतिः सा तस्य भारत। उल्काश्च ज्वलितास्तस्य दीप्ताः पार्श्वे प्रपेदिरे॥<br><br>9933: गृध्राः कङ्का बलाकाश्च वाचोऽमुञ्चन् सुदारुणाः। वृत्रस्योपरि संसृष्टाश्चक्रवत् परिबभ्रमुः॥<br><br>9934: ततस्तं रथमास्थाय देवाप्यायित आहवे। वज्रोद्यतकरः शक्रस्तं दैत्यं समवैक्षत॥<br><br>9935: आमनुषमथो नादं स मुमोच महासुरः। व्यजृम्भच्चैव राजेन्द्र तीव्रज्वरसमन्वितः॥<br><br>9936: अथास्य जम्भतः शक्रस्ततो वज्रमवासृजत्। स वज्रः सुमहातेजा: कालाग्निसदृशोपमः॥<br><br>9937: क्षिप्रमेव महाकायं वृत्रं दैत्यमपातयत्। ततो नादः समभवत् पुनरेव समन्ततः॥<br><br>9938: वृत्रं विनिहतं दृष्ट्वा देवानां भरतर्षभः। वृत्रं तु हत्वा मघवा दानवारिर्महायशाः॥<br><br>9939: वज्रेण विष्णुयुक्तेन दिवमेव समाविशत्। अथ वृत्रस्य कौरव्य शरीरादभिनिःसृता॥<br><br>9940: ब्रह्मवध्या महाघोरा रौद्रा लोकभयावहा। करालदशना भीमा विकृता कृष्णपिङ्गला॥<br><br>9941: प्रकीर्णमूर्धजा चैव घोरनेत्रा च भारता कपालमालिनी चैव कृत्येव भरतर्षभ॥<br><br>9942: रुधिरार्द्रा च धर्मज्ञ चीरवल्कलवासिनी। साभिनिष्क्रम्य राजेन्द्र तादृगूपा भयावहा॥<br><br>9943: वज्रिणं मृगमायास तदा भरतसत्तम। कस्यचित् त्वथ कालस्य वृत्रहा कुरुनन्दन॥<br><br>9944: स्वर्गायाभिमुखः प्रायाल्लोकानां हितकाम्यया। सा विनिः :सरमाणं तु दृष्ट्वा शक्रं महौजसम्॥<br><br>9945: जग्राह वध्या देवेन्द्रं सुलग्ना चाभवत् तदा। स हि तस्मिन् समुत्पन्ने ब्रह्मवध्याकृते भय॥<br><br>9946: नलिन्या बिसमध्यस्थ उवासाब्दगणान् बहून्। अनुसृत्य तु यत्नात् स तथा वै ब्रह्महत्यया॥<br><br>9947: तदा गृहीतः कौरव्य निस्तेजाः समपद्यत। तस्या व्यपोहने शक्रः परं यत्नं चकार ह॥<br><br>9948: न चाशकत् तां देवेन्द्रो ब्रह्मवध्यां व्यपोहितुम्। गृहीत एव तु तया देवेन्द्रो भरतर्षभ। ॥<br><br>9949: पितामहमुपागम्य शिरसा प्रत्यपूजयत्। ज्ञात्वा गृहीतं शक्रं स द्विजप्रवरवध्यया। ॥<br><br>9950: ब्रह्मा स चिन्तयामास तदा भरतसत्तम। तामुवाच महाबाहो ब्रह्मवध्यां पितामहः॥<br><br>9951: स्वरेण मधुरेणाथ सान्त्वयन्निव भारत। मुच्यतां विदशेन्द्रोऽयं मत्प्रियं कुरु भाविनि॥<br><br>9952: ब्रूहि किं ते करोम्यद्य कामं किं त्वमिहेच्छसि॥<br><br>9953: ब्रह्मवध्योवाच त्रिलोकपूजिते देवे प्रीते त्रैलोक्यकर्तरि। कृतमेव हि मन्यामि निवासं तु विधत्स्व मे॥<br><br>9954: त्वया कृतेयं मर्यादा लोकसंरक्षणार्थिना। स्थापना वै सुमहती त्वया देव प्रवर्तिता॥<br><br>9955: प्रीते तु त्वयि धर्मज्ञ सर्वलेकेश्वर प्रभो। शक्रादपगमिष्यामि निवासं संविधत्स्व मे॥<br><br>9956: भीष्म उवाच तथेति तां प्राह तदा ब्रह्मवध्यां पितामहः। उपायतः स शक्रस्य ब्रह्मवध्यां व्यपोहत॥<br><br>9957: ततः स्वयम्भुवा ध्यातस्तत्र वह्निर्महात्मना। ब्रह्माणमुपसंगम्य ततो वचनमब्रवीत्॥<br><br>9958: प्राप्तोऽस्मि भगवन् देव त्वत्सकाशमनिन्दित। ततः स्वयम्भुवा ध्यातस्तत्र वह्निर्महात्मना। यत् कर्तव्यं मया देव तद् भवान् वक्तुमर्हसि॥<br><br>9959: ब्रह्मोवाच बहुधा विभजिष्यामि ब्रह्मवध्यामिमामहम्। शक्रस्याघविमोक्षार्थं चतुर्भागं प्रतीच्छ वै॥<br><br>9960: अग्निरुवाच मम मोक्षस्य कोऽन्तो वै ब्रह्मन् ध्यायस्व वै प्रभो। एतदिच्छामि विज्ञातुं तत्त्वतो लोकपूजित॥<br><br>9961: ब्रह्मोवाच यस्त्वांज्वलन्तमासाद्य स्वयं वै मानवः क्वचित्। बीजौषधिरसैर्वते न यक्ष्यति तमोवृतः॥<br><br>9962: तमेषा यास्यति क्षिप्रं तत्रैव च निवत्स्यति। ब्रह्मवध्या हव्यवाह व्येतु ते मानसो ज्वरः॥<br><br>9963: इत्युक्तः प्रतिजग्राह तद् वचो हव्यकव्यभुक्। पितामहस्य भगवांस्तथा च तदभूत् प्रभो॥<br><br>9964: ततो वृक्षौषधितृणं समाहूय पितामहः। इममर्थं महाराज वक्तुं समुपचक्रमे॥<br><br>9965: ततो वृक्षौषधितृणं तथैवोक्तं यथातथम्। व्यथितं वह्निवद् राजन् ब्रह्माणमिदमब्रवीत्॥<br><br>9966: अस्माकं ब्रह्मवध्यायाः कोऽन्तो लोकपितामह। दैवेनाभिहतानस्मान् न पुनर्हन्तुमर्हसि॥<br><br>9967: वयमग्नि तथा शीतं वर्षं च पवनेरितम्। सहामः सततं देव तथा च्छेदनभेदने। ॥<br><br>9968: ब्रह्मवध्यामिमामद्य भवतः शासनाद् वयम्। ग्रहीष्यामस्त्रिलोकेश मोक्षं चिन्तयतां भवान्॥<br><br>9969: ब्रह्मोवाच पर्वकाले तु सम्प्राप्ते यो वै च्छेदनभेदनम्। करिष्यति नरो मोहात् तमेषानुगमिष्यति॥<br><br>9970: भीष्म उवाच ततो वृक्षौषधितृणमेवमुक्तं महात्मना। ब्रह्माणमभिसम्पूज्य जगामाशु यथागतम्॥<br><br>9971: आहूयाप्सरसो देवस्ततो लोकपितामहः। वाचा मधुरया प्राह सान्त्वयन्निव भारत॥<br><br>9972: इयमिन्द्रादनुप्राप्ता ब्रह्मवध्या वराङ्गनाः। चतुर्थमस्या भागांशं मयोक्ताः सम्प्रतीच्छत॥<br><br>9973: अप्सरस ऊचुः ग्रहणे कृतबुद्धीनां देवेश तव शासनात्। मोक्षं समयतोऽस्माकं चिन्तयस्व पितामह॥<br><br>9974: ब्रह्मोवाच रजस्वलासु नारीषु यो वै मैथुनमाचरेत्। तमेषा यास्यति क्षिप्रं व्येतु वो मानसो ज्वरः॥<br><br>9975: भीष्म उवाच तथेति हृष्टमनस इत्युक्त्वाप्सरसां गणाः। स्वानि स्थानानि सम्प्राप्य रेमिरे भरतर्षभ॥<br><br>9976: ततस्त्रिलोककृद् देवः पुनरेव महातपाः। अप:संचिन्तयामास ध्यातास्ताश्चाप्यथागमन्॥<br><br>9977: तास्तु सर्वाः समागम्य ब्रह्माणममितौजसम्। इदमूचुर्वचो राजन् प्रणिपत्य पितामहम्॥<br><br>9978: इमाः स्म देव सम्प्राप्तास्त्वत्सकाशमरिंदम्। शासनात् तव लोकेश समाज्ञापय नः प्रभो॥<br><br>9979: ब्रह्मोवाच इयं वृत्रादनुप्राप्ता पुरुहूतं महाभया। ब्रह्मवध्या चतुर्थांशमस्या यूयं प्रतीच्छत॥<br><br>9980: आप ऊचुः एवं भवतु लोकेश यथा वदसि नः प्रभो। मोक्षं समयतोऽस्माकं संचिन्तयितुमर्हसि॥<br><br>9981: त्वं हि देवेश सर्वस्य जगतः परमा गतिः। कोऽन्यः प्रसादो हि भवेद् यन्नः कृच्छ्रात् समुद्धरेत्। । ब्रह्मोवाच अल्पा इति मतिं कृत्वा यो नरो बुद्धिमोहितः। श्लेष्ममूत्रपुरीषाणि युष्मासु प्रतिमोक्ष्यति। ॥<br><br>9982: तमियं यास्यति क्षिप्रं तत्रैव च निवत्स्यति। तथा वो भविता मोक्ष इति सत्यं ब्रवीमि वः॥<br><br>9983: ततो विमुच्य देवेन्द्रं ब्रह्मवध्या युधिष्ठिर। यथा विसृष्टं तं वासमगमद्देवशासनात्॥<br><br>9984: एवं शक्रेण संप्राप्ता ब्रह्मवध्या जनाधिप। पितामहमनुज्ञाप्य सोऽश्वमेधमकल्पयत्॥<br><br>9985: श्रूयते च महाराज संप्राप्ता वासवेन वै। ब्रह्मवध्या ततः शुद्धिं हयमेधेन लब्धवान्॥<br><br>9986: समवाप्य श्रियं देवो हत्वारीश्च सहस्रशः। प्रहर्षमतुलं लेभे वासवः पृथिवीपते॥<br><br>9987: वृत्रस्य रुधिराच्चैव शिखण्डाः पार्थ जज्ञिरे। द्विजातिभिरभक्ष्यास्ते दीक्षितैश्च तपोधनैः॥<br><br>9988: सर्वावस्थं त्वमप्येषां द्विजातीनां प्रियं कुरु। इमे हि भूतले देवाः प्रथिताः कुरुनन्दन॥<br><br>9989: एवं शक्रेण कौरव्य बुद्धिसौक्ष्म्यान्महासुरः। उपायपूर्वं निहतो वृत्रो ह्यमिततेजसा॥<br><br>9990: एवं त्वमपि कौन्तेय पृथिव्यामपराजितः। भविष्यसि यथा देवः शतक्रतुरमित्रहा॥<br><br>9991: ये तु शक्रकथां दिव्यामिमां पर्वसु पर्वसु। विप्रमध्ये वदिष्यन्ति न ते प्राप्स्यन्ति किल्बिषम्॥<br><br>9992: इत्येतद् वृत्रमाश्रित्य शक्रस्यात्यद्भुतं महत्। कथितं कर्म ते तात किं भूयः श्रोतुमिच्छसि॥<br><br>9993: युधिष्ठिर उवाच पितामह महाप्राज्ञ सर्वशास्त्रविशारद। अस्मिन् वृत्रवधे देव विवक्षा मम जायते॥<br><br>9994: ज्वरेण मोहितो वृत्रः कथितस्ते जनाधिप। निहतो वासवेनेह वज्रेणेति तदानघ। । २। कथमेष महाप्राज्ञ ज्वरः प्रादुर्बभौ कुतः। ज्वरोत्पत्तिं निपुणतः श्रोतुमिच्छाम्यहं प्रभो॥<br><br>9995: भीष्म उवाच शृणु राजन् ज्वरस्येमं सम्भवं लोकविश्रुतम्। विस्तरं चास्य वक्ष्यामि यादृशश्चैव भारत॥<br><br>9996: पुरा मेरोमहाराज शृङ्गं त्रैलोक्यपूजितम्। ज्योतिष्कं नाम सावित्रं सर्वरत्नविभूषितम्॥<br><br>9997: अप्रमेयमनाधृष्यं सर्वलोकेषु भारत। तत्र देवो गिरितटे हेमधातुविभूषिते॥<br><br>9998: पर्यङ्क इव विभ्राजन्नुपविष्टो बभूव ह। शैलराजसुता चास्य नित्यं पार्वे स्थिता बभौ॥<br><br>9999: तथा देवा महात्मानो वसवश्वामितौजसः। तथैव च महात्मानावश्विनौ भिषजां वरौ। तथा वैश्रवणो राजा गुह्यकैरभिसंवृतः॥<br><br>10000: यक्षाणामीश्वरः श्रीमान् कैलासनिलयः प्रभुः। उपासन्त महात्मानमुशना च महामुनिः॥<br><br>10001: सनत्कुमारप्रमुखास्तथैव च महर्षयः। अङ्गिरःप्रमुखाश्चैव तथा देवर्षयोऽपरे॥<br><br>10002: विश्वावसुश्च गन्धर्वस्तथा नारदपर्वतौ। अप्सरोगणसंघाश्च समाजग्मुरनेकशः॥<br><br>10003: ववौ सुखः शिवो वायु नागन्धवहः शुचिः। सर्वर्तुकुसुमोपेताः पुष्पवन्तो द्रुमास्तथा॥<br><br>10004: तथा विद्याधराश्चैव सिद्धाश्चैव तपोधनाः। महादेवं पशुपति पर्युपासन्त भारत॥<br><br>10005: भूतानि च महाराज नानारूपधराण्यथ। राक्षसाश्च महारौद्राः पिशाचाश्च महाबलाः॥<br><br>10006: बहुरूपधरा हृष्टा नानाप्रहरणोद्यताः। देवस्यानुचरास्तत्र तस्थिरे चानलोपमाः॥<br><br>10007: नन्दी च भगवांस्तत्र देवस्यानुमते स्थितः। प्रगृह्य ज्वलितं शूलं दीप्यमानः स्वतेजसा॥<br><br>10008: गङ्गा च सरितां श्रेष्ठा सर्वतीर्थजलोद्भवा। पर्युपासत तं देवं रूपिणी कुरुनन्दन॥<br><br>10009: स एवं भगवांस्तत्र पूज्यमानः सुरर्षिभिः। देवैश्च सुमहातेजा महादेवो व्यतिष्ठत॥<br><br>10010: कस्यचित् त्वथ कालस्य दक्षो नाम प्रजापतिः। पूर्वोक्तेन विधानेन यक्ष्यमाणोऽन्वपद्यत॥<br><br>10011: ततस्तस्य मखं देवाः सर्वे शक्रपुरोगमाः। गमनाय समागम्य बुद्धिमापेदिरे तदा॥<br><br>10012: ते विमानैर्महात्मानो ज्वलनार्कसमप्रभैः। देवस्यानुमतेऽगच्छन् गङ्गाद्वारमिति श्रुतिः॥<br><br>10013: प्रस्थिता देवता दृष्ट्वा शैलराजसुता तदा। उवाच वचनं साध्वी देवं पशुपति पतिम्॥<br><br>10014: भगवन् क्वनु यान्त्येते देवाः शक्रपुरोगमाः। ब्रूहि तत्त्वेन तत्त्वज्ञ संशयो मे महानयम्॥<br><br>10015: महेश्वर उवाच दक्षो नाम महाभागे प्रजानां पतिरुत्तमः। हयमेधेन यजते तत्र यान्ति दिवौकसः॥<br><br>10016: उमोवाच यज्ञमेतं महादेव किमर्थं नाधिगच्छसि। केन वा प्रतिषेधेन गमनं ते न विद्यते॥<br><br>10017: महेश्वर उवाच सुरैरेव महाभागे पूर्वमेतदनुष्ठितम्। यज्ञेषु सर्वेषु मम न भाग उपकल्पितः॥<br><br>10018: पूर्वोपायोपपन्नेन मार्गेण वरवर्णिनि। न मे सुराः प्रयच्छन्ति भागं यज्ञस्य धर्मतः॥<br><br>10019: उमोवाच भगवन् सर्वभूतेषु प्रभावाभ्यधिको गुणैः। अजय्यश्चाप्यधृष्यश्च तेजसा यशसा श्रिया॥<br><br>10020: अनेन ते महाभाग प्रतिषेधेन भागतः। अतीव दुःखमुत्पन्नं वेपथुश्च ममानघ॥<br><br>10021: भीष्म उवाच एवमुक्त्वा तु सा देवी तदा पशुपति पतिम्। तूष्णीभूताभवद् राजन् दह्यमानेन चेतसा॥<br><br>10022: अथ देव्या मतं ज्ञात्वा हृद्गतं यच्चिकीर्षितम्। स समाज्ञापयामास तिष्ठ त्वमिति नन्दिनम्॥<br><br>10023: ततो योगबलं कृत्वा सर्वयोगेश्वरेश्वरः। तं यज्ञं स महातेजा भीमैरनुचरैस्तदा। ॥<br><br>10024: सहसा घातयामास देवदेवः पिनाकधूक्। केचिन्नादानमुञ्चन्त केचिद्धासांश्च चक्रिरे॥<br><br>10025: रुधिरेणापरे राजंस्तत्राग्नि समवाकिरन्। केचिद् यूपान् समुत्पाट्य बभ्रमुर्विकृताननाः॥<br><br>10026: आस्यैरन्ये चाग्रसन्त तथैव परिचारकान्। ततः स यज्ञो नृपते वध्यमानः समन्ततः॥<br><br>10027: आस्थाय मृगरूपं वै खमेवाभ्यगमत् तदा। तं तु यज्ञं तथारूपं गच्छन्तमुपलभ्य सः॥<br><br>10028: धनुरादाय बाणेन तदान्वसरत प्रभुः। ततस्तस्य सुरेशस्य क्रोधादमिततेजसः॥<br><br>10029: ललाटात् प्रसृतो घोरः स्वेदबिन्दुर्बभूव ह। तस्मिन् पतितमात्रे च स्वेदबिन्दौ तदा भुवि॥<br><br>10030: प्रादुर्बभूव सुमहानग्निः कालानलोपमः। तत्र चाजायत तदा पुरुषः पुरुषर्षभ॥<br><br>10031: ह्रस्वोऽतिमात्रं रक्ताक्षो हरिश्मश्रुर्विभीषणः। उर्ध्व केशोऽतिरोमाङ्ग श्येनोलूकस्तथैव च॥<br><br>10032: करालकृष्णवर्णश्च रक्तवासास्तथैव च। तं यज्ञं सुमहासत्त्वोऽदहत् कक्षमिवानलः॥<br><br>10033: व्यचरत् सर्वतो देवान् प्राद्रवत् स ऋषींस्तथा। देवाश्चाप्याद्रवन् सर्वे ततो भीता दिशो दश॥<br><br>10034: तेन तस्मिन् विचरता पुरुषेण विशाम्पते। पृथिवी ह्यचलद् राजन्नतीव भरतर्षभ। ॥<br><br>10035: हाहाभूतं जगत् सर्वमुपलक्ष्य तदा प्रभुः। पितामहो महादेवं दर्शयन् प्रत्यभाषत॥<br><br>10036: ब्रह्मोवाच भवतोऽपि सुराः सर्वे भागं दास्यन्ति वै प्रभो। क्रियतां प्रतिसंहारः सर्वदेवेश्वर त्वया॥<br><br>10037: इमा हि देवताः सर्वा ऋषयश्च परंतप। तव क्रोधान्महादेव न शान्तिमुपलेभिरे॥<br><br>10038: यश्चैष पुरुषो जात: स्वेदात् ते विबुधोत्तम। ज्वरो नामैष धर्मज्ञ लोकेषु प्रचरिष्यति॥<br><br>10039: एकीभूतस्य न त्वस्य धारणे तेजसः प्रभो। समर्था सकला पृथ्वी बहुधा सृज्यतामयम्॥<br><br>10040: इत्युक्तो ब्रह्मणा देवो भागे चापि प्रकल्पिते। भगवन्तं तथेत्याह ब्रह्माणममितौजसम्॥<br><br>10041: परां च प्रीतिमगमदुत्स्मयंश्च पिनाकधृक्। अवाप च तदा भागं यथोक्तं ब्रह्मणा भवः॥<br><br>10042: ज्वरं च सर्वधर्मज्ञो बहुधा व्यसृजत् तदा। शान्त्यर्थं सर्वभूतानां शृणु तच्चापि पुत्रक॥<br><br>10043: शीर्षाभितापो नागानां पर्वतानां शिलाजतु। अपां तु नीलिका विद्यान्निर्मोकं भुजगेषु च॥<br><br>10044: खोरकः सौरभेयाणामूषरं पृथिवीतले। पशूनामपि धर्मज्ञ दृष्टिप्रत्यवरोधनम्॥<br><br>10045: रन्ध्रागतमथाश्वानां शिखो दश्च बर्हिणाम्। नेत्ररोगः कोकिलस्य ज्वरः प्रोक्तो महात्मना॥<br><br>10046: अवीनां पित्तभेदश्च सर्वेषामिति नः श्रुतम्। शुकानामपि सर्वेषां हिक्किका प्रोच्यते ज्वरः॥<br><br>10047: शार्दूलेष्वथ धर्मज्ञ श्रमो ज्वर इहोच्यते। मानुषेषु तु धर्मज्ञ ज्वरो नामैष भारत॥<br><br>10048: मरणे जन्मनि तथा मध्ये चाविशते नरम्। एतन्माहेश्वरं तेजो ज्वरो नाम सुदारुणः॥<br><br>10049: नमस्यश्चैव मान्यश्च सर्वप्राणिभिरीश्वरः। अनेन हि समाविष्टो वृत्रो धर्मभृतां वरः॥<br><br>10050: व्यजृभत ततः शक्रस्तस्मै वज्रमवासृजत्। प्रविश्य वज्रं वृत्रं च दारयामास भारत॥<br><br>10051: दारितश्च स वज्रेण महायोगी महासुरः। जगाम परमं स्थानं विष्णोरमिततेजसः॥<br><br>10052: विष्णुभक्त्या हि तेनेदं जगद् व्याप्तमभूत् तदा। तस्माच्च निहतो युद्धे विष्णोः स्थानमवाप्तवान्॥<br><br>10053: इत्येष वृत्रमाश्रित्य ज्वरस्य महतो मया। विस्तरः कथितः पुत्र किमन्यत् प्रब्रवीमि ते॥<br><br>10054: इमां ज्वरोत्पत्तिमदीनमानसः पठेत् सदा यः सुसमाहितो नरः। विमुक्तरोगः स सुखी मुदा युतो लभेत कामान् स यथामनीषितान्॥<br><br>10055: जनमेजय उवाच प्राचेतसस्य दक्षस्य कथं वैवस्वतेऽन्तरे। विनाशमगमद् ब्रह्मन् हयमेधः प्रजापतेः॥<br><br>10056: देव्या मन्युकृतं मत्वा क्रुद्धः सर्वात्मकः प्रभुः। प्रसादात् तस्य दक्षेण स यज्ञः संधित: कथम्। एतद् वेदितुमिच्छेयं तन्मे ब्रूहि यथातथम्॥<br><br>10057: वैशम्पायन उवाच पुरा हिमवतः पृष्ठे दक्षो वै यज्ञमाहरत्। गङ्गाद्वारे शुभे देशे ऋषिसिद्धनिषेविते॥<br><br>10058: गन्धर्वाप्सरसाकीर्णे नानादुमलतावृते। ऋषिसङ्घः परिवृतं दक्षं धर्मभृतां वरम्॥<br><br>10059: पृथिव्यामन्तरिक्षे च ये च स्वर्लोकवासिनः। सर्वे प्राञ्जलयो भूत्वा उपतस्थुः प्रजापतिम्॥<br><br>10060: देवदानवगन्धर्वाः पिशाचोरगराक्षसाः। हाहाहूहूच गन्धर्वो तुम्बुरु रदस्तथा॥<br><br>10061: विश्वावसुर्विश्वसेनो गन्धर्वाप्सरसस्तथा। आदित्या वसवो रुद्राः साध्याः सह मरुद्गणैः॥<br><br>10062: इन्द्रेण सहिताः सर्वे आगता यज्ञभागिनः। उष्मपाः सोमपाश्चैव धूमपा आज्यपास्तथा॥<br><br>10063: ऋषयः पितरश्चैव आगता ब्रह्मणा सह। एते चान्ये च बहवो भूतग्रामाश्चतुर्विधाः॥<br><br>10064: जरायुजाण्डजाश्चैव सहसा स्वेदजोद्भिजैः। आहूता मन्त्रिताः सर्वे देवाश्च सह पत्निभिः॥<br><br>10065: विराजन्ते विमानस्था दीप्यमाना इवाग्नयः। तान् दृष्ट्वा मन्युनाऽऽविष्टो दधीचिर्वाक्यमब्रवीत्॥<br><br>10066: नायं यज्ञो न वा धर्मो यत्र रुद्रो न इज्यते। वधबन्धं प्रपन्ना वै किं नु कालस्य पर्ययः॥<br><br>10067: किंनु मोहान्न पश्यन्ति विनाशं पर्युपस्थितम्। उपस्थितं महाघोरं न बुध्यन्ति महाध्वरे॥<br><br>10068: इत्युक्तवा स महायोगी पश्यति ध्यानचक्षुषा। स पश्यति महादेवं देवीं च वरदां शुभाम्॥<br><br>10069: नारदं च महात्मानं तस्या देव्याः समीपतः। संतोषं परमं लेभे इति निश्चित्य योगवित्॥<br><br>10070: एकमन्त्रास्तु ते सर्वे येनेशो न निमन्त्रितः। तस्माद् देशादपक्रम्य दधीचिर्वाक्यमब्रवीत्॥<br><br>10071: अपूज्यपूजनाच्चैव पूज्यानां चाप्यपूजनात्। नृघातकसमं पापं शश्वत् प्राप्नोति मानवः॥<br><br>10072: अनृतं नोक्तपूर्वं मे न च वक्ष्ये कदाचन। देवतानामृषीणां च मध्ये सत्यं ब्रवीम्यहम्॥<br><br>10073: आगतं पशुभर्तारं स्रष्टारं जगतः पतिम्। अध्वरे ह्यग्रभोक्तारं सर्वेषां पश्यत प्रभुम्॥<br><br>10074: दक्ष उवाच सन्ति नो बहवो रुद्राः शूलहस्ताः कपर्दिनः। एकादशस्थानगता नाहं वेद्मि महेश्वरम्॥<br><br>10075: दधीचिरुवाच सर्वेषामेव मन्त्रोऽयं येनासौ न निमन्त्रितः। यथाहं शंकरादूर्ध्वं नान्यं पश्यामि दैवतम्। तथा दक्षस्य विपुलो यज्ञोऽयं न भविष्यति॥<br><br>10076: दक्ष उवाच एतन्मखेशाय सुवर्णपात्रे हविः समस्तं विधिमन्त्रपूतम्। विष्णोर्नयाम्यप्रतिमस्य भागं प्रभुर्विभुश्चाहवनीय एषः॥<br><br>10077: देव्युवाच किं नाम दानं नियमं तपो वा कुर्यामहं येन पतिर्ममाद्या लभेत भागं भगवानचिन्त्यो ह्यधु तथा भागमथो तृतीयम्॥<br><br>10078: एवं ब्रुवाणां भगवान्स पत्नी प्रहृष्टरूपः क्षुभितामुवाच। न वेत्सि मां देवि कृशोदराङ्गि किं नाम युक्तं वचनं मखेशे॥<br><br>10079: अहं विजानामि विशालनेत्रे ध्यानेन हीना न विदन्त्यसन्तः। तवाद्य मोहेन च सेन्द्रदेवा लोकास्त्रयः सर्वत एव मूढाः॥<br><br>10080: मामध्वरे शंसितारः स्तुवन्ति रथन्तरं सामगाश्चोपगान्ति। मां ब्राह्मणा ब्रह्मविदो यजन्ते ममाध्वर्यवः कल्पयन्ते च भागम्॥<br><br>10081: देव्युवाच सुप्राकृतोऽपि पुरुषः सर्वः स्त्रीजनसंसदि। स्तौति गवार्यते चापि स्वमात्मानं न संशयः॥<br><br>10082: श्रीभगवानुवाच नात्मानं स्तौमि देवेशि पश्य मे तनुमध्यमे। यं वक्ष्यामि वरारोहे यागार्थे वरवर्णिनि॥<br><br>10083: इत्युक्त्वा भगवान् पत्नीमुमां प्राणैरपि प्रियाम्। सोऽसृजद् भगवान् वक्त्राद् भूतं घोरं प्रहर्षणम्॥<br><br>10084: तमुवाचाक्षिप मखं दक्षस्येति महेश्वरः। ततो वक्त्राद् विमुक्तेन सिंहेनैकेन लीलया। ॥<br><br>10085: देव्या मन्युव्यपोहार्थं हतो दक्षस्य वै क्रतुः। मन्युना च महाभीमा महाकाली महेश्वरी॥<br><br>10086: आत्मनः कर्मसाक्षित्वे तेन सार्धं सहानुगा। देवस्थानुमतं मत्वा प्रणम्य शिरसा ततः॥<br><br>10087: आत्मनः सदृशः शौर्याद् बलरूपसमन्वितः। स एव भगवान् क्रोधः प्रतिरूपसमन्वितः॥<br><br>10088: अनन्तबलवीर्यश्च अनन्तबलपौरुषः। वीरभद्र इति ख्यातो देव्या मन्युप्रमार्जकः॥<br><br>10089: सोऽसृजद् रोमकूपेभ्यो रौम्यान् नाम गणेश्वरान्। रुद्रतुल्या गणा रौद्रा रुद्रवीर्यपराक्रमाः॥<br><br>10090: ते निपेतुस्ततस्तूर्णं दक्षयज्ञविहिंसया। भीमरूपा महाकायाः शतशोऽथ सहस्रशः॥<br><br>10091: ततः कलकिलाशब्दैराकाशं पूरयन्निव। तेन शब्देन महता त्रस्तास्तत्र दिवौकसः॥<br><br>10092: पर्वताश्च व्यशीर्यन्त चकम्पे च वसुंधरा। मारुताश्चैव घूर्णन्ते चुक्षुभे वरुणालयः॥<br><br>10093: अग्नयो नैव दीप्यन्ते नैव दीप्यति भास्करः। ग्रहा नैव प्रकाशन्ते नक्षत्राणि न चन्द्रमाः॥<br><br>10094: ऋषयो न प्रकाशन्ते न देवा न.च मानुषाः। एवं तु तिमिरीभूतं निर्दहन्त्यपमानिताः॥<br><br>10095: प्रहरन्त्यपरे घोरा यूपानुत्पाटयन्ति च। प्रमर्दन्ति तथा चान्ये विमर्दन्ति तथा परे॥<br><br>10096: आधावन्ति प्रधावन्ति वायुवेगा मनोजवाः। चूर्ण्यन्ते यज्ञपात्राणि दिव्यान्याभरणानि च॥<br><br>10097: विशीर्यमाणा दृश्यन्ते तारा इव नभस्तले। दिव्यान्नपानभक्ष्याणां राशयः पर्वतोपमाः॥<br><br>10098: क्षीरनद्योऽथ दृश्यन्ते घृतपायसकर्दमाः। दधिमण्डोदका दिव्याः खण्डशर्करवालुकाः॥<br><br>10099: षड् रसान् निवहन्त्येता गुडकुल्या मनोरमाः। उच्चावचानि मांसानि भक्ष्याणि विविधानि च॥<br><br>10100: पानकानि च दिव्यानि लेडचोष्याणि यानि च। भुञ्जते विविधैर्वक्त्रैविलुम्पन्त्याक्षिपन्ति च॥<br><br>10101: रुद्रकोपान्महाकाया: कालाग्निसदृशोपमाः। क्षोभयन् सुरसैन्यानि भीषयन्तः समन्ततः॥<br><br>10102: क्रीडन्ति विविधाकाराश्चिक्षिपुः सुरयोषितः। रुद्रकोधात् प्रयत्नेन सर्वदेवैः सुरक्षितम्॥<br><br>10103: तं यज्ञमदहच्छीघ्रं रुद्रकर्मा सभन्ततः। चकार भैरवं नादं सर्वभूतभवंकरम्॥<br><br>10104: छित्त्वा शिरो वै यज्ञस्य ननाद च मुमोद च। ततो ब्रह्मादयो देवा दक्षश्चैव प्रजापतिः॥<br><br>10105: ऊचुः प्राज्जलयः सर्वे कथ्यतां को भवानिति। वीरभद्र उवाच नाहं रुद्रो न वा देवी नैव भोक्तुमिहागतः॥<br><br>10106: देव्या मन्युकृतं मत्वा क्रुद्धः सर्वात्मकः प्रभुः। द्रष्टुं वा नैव विप्रेन्द्रान् नैव कौतूहलेन वा॥<br><br>10107: तव यज्ञविघातार्थं सम्प्राप्तं विद्धि मामिह। वीरभद्र इति ख्यातो रुद्रकोपाद् विनिःसृतः॥<br><br>10108: भद्रकालीति विख्याता देव्याः कोपाद् विनिःसृता। प्रेषितौ देवदेवेन यज्ञान्तिकमिहागतौ॥<br><br>10109: शरणं गच्छ विप्रेन्द्र देवदेवमुमापतिम्। वरं क्रोधोऽपि देवस्य वरदानं न चान्यतः॥<br><br>10110: वीरभद्रवचः श्रुत्वा दक्षो धर्मभृतां वरः। तोषयामास स्तोत्रेण प्रणिपत्य महेश्वरम्॥<br><br>10111: प्रपद्ये देवमीशानं शाश्वतं ध्रुवमव्ययम्। महादेवं महात्मानं विश्वस्य जगतः पतिम्॥<br><br>10112: प्राणापानौ संनिरुध्य वक्त्रस्थानेन यत्नतः। विचार्य सर्वतो दृष्टिं बहुदृष्टिरमित्रजित्॥<br><br>10113: सहसा देवदेवेशो ह्यग्निकुण्डात् समुत्थितः। बिभ्रत्सूर्यसहस्रस्य तेजः संवर्तकोपमः॥<br><br>10114: स्मितं कृत्वाब्रवीद् वाक्यं ब्रूहि किं करवाणि ते। श्राविते च मखाध्याये देवानां गुरुणा ततः॥<br><br>10115: तुमवाचाञ्जलिं कृत्वा दक्षो देवं प्रजापतिः भीतशङ्कितवित्रस्तः सबाष्पवदनेक्षणः॥<br><br>10116: यदि प्रसन्नो भगवान् यदि चाहं भवत्प्रियः। यदि वाहमनुग्राह्यो यदि वा वरदो मम॥<br><br>10117: यद् दग्धं भक्षितं पीतशितं यच्च नाशितम्। चूर्णीकृतापविद्धं च यज्ञसम्भारमीदृशम्॥<br><br>10118: दीर्घकालेन महता प्रयत्नेन सुसंचितम्। तन्न मिथ्या भवेन्मह्यं वरमेतमहं वृणे॥<br><br>10119: तथास्त्वित्याह भगवान् भगनेत्रहरो हरः। धर्माध्यक्षो विरूपाक्षस्त्र्यक्षो देवः प्रजापतिः॥<br><br>10120: जानुभ्यामवनीं गत्वा दक्षो लब्ध्वा भवाद् वरम्। नाम्नामष्टसहस्रेण स्तुतवान् वृषभध्वजम्॥<br><br>10121: युधिष्ठिर उवाच यैर्नामधेयैः स्तुतवान् दक्षो देवं प्रजापतिः। वक्तुमर्हसि मे तात श्रोतुं श्रद्धा ममानघ॥<br><br>10122: भीष्म उवाच श्रूयतां देवदेवस्य नामान्यद्भुतकर्मणः। गूढव्रतस्य गुह्यानि प्रकाशानि च भारत॥<br><br>10123: नमस्ते देवदेवेश देवारिबलसूदन। देवेन्द्रबलविष्टम्भ देवदानवपूजित॥<br><br>10124: सहस्राक्ष विरूपाक्ष त्र्यक्ष यक्षाधिपप्रिय। सर्वत:पाणिपादान्त सर्वतोऽक्षिशिरोमुखा॥<br><br>10125: सर्वतःश्रुतिमॅल्लोके सर्वमावृत्य तिष्ठसि। शङ्खकर्ण महाकर्ण कुम्भकर्णार्णवालय॥<br><br>10126: गजेन्द्रकर्ण गोकर्ण पाणिकर्ण नमोऽस्तु ते। शतोदर शतावर्त शतजिह्व नमोऽस्तु ते॥<br><br>10127: गायन्ति त्वा गायत्रिणोऽर्चन्त्यर्कमर्किणः। ब्रह्माणं त्वां शतक्रतुमूर्ध्वं खमिव मेनिरे॥<br><br>10128: मूर्ती हि ते महामूर्ते समुद्राम्बरसंनिभा सर्वा वै देवता ह्यस्मिन् गावो गोष्ठ इवासते॥<br><br>10129: भवच्छरीरे पश्यामि सोममग्नि जलेश्वरम्। आदित्यमथ वै विष्णुं ब्रह्माणं च बृहस्पतिम्॥<br><br>10130: भगवान् कारणं कार्य क्रिया करणमेव च। असतश्च सतश्चैव तथैव प्रभवाप्ययौ॥<br><br>10131: नमो भवाय शर्वाय रुद्राय वरदाय च। पशूनां पतये नित्यं नमोऽस्त्वन्धकघातिने॥<br><br>10132: त्रिजटाय त्रिशीर्षाय त्रिशूलवरपाणिने। त्र्यम्बकाय त्रिनेत्राय त्रिपुरनाय वै नमः॥<br><br>10133: नमश्चण्डाय कुण्डाय अण्डायाण्डधराय च। दण्डिने समकर्णाय दण्डिमुण्डाय वै नमः॥<br><br>10134: नमोर्ध्वदंष्ट्रकेशाय शुक्लायावतताय च। विलोहिताय धूम्राय नीलग्रीवाय वै नमः॥<br><br>10135: नमोऽस्त्वप्रतिरूपाय विरूपाय शिवाय च। सूर्याय सूर्यमालाय सूर्यध्वजपताकिने॥<br><br>10136: नमः प्रमथनाथाय वृषस्कन्धाय धन्विने। शबूंदमाय दण्डाय पर्णचीरपटाय च॥<br><br>10137: नमो हिरण्यगर्भाय हिरण्यकवचाय च। हिरण्यकृतचूडाय हिरण्यपतये नमः॥<br><br>10138: नमः स्तुताय स्तुत्याय स्तूयमानाय वै नमः। सर्वाय सर्वभक्षाय सर्वभूतान्तरात्मने॥<br><br>10139: नमो हो। ऽथ मन्त्राय शुक्लध्वजपताकिने। नमो नाभाय नाभ्याय नमः कटकटाय च॥<br><br>10140: नमोऽस्तु कृशनासाय कृशाङ्गाय कृशाय च। संहृष्टाय विहृष्टाय नमः किलकिलाय च॥<br><br>10141: नमोऽस्तु शयमानाय शयितायोत्थिताय च। स्थिताय धावमानाय मुण्डाय जटिलाय च॥<br><br>10142: नमो नर्तनशीलाय मुखवादित्रवादिने। नाद्योपहारलुब्धाय गीतवादित्रशालिने॥<br><br>10143: नमो ज्येष्ठाय श्रेष्ठाय बलप्रमथनाय च। कालनाथाय कल्याय क्षयायोपक्षयाय च॥<br><br>10144: भीमदुन्दुभिहासाय भीमव्रतधराय च। उग्राय च नमो नित्यं नमोऽस्तु दशबाहवे॥<br><br>10145: नमः कपालहस्ताय चितिभस्मप्रियाय च। विभीषणाय भीष्माय भीमव्रतधराय च॥<br><br>10146: नमो विकृतवक्त्राय खगजिह्वाय दंष्ट्रिणे। पक्वाममांसलुब्धाय तुम्बीवीणाप्रियाय च॥<br><br>10147: नमो वृषाय वृष्याय गोवृषाय वृषाय च। कटंकटाय दण्डाय नमः पचपचाय च॥<br><br>10148: नमः सर्ववरिष्ठाय वराय वरदाय च। वरमाल्यगन्धवस्त्राय वरातिवरदे नमः॥<br><br>10149: नमो रक्तविरक्ताय भावनायाक्षमालिने। सम्भिन्नाय विभिन्नाय छायायातपनाय च॥<br><br>10150: अघोरघोररूपाय घोरघोरतराय च। नमः शिवाय शान्ताय नमः शान्ततमाय च॥<br><br>10151: एकपाद्बहुनेत्राय एकशीर्णे नमोऽस्तु ते। रुद्राय क्षुद्रलुब्धाय संविभागप्रियाय च॥<br><br>10152: पञ्चालाय सिताङ्गाय नमः शमशमाय च। नमश्चण्डिकघण्टाय घण्टायाघण्टघण्टिने॥<br><br>10153: सहस्राध्मातघण्टाय घण्टामालाप्रियाय च। प्राणघण्टाय गन्धाय नमः कलकलाय च॥<br><br>10154: हूंहूंहूंकारपाराय हूंहूंकारप्रियाय च। नमः शमशमे नित्यं गिरिवृक्षालयाय च॥<br><br>10155: १००। गर्भमांससृगालाय तारकाय तराय च। नमो यज्ञाय यजिने हुताय प्रहुताय च॥<br><br>10156: यज्ञवाहाय दान्ताय तप्यायातपनाय च। नमस्तटाय तट्याय तटानां पतये नमः॥<br><br>10157: अन्नदायानपतये नमस्त्वन्नभुजे तथा। नमः सहस्रशीर्षाय सहस्रचरणाय च। १०३। । सहस्रोद्यतशूलाय सहस्रनयनाय च। नमो बालार्कवर्णाय बालरूपधराय च। १०४॥<br><br>10158: बालानुचरगोप्ताय बालक्रीडनकाय च। नमो वृद्धाय लुब्धाय क्षुब्धाय क्षोभणाय च॥<br><br>10159: तरङ्गाङ्कितकेशाय मुञ्जकेशाय वै नमः। नमः षट्कर्मतुष्टाय त्रिकर्मनिरताय च॥<br><br>10160: वर्णाश्रमाणां विधिवत् पृथक्कर्मनिवर्तिने। नमो घुष्याय घोषाय नमः कलकलाय च॥<br><br>10161: श्वेतपिङ्गलनेत्राय कृष्णरक्तेक्षणाय च। प्राणभग्नाय दण्डाय स्फोटनाय कृशाय च॥<br><br>10162: धर्मकामार्थमोक्षाणां कथनीयकथाय च। सांख्याय सांख्यमुख्याय सांख्ययोगप्रवर्तिने॥<br><br>10163: नमो रथ्यविरथ्याय चतुष्पथरथाय च। कृष्णाजिनोत्तरीयाय व्यालयज्ञोपवीतिने॥<br><br>10164: ईशान वज्रसंघात हरिकेश नमोऽस्तु ते। त्र्यम्बकाम्बिकनाथाय व्यक्ताव्यक्त नमोऽस्तु ते॥<br><br>10165: काम कामद कामन तृप्तातृप्तविचारिणे। सर्व सर्वद सर्वघ्न संध्याराग नमोऽस्तु ते॥<br><br>10166: महाबल महाबाहो महासत्त्व महाद्युते। महामेघचयप्रख्य महाकाल नमोऽस्तु ते॥<br><br>10167: स्थूल जीर्णाङ्ग जटिले वल्कलाजिनधारिणे। दीप्तसूर्याग्निजटिले वल्कलाजिनवाससे। सहस्रसूर्यप्रतिम तपोनित्य नमोऽस्तु ते॥<br><br>10168: उन्मादन शतावर्त गङ्गातोयामूर्धज। चन्द्रावर्त युगावर्त मेघावर्त नमोऽस्तु ते॥<br><br>10169: त्वमन्नमनभोक्ता च अन्नदोऽन्नभुगेव च। अन्नस्रष्टा च पक्ता च पक्वभुक्पवनोऽनलः॥<br><br>10170: जरायुजाण्डजाश्चैव स्वेदजाश्च तथोद्भिजाः। त्वमेव देवदेवेश भूतग्रामश्चतुर्विधः॥<br><br>10171: चराचरस्य स्रष्टा त्वं प्रतिहर्ता तथैव च। त्वामाहुर्ब्रह्मविदुषो ब्रह्म ब्रह्मविदां वर॥<br><br>10172: मनसः परमा योनिः खं वायुर्योतिषां निधिः। ऋक्सामानि तथोङ्कारमाहुस्त्वां ब्रह्मवादिनः॥<br><br>10173: हायिहायिहुवाहायिहावुहायि तथासकृत्। गायन्ति त्वां सुरश्रेष्ठ सामगा ब्रह्मवादिनः॥<br><br>10174: यजुर्मयो ऋङ्मयश्च त्वमाहुतिमयस्तथा। पठ्यसे स्तुतिभिश्चैव वेदोपनिषदां गणैः॥<br><br>10175: ब्राह्मणाः क्षत्रिया वैश्याः शूद्रा वर्णावराश्च ये। त्वमेव मेघसंघाश्च विद्युत्स्तनितगर्जितः॥<br><br>10176: संवत्सरस्त्वमृतवो मासो मासार्धमेव च। युगं निमेषाः काष्ठास्त्वं नक्षत्राणि ग्रहाः कलाः॥<br><br>10177: वृक्षाणां ककुदोऽसि त्वं गिरीणां शिखराणि च। व्याघ्रो मृगाणां पततां तार्योऽनन्तश्च भोगिनाम्॥<br><br>10178: क्षीरोदो हृदधीनां च यन्त्राणां धनुरेव च। वज्रः प्रहरणानां च व्रतानां सत्यमेव च॥<br><br>10179: त्वमेव द्वेष इच्छा च रागो मोहः क्षमाक्षमे। व्यवसायो धृतिर्लोभः कामक्रोधौ जयाजयौ॥<br><br>10180: त्वं गदी त्वं शरी चापी खट्वाङ्गी झर्झरी तथा। छेत्ता भेत्ता प्रहर्ता त्वं नेता मन्ता पिता मतः॥<br><br>10181: दशलक्षणसंयुक्तो धर्मोऽर्थः काम एव च। गङ्गा समुद्राः सरितः पल्वलानि सरांसि च॥<br><br>10182: लता वल्यस्तृणौषध्यः पशवो मृगपक्षिणः। द्रव्यकर्मसमारम्भः कालः पुष्पफलप्रदः॥<br><br>10183: आदिश्चान्तश्च देवानां गायत्र्योङ्कार एव च। हरितो रोहितो नीलः कृष्णो रक्तस्तथारुणः। कदुश्च कपिलश्चैव कपोतो मेचकस्तथा॥<br><br>10184: अवर्णश्च सुवर्णश्च वर्णकारो घनोपमः। सुवर्णनामा च तथा सुवर्णप्रिय एव च॥<br><br>10185: त्वमिन्द्रश्च यमश्चैव वरुणो धनदोऽनलः। उपप्लवचित्रभानुः स्वर्भानुर्भानुरेव च॥<br><br>10186: होत्रं होता च होम्यं च हुतं चैव तथा प्रभुः। त्रिसौपर्णं तथा ब्रह्म यजुषां शतरुद्रियम्॥<br><br>10187: पवित्रं च पवित्राणां मङ्गलानां च मङ्गलम्। गिरिको हिंडुको वृक्षो जीवः पुद्गल एव च॥<br><br>10188: प्राणः सत्त्वं रजश्चैव तमश्चाप्रमदस्तथा। प्राणोऽपानः समानश्च उदानो व्यान एव च॥<br><br>10189: उन्मेषश्च निमेषश्च क्षुतं जृम्भितमेव च। लोहितान्तर्गता दृष्टिर्महावक्त्रो महोदरः॥<br><br>10190: सूचीरोमा हरिश्मश्रुर्ध्वकेशश्चलाचलः। गीतवादित्रतत्त्वज्ञो गीतवादनकप्रियः॥<br><br>10191: मत्स्यो जलचरो जाल्योऽकलः केलिकल: कलिः। अकालश्चातिकालश्च दुष्कालः काल एव च॥<br><br>10192: मृत्युः क्षुरश्च कृत्यश्च पक्षोऽपक्षक्षयंकरः। मेघकालो महादंष्ट्रः संवर्तकबलाहकः॥<br><br>10193: घण्टोऽघण्टो घटी घण्टी चरुचेली मिलीमिली। ब्रह्मकायिकमग्नीनां दण्डी मुण्डस्त्रिदण्डधृक्॥<br><br>10194: चतुर्युगश्चतुर्वेदश्चातुर्होत्रप्रवर्तकः। चातुराश्रम्यनेता च चातुर्वर्ण्यकरश्च यः॥<br><br>10195: सदा चाक्षप्रियो धूर्तो गणाध्यक्षो गणाधिपः। रक्तमाल्याम्बरधरो गिरिशो गिरिकप्रियः॥<br><br>10196: शिल्पिकः शिल्पिनां श्रेष्ठः सर्वशिल्पप्रवर्तकः। भगनेत्राङ्कशश्चण्डः पूष्णो दन्तविनाशनः॥<br><br>10197: स्वाहा स्वधा वषट्कारो नमस्कारो नमो नमः। गूढवतो गुह्यतपास्तारकस्तारकामयः॥<br><br>10198: धाता विधाता संधाता विधाता धारणोऽधरः। ब्रह्मा तपश्च सत्यं च ब्रह्मचर्यमथार्जवम्॥<br><br>10199: भूतात्मा भूतकृद्भूतो भूतभव्यभवोद्भवः। भूर्भुवः स्वरितश्चैव ध्रुवो दान्तो महेश्वरः॥<br><br>10200: दीक्षितोऽदीक्षितः क्षान्तो दुर्दान्तोऽदान्तनाशनः। चन्द्रावतॊ युगावर्तः संवर्तः सम्प्रवर्तकः॥<br><br>10201: कामो बिन्दुरणुः स्थूल: कर्णिकारस्रजप्रियः। नन्दीमुखो भीममुखः सुमुखो दुर्मुखोऽमुखः॥<br><br>10202: चतुर्मुखो बहुमुखो रणेष्वग्निमुखस्तथा। हिरण्यगर्भः शकुनिर्महोरगपतिविराट॥<br><br>10203: अधर्महा महापावश्चण्डधारो गणाधिपः। गोनो गोप्रतारश्च गोवृषेश्वरवाहनः॥<br><br>10204: त्रैलोक्यगोप्ता गोविन्दो गोमार्गोऽमार्ग एव च। श्रेष्ठः स्थिरश्च स्थाणुश्च निष्कम्पः कम्प एव च॥<br><br>10205: दुर्वारणो दुर्विषहो दुःसहो दुरतिक्रमः। दुर्धर्षो दुष्प्रकम्पश्च दुर्विषो दुर्जयो जयः॥<br><br>10206: शशः शशाङ्कः शमनः शीतोष्णक्षुज्जराधिकृत्। आधयो व्याधयश्चैव व्याधहा व्याधिरेव च॥<br><br>10207: मम यज्ञमृगव्याधो व्याधीनामागमो गमः। शिखण्डी पुण्डरीकाक्षः पुण्डरीकवनालयः॥<br><br>10208: दण्डधारस्त्र्यम्बकश्च उग्रदण्डोऽण्डनाशनः। विषाग्निपाः सुरश्रेष्ठः सोमपास्त्वं मरुत्पतिः॥<br><br>10209: अमृतपास्त्वं जगन्नाथ देवदेव गणेश्वरः। विषाग्निपा मृत्युपाश्च क्षीरपाः सोमपास्तथा। मधुश्च्युतानामग्रपास्त्वमेव तुषिताद्यपाः॥<br><br>10210: हिरण्यरेताः पुरुषस्त्वमेव त्वं स्त्री पुमांस्त्वं च नपुंसकं च। स्त्वं नागेन्द्र शक्रस्त्वं विश्वकृद्धिश्वकर्ता॥<br><br>10211: विश्वकृद् विश्वकृतां वरेण्यस्त्वं विश्ववाहो विश्वरूपस्तेजस्वी विश्वतोमुखः। चन्द्रादित्यौ चक्षुषी ते हृदयं च पितामहः॥<br><br>10212: महोदधिः सरस्वती वाग् बलमनलोऽनिल: अहोरात्रं निमेषोन्मेषकर्म॥<br><br>10213: न ब्रह्मा न च गोविन्दः पौराणा ऋषयो न ते। माहात्म्यं वेदितुं शक्ता याथातथ्येन ते शिव॥<br><br>10214: या मूर्तयः सुसूक्ष्मास्ते न मां यान्ति दर्शनम्। त्राहि मां सततं रक्ष पिता पुत्रमिवौरसम्॥<br><br>10215: रक्ष मां रक्षणीयोऽहं तवानघ नमोऽस्तु ते। भक्तानुकम्पी भगवान् भक्तश्चाहं सदा त्वयि॥<br><br>10216: यः सहस्राण्यनेकानि पुंसामावृत्य दुर्दशः। तिष्ठत्येकः समुद्रान्ते स मे गोप्तास्तु नित्यशः॥<br><br>10217: यं विनिद्रा जितश्वासाः सत्त्वस्थाः संयतेन्द्रियाः। ज्योतिः पश्यन्ति युञ्जानास्तस्मै योगात्मने नमः॥<br><br>10218: जटिले दण्डिने नित्यं लम्बोदरशरीरिणे। कमण्डलुनिषङ्गाय तस्मै ब्रह्मात्मने नमः॥<br><br>10219: यस्य केशेषु जीमूता नद्यः सर्वाङ्गसंधिषु। कुक्षौ समुद्राश्चत्वारस्तस्मै तोयात्मने नमः॥<br><br>10220: सम्भक्ष्य सर्वभूतानि युगान्ते पर्युपस्थिते। यः शेते जलमध्यस्थस्तं प्रपद्येऽम्बुशायिनम्॥<br><br>10221: प्रविश्य वदनं राहोर्यः सोमं पिबते निशि। ग्रसत्यर्कं च स्वर्भानुभूत्वा मां सोऽभिरक्षतु॥<br><br>10222: ये चानुपतिता गर्भा यथा भागानुपासते। नमस्तेभ्यः स्वधा स्वाहा प्राप्नुवन्तु मुदन्तु ते॥<br><br>10223: येऽङ्गुष्ठमात्राः पुरुषा देहस्था: सर्वदेहिनाम्। रक्षन्तु ते हि मां नित्यं नित्यं चाप्याययन्तु माम्॥<br><br>10224: ये न रोदन्ति देहस्था देहिनो रोदयन्ति च। हर्षयन्ति न हृष्यन्ति नमस्तेभ्योऽस्तु नित्यशः॥<br><br>10225: ये नदीषु समुद्रेषु पर्वतेषु गुहासु च। वृक्षालेषु गोष्ठेषु कान्तारे गहनेषु च॥<br><br>10226: चतुष्पथेषु रथ्यासु चत्वरेषु तटेषु च। हस्त्यश्वरथशालासु जीर्णोद्यानालयेषु च॥<br><br>10227: येषु पञ्चसु भूतेषु दिशासु विदिशासु च। चन्द्रार्कयोर्मध्यगता ये च चन्द्रार्करश्मिषु॥<br><br>10228: रसातलगता ये च ये च तस्मै परं गताः। नमस्तेभ्यो नमस्तेभ्यो नमस्तेभ्योऽस्तुनित्यशः॥<br><br>10229: येषां न विद्यते संख्या प्रमाणं रूपमेव च। असंख्येयगुणा रुद्रा नमस्तेभ्योऽस्तु नित्यशः॥<br><br>10230: सर्वभूतकरो यस्मात् सर्वभूतपतिर्हरः। सर्वभूतान्तरात्मा च तेन त्वं न निमन्त्रितः॥<br><br>10231: त्वमेव हीज्यसे यस्माद् यज्ञैर्विविधदक्षिणैः। त्वमेव कर्ता सर्वस्य तेन त्वं न निमन्त्रितः॥<br><br>10232: अथवा मायया देव सूक्ष्मया तव मोहितः। एतस्मात् कारणाद् वापि तेन त्वं न निमिन्त्रितः॥<br><br>10233: प्रसीद मम भद्रं ते भव भावगतस्य मे। त्वयि मे हृदयं देव त्वयि बुद्धिर्मनस्त्वयि॥<br><br>10234: स्तुत्वैवं स महादेवं विरराम प्रजापतिः। भगवानपि सुप्रीतः पुनर्दक्षमभाषत॥<br><br>10235: परितुष्टोऽस्मि ते दक्ष स्तवनानेन सुव्रत। बहुनात्र किमुक्तेन मत्समीपे भविष्यसि॥<br><br>10236: अश्वमेधसहस्रस्य वाजपेयशतस्य च। प्रजापते मत्प्रसादात् फलभागी भविष्यसि॥<br><br>10237: अथैनमब्रवीद् वाक्यं लोकस्याधिपतिर्भवः। आश्वासनकरं वाक्यं वाक्यविद्वाक्य सम्मतम्॥<br><br>10238: दक्ष दक्ष न कर्तव्यो मन्युर्विजमिमं प्रति। अहं यज्ञहरस्तुभ्यं दृष्टमेतत् पुरातनम्॥<br><br>10239: भूयश्च ते वरं दद्मि तं त्वं गृह्णीष्व सुव्रत। प्रसन्नवदनो भूत्वा तदिहैकमनाः शृणु॥<br><br>10240: वेदात् षडङ्गादुद्धृत्य सांख्ययोगाच्च युक्तितः। तपः सुतप्तं विपुलं दुश्चरं देवदानवैः॥<br><br>10241: अपूर्वं सर्वतोभद्रं सर्वतोमुखमव्ययम्। अब्दैर्दशाहसंयुक्तं गूढमप्राज्ञनिन्दितम्॥<br><br>10242: वर्णाश्रमकृतैर्धविपरीतं क्वचित्समम्। गतान्तरध्यवसितमत्याश्रममिदं व्रतम्॥<br><br>10243: मया पाशुपतं दक्ष शुभमुत्पादितं पुरा। तस्य चीर्णस्य तत् सम्यक् फलं भवति पुष्कलम्। तच्चास्तु ते महाभाग त्यज्यतां मानसो ज्वरः॥<br><br>10244: एवमुक्त्वा महादेवः सपत्नीकः सहानुगः। अदर्शनमनुप्राप्तो दक्षस्यामितविक्रमः॥<br><br>10245: दक्षप्रोक्तं स्तवमिमं कीर्तयेद यः शृणोति वा। नाशुभं प्राप्नुयात् किंचिद् दीर्घमायुरवाप्नुयात्॥<br><br>10246: यथा सर्वेषु देवेषु वरिष्ठो भगवाञ्छिवः। तथा स्तवो वरिष्ठोऽयं स्तवानां ब्रह्मसम्मितः॥<br><br>10247: यशोराज्यसुखैश्चर्यकामार्थधनकाङ्गिभिः। श्रोतव्यो भक्तिमास्थाय विद्याकामैश्च यत्नतः॥<br><br>10248: व्याधितो दुःखितो दीनश्चोरग्रस्तो भयार्दितः। राजकार्याभियुक्तो वा मुच्यते महतो भयात्॥<br><br>10249: अनेनैव तु देहेन गणानां समतां व्रजेत्। तेजसा यशसा चैव युक्तो भवति निर्मलः॥<br><br>10250: न राक्षसाः पिशाचा वा न भूता न विनायकाः। विनं कुर्युगुहे तस्य यत्रायं पठ्यते स्तवः॥<br><br>10251: शृणुयाच्चैव या नारी तद्भक्ता ब्रह्मचारिणी। पितृपक्षे भर्तृपक्षे पूज्या भवति देववत्॥<br><br>10252: शृणुयाद् यः स्तवं कृत्स्नं कीर्तयेद् वा समाहितः। तस्य सर्वाणि कर्माणि सिद्धिं गच्छन्त्य भीक्ष्णशः। । मनसा चिन्तितं यच्च यच्च वाचानुकीर्तितम्। सर्वं सम्पद्यते तस्य स्तवस्यास्यानुकीर्तनात्॥<br><br>10253: देवस्य च गुहस्यापि देव्या नन्दीश्वरस्य च। बलिं सुविहितं कृत्वा दमेन नियमेन च॥<br><br>10254: ततस्तु युक्तो गृह्णयानामान्याशु यथाक्रमम्। ईप्सितालँभते सोऽर्थान् भोगान् कामांश्च मानवः। । मृतश्च स्वर्गमाप्नोति तिर्यक्षु च न जायते। इत्याह भगवान् व्यासः पराशरसुतः प्रभुः॥<br><br>10255: युधिष्ठिर उवाच अध्यात्मं नाम यदिदं पुरुषस्येह विद्यते। यदध्यात्मं यतश्चैव तन्मे ब्रूहि पितामह॥<br><br>10256: भीष्म उवाच सर्वज्ञानं परं बुद्ध्या यन्मां त्वमनुपृच्छसि। तद् व्याख्यास्यामि ते तात तस्य व्याख्यामिमां शृणु। । पृथिवी वायुराकाशमापो ज्योतिश्च पञ्चमम्। महाभूतानि भूतानां सर्वेषां प्रभवाप्ययौ॥<br><br>10257: स तेषां गुणसंघातः शरीरं भरतर्षभ। सततं हि प्रलीयन्ते गुणास्ते प्रभवन्ति च॥<br><br>10258: ततः सृष्टानि भूतानि तानि यान्ति पुनः पुनः। महाभूतानि भूतेभ्य ऊर्मयः सागरे यथा॥<br><br>10259: प्रसारयित्वेहाङ्गानि कूर्मः संहरते यथा। तद्वद् भूतानि भूतानामल्पीयांसि स्थवीयसाम्॥<br><br>10260: आकाशात् खलु यो घोषः संघातस्तु महीगुणः। वायोः प्राणो रसस्त्वद्भ्यो रूपं तेजस उच्यते॥<br><br>10261: इत्येतन्मयमेवैतत् सर्वं स्थावरजङ्गमम्। प्रलये च तमभ्येति तस्मादुद्दिश्यते पुनः॥<br><br>10262: महाभूतानि पञ्चैव सर्वभूतेषु भूतकृत्। विषयान् कल्पयामास यस्मिन् यदनुपश्यति॥<br><br>10263: शब्दश्रोत्रे तथा खानि त्रयमाकाशयोनिजम्। रसः स्नेहश्च जिह्वा च अपामेते गुणाः स्मृताः॥<br><br>10264: रूपं चक्षुर्विपाश्च त्रिविधं ज्योतिरुच्यते। प्रेयं घ्राणं शरीरं च एते भूमिगुणाः स्मृताः॥<br><br>10265: प्राणः स्पर्शश्च चेष्टा च वायोरेते गुणाः स्मृताः। इति सर्वगुणा राजन् व्याख्याताः पाञ्चभौतिकाः॥<br><br>10266: सत्त्वं रजस्तमः कालः कर्म बुद्धिश्च भारत। मनःषष्ठानि चैतेषु ईश्वरः समकल्पयत्॥<br><br>10267: यदूर्ध्वं पादतलयोरवाङ् मूर्ध्नश्च पश्यसि। एतस्मिन्नेव कृत्स्नेयं वर्तते बुद्धिरन्तरे॥<br><br>10268: इन्द्रियाणि नरे पञ्च षष्ठं तु मन उच्यते। सप्तमी बुद्धिमेवाहुः क्षेत्रज्ञः पुनरष्टमः॥<br><br>10269: इन्द्रियाणि च कर्ता च विचेतव्यानि भागशः। तमः सत्त्वं रजश्चैव तेऽपि भावास्तदाश्रयाः॥<br><br>10270: चक्षुरालोचनायैव संशयं कुरुते मनः। बुद्धिरध्यवसानाय साक्षी क्षेत्रज्ञ उच्यते। तमः सत्त्वं रजति काल: कर्म च भारत॥<br><br>10271: गुणैर्नेनीयते बुद्धिर्बुद्धिरेवेन्द्रियाणि च। मनः षष्ठानि सर्वाणि बुद्ध्यभावे कुतो गणाः॥<br><br>10272: येन पश्यति तच्चक्षुः शृण्वती श्रोत्रमुच्यते। जिघ्रती भवति घ्राणं रसती रसना रसान्॥<br><br>10273: स्पर्शनं स्पर्शती स्पर्शान् बुद्धिर्विक्रियतेऽसकृत्। यदा प्रार्थयते किंचित् तदा भवति सा मनः॥<br><br>10274: अधिष्ठानानि बुद्ध्या हि पृथगेतानि पञ्चधा। इन्द्रियाणीति तान्याहुस्तेषु दुष्टेषु दुष्यति॥<br><br>10275: पुरुष तिष्ठती बुद्धिस्त्रिषु भावेषु वर्तते। कदाचिल्लभते प्रीति कदाचिदपि शोचति॥<br><br>10276: न सुखेन न दुःखेन कदाचिदपि वर्तते। सेयं भावात्मिका भावांस्त्रीनेतान् परिवर्तते॥<br><br>10277: सरितां सागरो भर्ता यथा वेलामिवोर्मिवान्। इति भावगता बुद्धिर्भावे मनसि वर्तते॥<br><br>10278: प्रवर्तमानं तु रजस्तद्भावेनानुवर्तते। प्रहर्षः प्रीतिरानन्दः सुखं संशान्तचित्तता॥<br><br>10279: कथंचिदुपपद्यन्ते पुरुषे सात्त्विका गुणाः। परिदाहस्तथा शोकः संतापोऽपूर्तिरक्षमा॥<br><br>10280: लिङ्गानि रजसस्तानि दृश्यन्ते हेत्वहेतुभिः। अविद्या रागमोहौ च प्रमादः स्तब्धता भयम्॥<br><br>10281: असमृद्धिस्तथा दैन्यं प्रमोहः स्वप्नतन्द्रिता। कथंचिदुपवर्तन्ते विविधास्तामसा गुणाः॥<br><br>10282: तत्र यत् प्रीतिसंयुक्तं काये मनसि वा भवेत्। वर्तते सात्त्विको भाव इत्युपेक्षेत तत् तथा॥<br><br>10283: अथ यद् दुःखसंयुक्तमप्रीतिकरमात्मनः। प्रवृत्तं रज इत्येव तदसंरभ्य चिन्तयेत्॥<br><br>10284: अथ यन्मोहसंयुक्तं काये मनसि वा भवेत्। अप्रतय॑मविज्ञेयं तमस्तदुपधारयेत्॥<br><br>10285: इति बुद्धिगतीः सर्वा व्याख्याता यावतीरिह। एतद् बुद्ध्वा भवेद् बुद्धः किमन्यद् बुद्धलक्षणम्॥<br><br>10286: सत्त्वक्षेत्रज्ञयोरेतदन्तरं विद्धि सूक्ष्मयोः। सृजतेऽत्र गुणानेक एको न सृजते गुणान्। ॥<br><br>10287: पृथग्भूतौ प्रकृत्या तु सम्प्रयुक्तौ च सर्वदा। यथा मत्स्योऽद्भिरन्यः स्यात् सम्प्रयुक्तो भवेत् तथा। । ३४। न गुणा विदुरात्मानं स गुणान् वेद सर्वतः। परिद्रष्टा गुणानां तं संस्रष्टा मन्यते यथा। ॥<br><br>10288: आश्रयो नास्ति सत्त्वस्य गुणसर्गेण चेतना। सत्त्वमस्य सृजन्त्यन्ये गुणान् वेद कदाचन॥<br><br>10289: सृजते हि गुणान् सत्त्वं क्षेत्रज्ञः परिपश्यति। सम्प्रयोगस्तयोरेष सत्त्वक्षेत्रज्ञयोर्भुवः॥<br><br>10290: इन्द्रियैस्तु प्रदीपार्थं क्रियते बुद्धिरन्तरा। निश्चक्षुर्भिरजानाद्भिरिन्द्रियाणि प्रदीपवत्॥<br><br>10291: एवंस्वभावमेवैतत् तद् बुद्ध्वा विहरेन्नरः। अशोचन्नप्रहष्यंश्च स वै विगतमत्सरः॥<br><br>10292: स्वभावसिद्धमेवैतद् यदिमान् सृजते गुणान्। उर्णनाभिर्यथा सूत्रं विज्ञेयास्तन्तुवद् गुणाः॥<br><br>10293: प्रध्वस्ता न निवर्तन्ते प्रवृत्तिर्नोपलभ्यते। एवमेके व्यवस्यन्ति निवृत्तिरिति चापरे॥<br><br>10294: इतीदं हृदयग्रन्थि बुद्धिचिन्तामयं दृढम्। विमुच्य सुखमासीत विशोकश्छिन्नसंशयः॥<br><br>10295: ताम्येयुः प्रच्युताः पृथ्वीं मोहपूर्णा नदी नराः। यथा गाधमविद्वांसो बुद्धियोगमयं तथा॥<br><br>10296: नैव ताम्यन्ति विद्वांसः प्लवन्तः पारमम्भसः। अध्यात्मविदुषो धीरा ज्ञानं तु परमं प्लवः॥<br><br>10297: न भवति विदुषां महद्भयं यदविदुषां सुमहद्भयं भवेत्। न हि गतिरधिकास्ति कस्यचित् सकृदुपदर्शयतीह तुल्यताम्॥<br><br>10298: स्तच्च दूषयति यत्पुरा कृतम्। नाप्रियं तदुभयं करोत्यसौ यच्च दूषयति यत् करोति च। । ४६। युधिष्ठिर उवाच शोकाद् दुःखाच्च मृत्योश्च त्रसन्ते प्राणिनः सदा। उभयं नो यथा न स्यात् तन्मे ब्रूहि पितामह॥<br><br>10299: भीष्म उवाच अत्राप्युदाहरन्तीममितिहासं पुरातनम्। नारदस्य च संवादं समङ्गस्य च भारत॥<br><br>10300: नारद उवाच उरसेव प्रणमसे बाहुभ्यां तरसीव च। सम्प्रहृष्टमना नित्यं विशोक इव लक्ष्यसे॥<br><br>10301: उद्वेगं न हि ते किंचित् सुसूक्ष्ममपि लक्षये। नित्यतृप्त इव स्वस्थो बालवच्च विचेष्टसे॥<br><br>10302: समङ्ग उवाच भूतं भव्यं भविष्यं च सर्वमेतत् तु मानन्। तेषां तत्त्वानि जानामि ततो न विमना ह्यहम्॥<br><br>10303: उपक्रमानहं वेद पुनरेव फलोदयान्। लोके फलानि चित्राणि ततो न विमना ह्यहम्॥<br><br>10304: अगाधाचाप्रतिष्ठाश्च गतिमन्तश्च नारद। अन्धा जडाश्च जीवन्ति पश्यास्मानपि जीवतः॥<br><br>10305: विहितेनैव जीवन्ति अरोगाङ्गा दिवौकसः। बलवन्तोऽबलाश्चैव तस्मादस्मान् सभाजय॥<br><br>10306: सहस्रिणोऽपि जीवन्ति जीवन्ति शतिनस्तथा। शाकेन चान्ये जीवन्ति पश्यास्मानपि जीवतः॥<br><br>10307: यदा न शोचेमहि किं नु नः स्याद् धर्मेण वा नारद कर्मणा वा। कृतान्तवश्यानि यदा सुखानि दुःखानि वा यन्न विधर्षयन्ति॥<br><br>10308: यस्मै प्राज्ञाः कथयन्ते मनुष्याः प्रज्ञामूलं हीन्द्रियाणां प्रसादः। मुह्यन्ति शोचन्ति तथेन्द्रियाणि प्रज्ञालाभो नास्ति मूढेन्द्रियस्य॥<br><br>10309: मूढस्य दर्पः स पुनर्मोह एव मूढस्य नायं न परोऽस्ति लोकः। न ह्येव दुःखानि सदा भवन्ति सुखस्य वा नित्यशो लाभ एव॥<br><br>10310: भवात्मकं सम्परिवर्तमान न मादृशः संज्वरं जातु कुर्यात्। इष्टान् भोगान् नानुरुध्येत् सुखं वा न चिन्तयेहुःखमभ्यागतं वा॥<br><br>10311: समाहितो न स्पृहयेत् परेषां नानागतं चाभिनन्देच्च लाभम्। न चापि हृष्येद् विपुलेऽर्थलाभे तथार्थनाशे च न वै विषीदेत्॥<br><br>10312: न बान्धवा न च वित्तं न कौल्यं न च श्रुतं न च मन्त्रा न वीर्यम्। दुःखात् त्रातुं सर्व एवोत्सहन्ते परत्र शीलेन तु यान्ति शान्तिम्॥<br><br>10313: नास्ति बुद्धिरयुक्तस्य नायोगाद् विन्दते सुखम्। धृतिश्च दुःखत्यागश्चेत्युभयं तु सुखं नृप॥<br><br>10314: प्रियं हि हर्षजननं हर्ष उत्सेकवर्धनः। उत्सेको नरकायैव तस्मात् तान् संत्यजाम्यहम्॥<br><br>10315: एताशोकभयोत्सेकान् मोहनान् सुखदुःखयोः। पश्यामि साक्षिवल्लोके देहस्यास्य विचेष्टनात्॥<br><br>10316: अर्थकामौ परित्यज्य विशोको विगतज्वरः। तृष्णामोहौ तु संत्यज्य चरामि पृथिवीमिमाम्॥<br><br>10317: न च मृत्योर्न चाधर्मान्न लोभान्न कुतश्चन) पीतामृतस्येवात्यन्तमिह वामुत्र च भयम्॥<br><br>10318: एतद् ब्रह्मन् विजानामि महत् कृत्वा तपोऽव्ययम्। तेन नारद सम्प्राप्तो न मां शोकः प्रबाधते॥<br><br>10319: युधिष्ठिर उवाच अतत्त्वज्ञस्य शास्त्राणां सततं संशयात्मनः। अकृतव्यवसायस्य श्रेयो ब्रूहि पितामह॥<br><br>10320: भीष्म उवाच गुरुपूजा च सततं वृद्धानां पर्युपासनम्। श्रवणं चैव शास्त्राणां कूटस्थं श्रेय उच्यते॥<br><br>10321: अत्राप्युदाहरन्तीममितिहासं पुरातनम्। मालवस्य च संवादं देवर्षे रदस्य च॥<br><br>10322: स्वाश्रमं समनुप्राप्तं नारदं देववर्चसम्। वीतमोहक्लमं विप्रं ज्ञानतृप्तं जितेन्द्रियः। श्रेयस्कामो यतात्मानं नारदं गालवोऽब्रवीत्॥<br><br>10323: यैः कश्चित् सम्मतो लोके गुणैश्च पुरुषो मुने। भवत्यनपगान् सर्वांस्तान् गुणाल्लक्षयामहे॥<br><br>10324: भवानेवंविधोऽस्माकं संशयं छेत्तुमर्हति। अमूढश्चिरमूढानां लोकतत्त्वमजानताम्॥<br><br>10325: ज्ञाने ह्येवं प्रवृत्तिः स्यात् कार्याणामविशेषतः। यत् कार्यं न व्यवस्यामस्तद् भवान् वक्तुमर्हति॥<br><br>10326: भगवन्नाश्रमाः सर्वे पृथगाचारदर्शिनः। इदं श्रेय इदं श्रेय इति सर्वे प्रबोधिताः॥<br><br>10327: तांस्तु विप्रस्थितान् दृष्ट्वा शास्त्रैः शास्त्राभिनन्दिनः। स्वशास्त्रैः परितुष्टाश्च श्रेयो नोपलभामहे॥<br><br>10328: शास्त्रं यदि भवेदेकं श्रेयो व्यक्तं भवेत् तदा। शास्त्रैश्च बहुभिर्भूयः श्रेयो गुह्यं प्रवेशितम्॥<br><br>10329: एतस्मात् कारणाच्छ्रेयः कलिलं प्रतिभाति मे। ब्रवीतु भगवांस्तन्मे उपसन्नोऽस्म्यधीहि भोः॥<br><br>10330: नारद उवाच आश्रमास्तात चत्वारो यथासंकल्पिताः पृथक्। तान् सर्वाननुपश्य त्वं समाश्रित्येति गालव॥<br><br>10331: तेषां तेषां तथा हि त्वमाश्रमाणां ततस्ततः। नानारूपगुणोद्देशं पश्य विप्र स्थितं पृथक्॥<br><br>10332: न यान्ति चैव ते सम्यगभिप्रेतमसंशयम्। अन्येऽपश्यंस्तथा सम्यगाश्रमाणां परां गतिम्॥<br><br>10333: यत् तु निश्रेयसं सम्यक् तच्चैवासंशयात्मकम्॥<br><br>10334: अनुग्रहं च मित्राणाममित्राणां च निग्रहम्। संग्रहं च त्रिवर्गस्य श्रेय आहुर्मनीषिणः॥<br><br>10335: निवृत्तिः कर्मणः पापात् सततं पुण्यशीलता। सद्भिश्च समुदाचारः श्रेय एतदसंशयम्॥<br><br>10336: मार्दवं सर्वभूतेषु व्यवहारेषु चार्जवम्। वाक् चैव मधुरा प्रोक्ता श्रेय एतदसंशयम्॥<br><br>10337: दैवतेभ्यः पितृभ्यश्च संविभागोऽतिथिष्वपि। असंत्यागश्च भृत्यानां श्रेय एतदसंशयम्॥<br><br>10338: सत्यस्य वचनं श्रेयः सत्यज्ञानं तु दुष्करम्। यद् भूतहितमत्यन्तमेतत् सत्यं ब्रवीम्यहम्॥<br><br>10339: अहंकारस्य च त्यागः प्रमादस्य च निग्रहः। संतोषश्चैकचर्या च कूटस्थं श्रेय उच्यते॥<br><br>10340: धर्मेण वेदाध्ययनं वेदान्तानां तथैव च। ज्ञानार्थानां च जिज्ञासा श्रेय एतदसंशयम्॥<br><br>10341: शब्दरूपरसस्पर्शान् सह गन्धेन केवलान्। नात्यर्थमुपसेवेत श्रेयसोऽर्थी कथंचन॥<br><br>10342: नक्तंचर्या दिवास्वप्नमालस्यं पैशुनं मदम्। अतियोगमयोगं च श्रेयसोऽर्थी परित्यजेत्॥<br><br>10343: आत्मोत्कर्षं न मार्गेत परेषां परिनिन्दया। स्वगुणैरेव मार्गेत विप्रकर्षं पृथग्जनात्॥<br><br>10344: निर्गुणास्त्वेव भूयिष्ठमात्मसम्भाविता नराः। दोषैरन्यान् गुणवतः क्षिपन्त्यात्मगुणक्षयात्॥<br><br>10345: अनूच्यमानास्तु पुनस्ते मन्यन्तु महाजनात्। गुणवत्तरमात्मानं स्वेन मानेन दर्पिताः॥<br><br>10346: अब्रुवन् कस्यचिनिन्दामात्मपूजामवर्णयन्। विपश्चिद् गुणसम्पन्नः प्राप्नोत्येव महद् यशः॥<br><br>10347: अब्रुवन् वाति सुरभिर्गन्धः सुमनसां शुचिः। तथैवाव्याहरन् भाति विमलो भानुरम्बरे॥<br><br>10348: एवमादीनि चान्यानि परित्यक्तानि मेधया। ज्वलन्ति यशसा लोके यानि न व्याहरन्ति च॥<br><br>10349: न लोके दीप्यते मूर्खः केवलात्मप्रशंसया। अपि चापिहितः श्वभ्रे कृतविद्यः प्रकाशते॥<br><br>10350: असदुच्चैरपि प्रोक्तः शब्दः समुपशाम्यति। दीप्यते त्वेव लोकेषु शनैरपि सुभाषितम्॥<br><br>10351: मूढानामवलिप्तानामसारं भाषितं बहु। दर्शयत्यन्तरात्मानमग्निरूपमिवांशुमान्॥<br><br>10352: एतस्मात् कारणात् प्रज्ञां मृगयन्ते पृथग्विधाम्। प्रज्ञालाभो हि भूतानामुत्तमः प्रतिभाति मे॥<br><br>10353: नापृष्टः कस्यचिद् ब्रूयान्नाप्यन्यायेन पृच्छतः। ज्ञानवानपि मेधावी जडवत् समुपाविशेत्॥<br><br>10354: ततो वासं परीक्षेत धर्मनित्येषु साधुषु। मनुष्येषु वदान्येषु स्वधर्मनिरतेषु च। ॥<br><br>10355: चतुर्णां यत्र वर्णानां धर्मव्यतिकरो भवेत्। न तत्र वासं कुर्वीत श्रेयोऽर्थी वै कथंचन॥<br><br>10356: निरारम्भोऽप्ययमिह यथालब्धोपजीवनः। पुण्यं पुण्येषु विमलं पापं पापेषु चाप्नुयात्॥<br><br>10357: अपामग्नेस्तथेन्दोश्च स्पर्श वेदयते यथा। तथा पश्यामहे स्पर्शमुभयोः पुण्यपापयोः॥<br><br>10358: अपश्यन्तोऽनुविषयं भुञ्जते विघसाशिनः। भुजानाश्चात्मविषयान् विषयान् विद्धि कर्मणाम्॥<br><br>10359: यत्रागमयमानानामसत्कारेण पृच्छताम्। प्रब्रूयाद् ब्रह्मणो धर्मं त्यजेत् तं देशमात्मवान्॥<br><br>10360: शिष्योपाध्यायिकावृत्तिर्यत्र स्यात् सुसमाहिता। यथावच्छास्त्रसम्पन्ना कस्तं देशं परित्यजेत्॥<br><br>10361: आकाशस्था ध्रुवं यत्र दोषं ब्रूयुर्विपश्चिताम्। आत्मपूजाभिकामो वै को वसेत् तत्र पण्डितः॥<br><br>10362: यत्र संलोडिता लुब्धैः प्रायशो धर्मसेतवः। प्रदीप्तमिव चैलान्तं कस्तं देशं न संत्यजेत्॥<br><br>10363: यत्र धर्ममनाशङ्काश्चरेयुर्वीतमत्सराः। भवेत् तत्र वसेच्चैव पुण्यशीलेषु साधुषु॥<br><br>10364: धर्ममर्थनिमित्तं च चरेयुर्यत्र मानवाः। न ताननुवसेज्जातु ते हि पापकृतो जनाः॥<br><br>10365: कर्मणा यत्र पापेन वर्तन्ते जीवितेप्सवः। व्यवधावेत् ततस्तूर्णं ससर्पाच्छरणादिव॥<br><br>10366: येन खट्वां समारूढः कर्मणानुशयी भवेत्। आदितस्तन्न कर्तव्यमिच्छता भवमात्मनः॥<br><br>10367: यत्र राजा च राज्ञश्च पुरुषाः प्रत्यनन्तराः। कुटुम्बिनामग्रभुजस्त्यजेत् तद् राष्ट्रमात्मवान्। ॥<br><br>10368: श्रोत्रियास्त्वग्रभोक्तारो धर्मनित्याः सनातनाः। याजनाध्यापने युक्ता यत्र तद् राष्ट्रमावसेत्॥<br><br>10369: स्वाहास्वधावषट्कारा यत्र सम्यगनुष्ठिताः। अजस्रं चैव वर्तन्ते वसेत् तत्राविचारयन्॥<br><br>10370: अशुचीन् यत्र पश्येत ब्राह्मणान् वृत्तिकर्शितान्। त्यजेत् तद् राष्ट्रमासन्नमुपसृष्टमिवामिषम्॥<br><br>10371: प्रीयमाणा नरा यत्र प्रयच्छेयुरयाचिताः। स्वस्थचित्तो वसेत् तत्र कृतकृत्य इवात्मवान्॥<br><br>10372: दण्डो यत्राविनीतेषु सत्कारश्च कृतात्मसु। चरेत् तत्र वसेच्चेव पुण्यशीलेषु साधुषु॥<br><br>10373: उपसृष्टेषु दान्तेषु दुराचारेषु साधुषु। अविनीतेषु लुब्धेषु सुमहद् दण्डधारणम्॥<br><br>10374: यत्र राजा धर्मनित्यो राज्यं धर्मेण पालयेत्। अपास्य कामान् कामेशो वसेत् तत्राविचारयन्॥<br><br>10375: यथाशीला हि राजानः सर्वान् विषयवासिनः। श्रेयसा योजयत्याशु श्रेयसि प्रत्युपस्थिते॥<br><br>10376: पृच्छतस्ते मया तात श्रेय एतदुदाहृतम्। न हि शक्यं प्रधानेन श्रेयः संख्यातुमात्मनः॥<br><br>10377: एवं प्रवर्तमानस्य वृत्तिं प्राणिहितात्मनः। तपसैवेह बहुलं श्रेयो व्यक्तं भविष्यति॥<br><br>10378: युधिष्ठिर उवाच कथं नु युक्तः पृथिवीं चरेदस्मद्विधो नृपः। नित्यं कैश्च गुणैर्युक्तः संगपाशाद् विमुच्यते॥<br><br>10379: भीष्म उवाच अत्र ते वर्तयिष्येऽहमितिहासं पुरातनम्। अरिष्टनेमिना प्रोक्तं सगरायानुपृच्छते॥<br><br>10380: सगर उवाच किं श्रेयः परमं ब्रह्मन् कृत्वेह सुखमश्नुते। कथं न शोचेन्न क्षुभ्येदेतदिच्छामि वेदितुम्॥<br><br>10381: भीष्म उवाच एवमुक्तस्तदा तार्क्ष्यः सर्वशास्त्रविदां वरः। विबुध्य सम्पदं चाग्र्यां सद्वाक्यमिदमब्रवीत्॥<br><br>10382: प्रसक्तः पुत्रपशुषु धनधान्यसमाकुलः॥<br><br>10383: सक्तबुद्धिरशान्तात्मा न शक्यं तच्चिकित्सितुम्। स्नेहपाशसितो मूढो न स मोक्षाय कल्पते॥<br><br>10384: स्नेहजानिह ते पाशान् वक्ष्यामि शृणु तान् मम। सकर्णकेन शिरसा शक्याः श्रोतुं विजानता॥<br><br>10385: सम्भाव्य पुत्रान् कालेन यौवनस्थान् विवेश्य च। समर्थान् जीवने ज्ञात्वा मुक्तश्चर यथासुखम्॥<br><br>10386: भार्यां पुत्रवती वृद्धां लालितां पुत्रवत्सलाम्। ज्ञात्वा प्रजहि कालेन परार्थमनुदृश्य च॥<br><br>10387: सापत्यो निरपत्यो वा मुक्तश्चर यथासुखम्। इन्द्रियैरिन्द्रियार्थांस्त्वमनुभूय यथाविधि॥<br><br>10388: कृतकौतूहलस्तेषु मुक्तश्चर यथासुखम्। उपपत्त्योपलब्धेषु लोकेषु च समो भव॥<br><br>10389: एष तावत् समासेन तव संकीर्तितो मया। मोक्षार्थो विस्तरेणाथ भूयो वक्ष्यामि तच्छृणु॥<br><br>10390: मुक्ता वीतभया लोके चरन्ति सुखिनो नराः। सक्तभावा विनश्यन्ति नरास्तत्र न संशयः॥<br><br>10391: आहारसंचयाश्चैव तथा कीटपिपीलिकाः। असक्ताः सुखिनो लोके सक्ताश्चैव विनाशिनः॥<br><br>10392: स्वजने न च ते चिन्ता कर्तव्या मोक्षबुद्धिना। इमे मया विनाभूता भविष्यन्ति कथं त्विति॥<br><br>10393: स्वयमुत्पद्यते जन्तुः स्वयमेव विवर्धते। सुखदुःखे तथा मृत्यु स्वयमेवाधिगच्छति॥<br><br>10394: भोजनाच्छादने चैव मात्रा पित्रा च संग्रहम्। स्वकृतेनाधिगच्छन्ति लोके नास्त्यकृतं पुरा॥<br><br>10395: धात्रा विहितभक्ष्याणि सर्वभूतानि मेदिनीम्। लोके विपरिधावन्ति रक्षितानि स्वकर्मभिः॥<br><br>10396: स्वयं मृत्पिण्डभूतस्य परतन्त्रस्य सर्वदा। को हेतुः स्वजनं षोष्टुं रक्षितुं वादृढात्मनः॥<br><br>10397: स्वजनं हि यदा मृत्युर्हन्त्येव तव पश्यतः। कृतेऽपि यत्ने महति तत्र बोद्धव्यमात्मना॥<br><br>10398: जीवन्तमपि चैवैनं भरणे रक्षणे तथा। असमाप्ते परित्यज्य पश्चादपि मरिष्यसि॥<br><br>10399: यदा मृतं च स्वजनं न ज्ञास्यसि कदाचन। सुखितं दुःखितं वापि ननु बोद्धव्यमात्मना॥<br><br>10400: मृते वा त्वयि जीवे वा यदा भोक्ष्यति वै जनः। स्वकृतं ननु बुद्ध्वैवं कर्तव्यं हितमात्मनः॥<br><br>10401: एवं विजानल्लोकेऽस्मिन् कः कस्येत्यभिनिश्चितः। मोक्षे निवेशय मनो भूयश्चाप्युपधारय॥<br><br>10402: क्षुत्पिपासादयो भावा जिता यस्येह देहिनः। क्रोधोलोभस्तथा मोहः सत्त्वन् मुक्त एव सः॥<br><br>10403: द्यूते पाने तथा स्त्रीषु मृगयायां च यो नरः। न प्रमाद्यति सम्मोहात् सततं मुक्त एव सः॥<br><br>10404: दिवसे दिवसे नाम रात्रौ रात्रौ पुमान् सदा। भोक्तव्यमिति यः खिन्नो दोषबुद्धिः स उच्यते॥<br><br>10405: आत्मभावं तथा स्त्रीषु मुक्तमेव पुनः पुनः। यः पश्यति सदा युक्तो यथावन्मुक्त एव सः॥<br><br>10406: सम्भवं च विनाशं च भूताना चेष्टितं तथा। यस्तत्त्वतो विजानाति लोकेऽस्मिन् मुक्त एव सः॥<br><br>10407: प्रस्थं वाहसहस्रेषु यात्रार्थं चैव कोटिषु। प्रासादे मञ्चकं स्थानं यः पश्यति स मुच्यते॥<br><br>10408: मृत्युनाभ्याहतं लोकं व्याधिभिश्चोपपीडितम्। अवृत्तिकर्शितं चैव यः पश्यति स मुच्यते॥<br><br>10409: यः पश्यति स संतुष्टो न पश्यंश्च विहन्यते। यश्चाप्यल्पेन संतुष्टो लोकेऽस्मिन् मुक्त एव सः॥<br><br>10410: अग्नीषोमाविदं सर्वमिति यश्चानुपश्यति। न च संस्पृश्यते भावैरद्भुतैर्मुक्त एव सः॥<br><br>10411: पर्यङ्कशय्या भूमिश्च समाने यस्य देहिनः। शालयश्च कदन्नं च यस्य स्यान्मुक्त एव सः॥<br><br>10412: क्षौमं च कुशचीरं च कौशेयं वल्कलानि च। आविकं चर्म च समं यस्य स्यान्मुक्त एव सः॥<br><br>10413: पञ्चभूतसमुद्भूतं लोकं यश्चानुपश्यति। तथा च वर्तते दृष्ट्वा लोकेऽस्मिन् मुक्त एव सः॥<br><br>10414: सुखदुःखे समे यस्य लाभालाभौ जयाजयौ। इच्छाद्वेषौ भयोद्वेगौ सर्वथा मुक्त एव सः॥<br><br>10415: रक्तमूत्रपुरीषाणां दोषाणां संचयांस्तथा। शरीरं दोषबहुलं दृष्ट्वा चैव विमुच्यते॥<br><br>10416: वलीपलितसंयोगे कायँ वैवर्ण्यमेव च। कुब्जभावं च जरया यः पश्यति स मुच्यते॥<br><br>10417: पुंस्त्वोपघातं कालेन दर्शनोपरमं तथा। बाधिर्यं प्राणमन्दत्वं यः पश्यति स मुच्यते॥<br><br>10418: गतानृषींस्तथा देवानसुरांश्च तथा गतान्। लोकादस्मात् परं लोकं यः पश्यति स मुच्यते॥<br><br>10419: प्रभावैरन्वितास्तैस्तैः पार्थिवेन्द्राः सहस्रशः। ये गताः पृथिवींत्यत्वा इति ज्ञात्वा विमुच्यते॥<br><br>10420: अर्थांश्च दुर्लभाँल्लोके क्लेशांश्च सुलभांस्तथा। दुःखं चैव कुटुम्बार्थे यः पश्यति स मुच्यते॥<br><br>10421: अपत्यानां च वैगुण्यं जनं विगुणमेव च। पश्यन् भूयिष्ठशो लोके को मोक्षं नाभिपूजयेत्॥<br><br>10422: शास्त्राल्लोकाच्च यो बुद्धः सर्वं पश्यति मानवः। असारमिव मानुष्यं सर्वथा मुक्त एव सः॥<br><br>10423: एतच्छ्रुत्वा मम वचो भवांश्चरतु मुक्तवत्। गार्हस्थ्ये यदि वा मोक्षे कृता बुद्धिरविक्लवा॥<br><br>10424: तत् तस्य वचनं श्रुत्वा सम्यक् स पृथिवीपतिः। मोक्षजैश्च गुणैर्युक्तः पालयामास च प्रजाः॥<br><br>10425: युधिष्ठिर उवाच तिष्ठते मे सदा तात कौतूहलमिदं हृदि। तदहं श्रोतुमिच्छामि त्वत्तः कुरुपितामह॥<br><br>10426: कथं देवर्षिरुशना सदा काव्यो महामतिः। असुराणां प्रियकरः सुराणामप्रिये रतः॥<br><br>10427: वर्धयामास तेजश्च किमर्थममितौजसाम्। नित्यं वैरनिबद्धाश्च दानवाः सुरसत्तमैः॥<br><br>10428: कथं चाप्युशना प्राप शुक्रत्वममरद्युतिः। ऋद्धिं च स कथं प्राप्तः सर्वमेतद् वदस्व मे॥<br><br>10429: न याति च स तेजस्वी मध्येन नभसः कथम्। एतदिच्छामि विज्ञातुं निखिलेन पितामह॥<br><br>10430: भीष्म उवाच शृणु राजन्नवहितः सर्वमेतद् यथातथम्। यथामति यथा चैतच्छुतपूर्वं मयानघ॥<br><br>10431: एष भार्गवदायादो मुनिर्मान्यो दृढव्रतः। सुराणां विप्रियकरो निमित्ते कारणात्मके॥<br><br>10432: इन्द्रोऽथ धनदो राजा यक्षरक्षोऽधियः सदा। प्रभविष्णुश्च कोशस्य जगतश्च तथा प्रभुः॥<br><br>10433: तस्यात्मानमथाविश्य योगसिद्धो महामुनिः। रुद्ध्वा धनपतिं देवं योगेन हतवान् वसु॥<br><br>10434: हृते धने ततः शर्म न लेभे धनदस्तथा। आपन्नमन्युः संविग्नः सोऽभ्यगात् सुरसत्तमम्॥<br><br>10435: निवेदयामास तदा शिवायामिततेजसे। देवश्रेष्ठाय रुद्राय सौम्याय बहुरूपिणे॥<br><br>10436: योगात्मकेनोशनसा रुद्ध्वा मम हृतं वसु। योगेनात्मगतं कृत्वा निःसृतश्च महातपाः॥<br><br>10437: एतच्छ्रुत्वा ततः क्रुद्धो महायोगी महेश्वरः। संरक्तनयनो राजशूलमादाय तस्थिवान्॥<br><br>10438: क्वासौ क्वासाविति प्राह गृहीत्वा परमायुधम्। उशना दूरतस्तस्य बभौ ज्ञात्वा चिकीर्षितम्॥<br><br>10439: स महायोगिनो बुद्ध्वा तं रोषं वै महात्मनः। गतिमागमनं वेत्ति स्थानं चैव ततः प्रभुः॥<br><br>10440: संचिन्त्योग्रेण तपसा महात्मानं महेश्वरम्। उशना योगसिद्धात्मा शूलाग्रे प्रत्यदृश्यत्॥<br><br>10441: विज्ञातरूपः स तदा तप:सिद्धोऽथ धन्विना। ज्ञात्वा शूलं च देवेशः पाणिना समनामयत्॥<br><br>10442: आनतेनाथ शूलेन पाणिनामिततेजसा। पिनाकमिति चोवाच शूलमुग्रायुधः प्रभुः॥<br><br>10443: पाणिमध्यगतं दृष्ट्वा भार्गवं तमुमापतिः। आस्यं विवृत्य ककुदी पाणिना प्राक्षिपच्छनैः॥<br><br>10444: स तु प्रविष्ट उशना कोष्ठं माहेश्वरं प्रभुः। व्यचरच्चापि तत्रासौ महात्मा भृगुनन्दनः॥<br><br>10445: युधिष्ठिर उवाच किमर्थं व्यचरद् राजनुशना तस्य धीमतः। जठरे देवदेवस्य किं चाकार्षीन्माहद्युतिः॥<br><br>10446: भीष्म उवाच पुरा सोऽन्तर्जलगताः स्थाणुभूतो महाव्रतः। वर्षाणामभवद् राजन् प्रयुतान्यर्बुदानि च॥<br><br>10447: उदतिष्ठत् तपस्तप्त्वा दुश्चरं च महाह्रदात्। ततो देवातिदेवस्तं ब्रह्मा वै समसर्पत॥<br><br>10448: तपोवृद्धिमपृच्छच्च कुशलं चैवमव्ययः। तपः सुचीर्णमिति च प्रोवाच वृषभध्वजः॥<br><br>10449: तत्संयोगेन वृद्धिं चाप्यपश्यत् स तु शंकरः। महामतिरचिन्त्यात्मा सत्यधर्मरतः सदा॥<br><br>10450: स तेनाढ्यो महायोगी तपसा च धनेन च। व्यराजत महाराज त्रिषु लोकेषु वीर्यवान्॥<br><br>10451: ततः पिनाकी योगात्मा ध्यानयोगं समाविशत्। उशना तु समद्विग्नो निलिल्ये जठरे ततः॥<br><br>10452: तुष्टाव च महायोगी देवं तत्रस्थ एव च। नि:सारं काङ्क्षमाणः स तेन स्म प्रतिहन्यते॥<br><br>10453: उशना तु तथोवाच जठरस्थो महामुनिः। प्रसादं मे कुरुष्वेति पुनः पुनररिंदम॥<br><br>10454: तमुवाच महादेवो गच्छ शिश्नेन मोक्षणम्। इति सर्वाणि स्रोतांसि रुद्ध्वा त्रिदशपुङ्गवः॥<br><br>10455: अपश्यमानस्तद् द्वारं सर्वतः पिहितो मुनिः। पर्यक्रामद् उह्यमान इतश्चेतश्च तेजसा॥<br><br>10456: स वै निष्क्रम्य शिश्नेन शुक्रत्वमभिपेदिवान्। कार्येण तेन नभसो नाध्यगच्छत मध्यतः॥<br><br>10457: विनिष्कान्तं तु तं तु तं दृष्ट्वा ज्वलन्तमिव तेजसा। भवो रोषसमाविष्टः शूलोद्यतकरः स्थितः॥<br><br>10458: अवारयत तं देवी क्रुद्धं पशुपति पतिम्। पुत्रत्वमगमद् देव्या वारिते शंकरे च सः॥<br><br>10459: देव्युवाच हिंसनीयस्त्वया नैव मम पुत्रत्वमागतः। न हि देवोदरात् कश्चिनिःसृतो नाशमृच्छति॥<br><br>10460: भीष्म उवाच ततः प्रीतो भवो देव्याः प्रहसंश्चेदमब्रवीत्। गच्छत्वेष यथाकाममिति राजन् पुनः पुनः॥<br><br>10461: ततः प्रणम्य वरदं देवं देवीमुमां तथा। उशना प्राप तद्धीमान् गतिमिष्टां महामुनिः॥<br><br>10462: एतत् ते कथितं तात भार्गवस्य महात्मनः। चरितं भरतश्रेष्ठ यन्मां त्वं परिपृच्छसि॥<br><br>10463: युधिष्ठिर उवाच अतः परं महाबाहो यच्छ्रेयस्तद् वदस्व मे। न तृप्याम्यमृतस्येव वचसस्ते पितामह॥<br><br>10464: किं कर्म पुरुषः कृत्वा शुभं पुरुषसत्तम। श्रेयः परमवाप्नोति प्रेत्य चेह च तद् वद॥<br><br>10465: भीष्म उवाच अत्र ते वर्तयिष्यामि यथापूर्वं महायशाः। पराशरं महात्मानं पप्रच्छ जनको नृपः॥<br><br>10466: किं श्रेयः सर्वभूतानामस्मिल्लोके परत्र चा यद् भवेत् प्रतिपत्तव्यं तद् भवान् प्रब्रवीतु मे॥<br><br>10467: ततः स तपसा युक्तः सर्वधर्मविधानवित्। नृपायानुग्रहमना मुनिर्वाक्यमथाब्रवीत्॥<br><br>10468: पराशर उवाच धर्म एव कृतः श्रेयानिह लोके परत्र च। तस्माद्धि परमं नास्ति यथा प्राहुर्मनीषिणः॥<br><br>10469: प्रतिपद्य नरो धर्म स्वर्गलोके महीयते। धर्मात्मकः कर्मविधिर्देहिनां नृपसत्तम॥<br><br>10470: तस्मिन्नाश्रमिणः सन्तः स्वकर्माणीह कुर्वते॥<br><br>10471: चतुर्विधा हि लोकेऽस्मिन् यात्रा तात विधीयते। मा यत्रावतिष्ठन्ते सा च कामात् प्रवर्तते॥<br><br>10472: सुकृतासुकृतं कर्म निषेव्य विविधैः क्रमैः। दशार्धप्रविभक्तानां भूतानां बहुधा गतिः॥<br><br>10473: सौवर्ण राजतं चाप यथा भाण्डं निषिच्यते। तथा निषिच्यते जन्तुः पूर्वकर्मवशानुगः॥<br><br>10474: नाबीजाज्जायते किंचिन्नाकृत्वा सुखमेधते। सुकृतैर्विन्दते सौख्यं प्राप्य देहक्षयं नरः॥<br><br>10475: दैवं तात न पश्यामि नास्ति दैवस्य साधनम्। स्वभावतो हि संसिद्धा देवगन्धर्वदानवाः॥<br><br>10476: प्रेत्य जातिकृतं कर्म न स्मरन्ति सदा जनाः। ते वै तस्य फलप्राप्तौ कर्म चापि चतुर्विधम्॥<br><br>10477: लोकयात्राश्रयश्चैव शब्दो वेदाश्रयः कृतः। शान्त्यर्थं मनसस्तात नैतद् वृद्धानुशासनम्॥<br><br>10478: चक्षुषा मनसा वाचा कर्मणा च चतुर्विधम्। कुरुते यादृशं कर्म तादृशं प्रतिपद्यते॥<br><br>10479: निरन्तरं च मिश्रं च लभते कर्म पार्थिव। कल्याणं यदि वा पापं न तु नाशोऽस्य विद्यते॥<br><br>10480: कदाचित् सुकृतं तात कूटस्थमिव तिष्ठति। मज्जमानस्य संसारे यावद् दुःखाद् विमुच्यते॥<br><br>10481: ततो दुःखक्षयं कृत्वा सुकृतं कर्म सेवते। सुकृतक्षयाद् दुष्कृतं तद् विद्धि मनुजाधिप॥<br><br>10482: दमः क्षमा धृतिस्तेजः संतोषः सत्यवादिता। ह्रीरहिंसाव्यसनिता दाक्ष्यं चेति सुखावहाः॥<br><br>10483: दुष्कृते सुकृते चापि न जन्तुर्नियतो भवेत्। नित्यं मन:समाधाने प्रयतेत विचक्षणः॥<br><br>10484: नायं परस्य सुकृतं दुष्कृतं चापि सेवते। करोति यादृशं कर्म तादृशं प्रतिपद्यते॥<br><br>10485: सुखदुःखे समाधाय पुमानन्येन गच्छति। अन्येनैव जनः सर्वः संगतो यश्च पार्थिवः॥<br><br>10486: परेषां यदसूयेत न तत् कुर्यात् स्वयं नरः। यो ह्यसू युस्तथायुक्तः सोऽवहासं नियच्छति॥<br><br>10487: भीरू राजन्यो ब्राह्मणः सर्वभक्ष्यो वैश्योऽनीहावान् हीनवर्णोऽलसञ्च। विद्वांश्चाशीलो वृत्तहीनः कुलीन: सत्याद् विभ्रष्टो धार्मिकः स्त्री च दुष्टा॥<br><br>10488: मूर्यो वक्ता नृपहीनं च राष्ट्रम्। एते सर्वे शोच्यतां यान्ति राजन् यश्चायुक्तः स्नेहहीनः प्रजासु॥<br><br>10489: पराशर उवाच मनोरथरथं प्राप्य इन्द्रियाख्यहयं नरः। रश्मिभिर्ज्ञानसम्भूतैर्यो गच्छति स बुद्धिमान्॥<br><br>10490: सेवाऽऽश्रितेन मनसा वृत्तिहीनस्य शस्यते। द्विजातिहस्तान्निर्वृत्ता न तु तुल्यात् परस्परात्॥<br><br>10491: आयुर्न सुलभं लब्वा नावकर्षेद् विशाम्पते। उत्कर्षार्थं प्रयतेत नरः पुण्येन कर्मणा॥<br><br>10492: वर्णेभ्यो हि परिभ्रष्टो न वै सम्मानमर्हति। न तु यः सक्रियां प्राप्य राजसं कर्म सेवते॥<br><br>10493: वर्णोत्कर्षमवाप्नोति नरः पुण्येन कर्मणा। दुर्लभं तमलब्ध्वा हि हन्यात् पापेन कर्मणा॥<br><br>10494: अज्ञानाद्धि कृतं पापं तपसैवाभिनिर्णदेत्। पापं हि कर्म फलति पापमेव स्वयं कृतम्। तस्मात् पापं न सेवेत कर्म दुःखफलोदयम्॥<br><br>10495: पापानुबन्धं यत् कर्म यद्यपि स्यान्महाफलम्। तन्न सेवेत मेधावी शुचिः कुशलिनं यथा॥<br><br>10496: किं कष्टमनुपश्यामि फलं पापस्य कर्मणः। प्रत्यापन्नस्य हि ततो नात्मा तावद् विरोचते॥<br><br>10497: प्रत्यापत्तिश्च यस्येह बालिशस्य न जायते। तस्यापि सुमहांस्तापः प्रस्थितस्योपजायते॥<br><br>10498: विरक्तं शोध्यते वस्त्रं न तु कृष्णोपसंहितम्। प्रयत्नेन मनुष्येन्द्र पापमेवं निबोध मे॥<br><br>10499: स्वयं कृत्वा तु यः पापं शुभमेवानुतिष्ठति। प्रायश्चित्तं नरः कर्तुमुभयं सोऽश्नुते पृथक्॥<br><br>10500: अज्ञानात् तु कृतां हिंसामहिंसा व्यपकर्षति। ब्राह्मणाः शास्त्रनिर्देशादित्याहुर्ब्रह्मवादिनः॥<br><br>10501: तथा कामकृतं नास्य विहिंसैवानुकर्षति। इत्याहुर्ब्रह्मशास्त्रज्ञा ब्राह्मणा ब्रह्मवादिनः॥<br><br>10502: अहं तु तावत् पश्यामि कर्म यद् वर्तते कृतम्। गुणयुक्तं प्रकाशं वा पापेनानुपसंहितम्॥<br><br>10503: यथा सूक्ष्माणि कर्माणि फलन्तीह यथातथम्। बुद्धियुक्तानि तानीह कृतानि मनसा सह॥<br><br>10504: भवत्यल्पफलं कर्म सेवितं नित्यमुल्बणम्। अबुद्धिपूर्वं धर्मज्ञ कृतमुग्रेण कर्मणा॥<br><br>10505: कृतानि यानि कर्माणि दैवतैर्मुनिभिस्तथा। न चरेत् तानि धर्मात्मा श्रुत्वा चापि न कुत्सयेत्॥<br><br>10506: संचिन्त्य मनसा राजन् विदित्वा शक्यमात्मनः। करोति यः शुभं कर्म स वै भद्राणि पश्यति॥<br><br>10507: नवे कपाले सलिलं संन्यस्तं हीयते यथा। नवेतरे तथाभावं प्राप्नोति सुखभावितम्॥<br><br>10508: सतोयेऽन्यत् तु यत् तोयं तस्मिन्नेव प्रसिच्यते। वृद्धे वृद्धिमवाप्नोति सलिले सलिलं यथा॥<br><br>10509: एवं कर्माणि यानीह बुद्धियुक्तानि पार्थिव। समानि चैव यानीह तानि पुण्यतमान्यपि॥<br><br>10510: राज्ञा जेतव्याः : शत्रवश्चोन्नताश्च सम्यक् कर्तव्यं पालनं च प्रजानाम्। रन्त्ये मध्ये वा वनमाश्रित्य स्थेयम्॥<br><br>10511: दमान्वितः पुरुषो धर्मशीलो भूतानि चात्मानमिवानुपश्येत्। गरीयसः पूजयेदात्मशक्त्या सत्येन शीलेन सुखं नरेन्द्र॥<br><br>10512: पराशर उवाच कः कस्य चोपकुरुते कश्च कस्मै प्रयच्छति। प्राणी करोत्ययं कर्म सर्वमात्मार्थमात्मना॥<br><br>10513: गौरवेण परित्यक्तं निःस्नेहं परिवर्जयेत्। सोदर्यं भ्रातरमपि किमुतान्यं पृथग्जनम्॥<br><br>10514: विशिष्टस्य विशिष्टाच्च तुल्यौ दानप्रतिग्रहौ। तयोः पुण्यतरं दानं तद् द्विजस्य प्रयच्छतः॥<br><br>10515: न्यायागतं धनं चैव न्यायेनैव विवर्धितम्। संरक्ष्यं यत्नमास्थाय धर्मार्थमिति निश्चयः॥<br><br>10516: न धर्मार्थी नृशंसेन कर्मणा धनमर्जयेत्। शक्तितः सर्वकार्याणि कुर्यान्नर्द्धिमनुस्मरेत्॥<br><br>10517: अपो हि प्रयतः शीतास्तापिता ज्वलनेन वा। शक्तितोऽतिथये दत्त्वा क्षुधार्तायाश्नुते फलम्॥<br><br>10518: रन्तिदेवेन लोकेष्टा सिद्धिः प्राप्ता महात्मना। फलपत्रैरथो मूलैर्मुनीनर्चितवांश्च सः॥<br><br>10519: तैरेव फलपत्रैश्च स माठरमतोषयत्। तस्माल्लेभे परं स्थानं शैब्योऽपि पृथिवीपतिः॥<br><br>10520: देवतातिथिभृत्येभ्यः पितृभ्यश्चात्मनस्तथा। ऋणवान् जायते मर्त्यस्तस्मादनृणतां व्रजेत्॥<br><br>10521: स्वाध्यायेन महर्षिभ्यो देवेभ्यो यज्ञकर्मणा। पितृभ्यः श्राद्धदानेन नृणामभ्यर्चनेन च॥<br><br>10522: वाचा शेषावहार्येण पालनेनात्मनोऽपि च। यथावद् भृत्यवर्गस्य चिकीत् कर्म आदितः॥<br><br>10523: प्रयत्नेन च संसिद्धा धनैरपि विवर्जिताः। सम्यग्घुत्वा हुतवहं मुनयः सिद्धिमागताः॥<br><br>10524: विश्वामित्रस्य पुत्रत्वमृचीकतनयोऽगमत्। ऋग्भिः स्तुत्वा महाबाहो देवान् वै यज्ञभागिनः॥<br><br>10525: गतः शुक्रत्वमुशना देवदेवप्रसादनात्। देवीं स्तुत्वा तु गगने मोदते यशसा वृतः॥<br><br>10526: असितो देवलश्चैव तथा नारदपर्वतौ। कक्षीवान् जामदग्न्यश्च रामस्ताण्ड्यस्तथाऽऽत्मवान्। । वसिष्ठो जमदग्निश्च विश्वामित्रोऽत्रिरेव च। भरद्वाजो हरिश्मश्रुः कुण्डधारः श्रुतश्रवाः॥<br><br>10527: एते महर्षयः स्तुत्वा विष्णुमृग्भिः समाहिताः। लेभिरे तपसा सिद्धिं प्रसादात् तस्य धीमतः॥<br><br>10528: अनश्चिाहतां प्राप्ताः सन्तः स्तुत्वा तमेव ह। न तु वृद्धिमिहान्विच्छेत् कर्म कृत्वा जुगुप्सितम्॥<br><br>10529: येऽर्था धर्मेण ते सत्या येऽधर्मेण धिगस्तु तान्। धर्मं वै शाश्वतं लोके न जह्याद् धनकाझ्या॥<br><br>10530: आहिताग्निर्हि धर्मात्मा यः स पुण्यकृदुत्तमः। वेदा हि सर्वे राजेन्द्र स्थितास्त्रिष्वग्निषु प्रभो॥<br><br>10531: स चाप्यग्न्याहितो विप्रः क्रिया यस्य न हीयते। श्रेयो ह्यनाहिताग्नित्वमग्निहोत्रं न निष्क्रियम्॥<br><br>10532: अग्निरात्मा च माता च पिता जनयिता तथा। गुरुश्च नरशार्दूल परिचर्या यथातथम्॥<br><br>10533: मानं त्यक्त्वा यो नरो वृद्धसेवी विद्वान् क्लीबः पश्यति प्रीतियोगात्। दाक्ष्येण हीनो धर्मयुक्तो नदान्तो लोकेऽस्मिन् वै पूज्यते सद्भिरार्यः॥<br><br>10534: पराशर उवाच वृत्तिः सकाशाद् वर्णेभ्यस्त्रिभ्यो हीनस्य शोभना। प्रीत्योपनीता निर्दिष्टा धर्मिष्ठान् कुरुते सदा॥<br><br>10535: वृत्तिश्चेन्नास्ति शूद्रस्य पितृपैतामही ध्रुवा। न वृत्तिं परतो मार्गेच्छुश्रूषां तु प्रयोजयेत्॥<br><br>10536: सद्भिस्तु सह संसर्गः शोभते धर्मदर्शिभिः। नित्यं सर्वास्ववस्थासु नासद्भिरिति मे मतिः॥<br><br>10537: यथोदयगिरौ द्रव्यं संनिकर्षेण दीप्यते। तथा सत्संनिकर्षेण हीनवर्णोऽपि दीप्यते॥<br><br>10538: यादृशेन हि वर्णेन भाव्यते शुक्लमम्बरम्। तादृशं कुरुते रुपमेतदेवमवेहि मे॥<br><br>10539: तस्माद् गुणेषु रज्येथा मा दोषेषु कदाचन। अनित्यमिह मानां जीवितं हि चलाचलम्॥<br><br>10540: सुखे वा यदि वा दुःखे वर्तमानो विचक्षणः। यश्चिनोति शुभान्येव स तन्त्राणीह पश्यति॥<br><br>10541: धर्मादपेतं यत् कर्म यद्यपि स्यान्महाफलम्। न तत् सेवेत मेधावी न तद्धितमिहोच्यते॥<br><br>10542: यो हत्वा गोसहस्राणि नृपो दद्यादरक्षिता। स शब्दमात्रफलभाग् राजा भवति तस्करः॥<br><br>10543: स्वयम्भूरसृजच्चाग्रे धातारं लोकसत्कृतम्। धातासृजत् पुत्रमेकं लोकानां धारणे रतम्॥<br><br>10544: तमर्चयित्वा वैश्यस्तु कुर्यादत्यर्थमृद्धिमत्। रक्षितव्यं तु राजन्यैरुपयोज्यं द्विजातिभिः॥<br><br>10545: अजिौरशठक्रोधैर्हव्यकव्यप्रयोक्तृभिः। शूद्रनिर्मार्जनं कार्यमेवं धर्मो न नश्यति॥<br><br>10546: अप्रणष्टे ततो धर्मे भवन्ति सुखिताः प्रजाः। सुखेन तासां राजेन्द्र मोदन्ते दिवि देवताः॥<br><br>10547: तस्माद् यो रक्षति नृपः स धर्मेणेति पूज्यते। अधीते चापि यो विप्रो वैश्यो यश्चार्जने रतः॥<br><br>10548: यश्च शुश्रूषते शूद्रः सततं नियतेन्द्रियः। अतोऽन्यथा मनुष्येन्द्र स्वधर्मात् परिहीयते॥<br><br>10549: प्राणसंतापनिर्दिष्टाः काकिण्योऽपि महाफलाः। न्यायेनोपार्जिता दत्ता: किमुतान्याः सहस्रशः॥<br><br>10550: सत्कृत्य हि द्विजातिभ्यो यो ददाति नराधिपः। यादृशं तादृशं नित्यमश्नाति फलमूर्जितम्॥<br><br>10551: अभिगम्य च तत् तुष्ट्या दत्तमाहुरभिष्टुतम्। याचितेन तु तद् दत्तं तदाहुर्मध्यमं बुधाः॥<br><br>10552: अवज्ञया दीयते यत् तथैवाश्रद्धयापि वा। तमाहुरधमं दानं मुनयः सत्यवादिनः॥<br><br>10553: अतिक्रामेन्मज्जमानो विविधेन नरः सदा। तथा प्रयत्नं कुर्वीत यथा मुच्येत संश्रयात्॥<br><br>10554: दमेन शोभते विप्रः क्षत्रियो विजयेन तु। धनेन वैश्यः शूद्रस्तु नित्यं दाक्ष्येण शोभते॥<br><br>10555: पराशर उवाच प्रतिग्रहागता विप्रे क्षत्रिये युधि निर्जिताः। वैश्य न्यायार्जिताश्चैव शूद्रे शुश्रूषयार्जिताः॥<br><br>10556: स्वल्पाप्यर्थाः प्रशस्यन्ते धर्मस्यार्थे महाफलाः। नित्यं त्रयाणां वर्णानां शुश्रूषुः शूद्र उच्यते॥<br><br>10557: क्षत्रधर्मा वैश्यधर्मा नावृत्तिः पतते द्विजः। शूद्रधर्मा यदा तु स्यात् तदा पतति वै द्विजः॥<br><br>10558: वाणिज्यं पाशुपाल्यं च तथा शिल्पोपजीवनम्। शूद्रस्यापि विधीयन्ते यदा वृत्तिर्न जायते॥<br><br>10559: रङ्गावतरणं चैव तथा रूपोपजीवनम्। मद्यमांसोपजीव्यं च विक्रयं लोहचर्मणोः॥<br><br>10560: अपूर्विणा न कर्तव्यं कर्म लोके विगर्हितम्। त्यजतो धर्म इति श्रुतिः॥<br><br>10561: संसिद्धः पुरुषो लोके यदाचरति पापकम्। मदेनाभिप्लुतमनास्तच्च न ग्राह्यमुच्यते॥<br><br>10562: कृतपूर्वं तु महान् श्रूयन्ते हि पुराणेषु प्रजा धिग्दण्डशासनाः। दान्ता धर्मप्रधानाश्च न्यायधर्मानुवृत्तिकाः॥<br><br>10563: धर्म एव सदा नृणामिह राजन् प्रशस्यते। धर्मवृद्धा गुणानेव सेवन्ते हि नरा भुवि॥<br><br>10564: तं धर्ममसुरास्तात नामृष्यन्त जनाधिप। विवर्धमानाः क्रमशस्तत्र तेऽन्वाविशन् प्रजाः॥<br><br>10565: तासां दर्पः समभवत् प्रजानां धर्मनाशनः। दर्पात्मनां ततः पश्चात् क्रोधस्तासामजायत। ॥<br><br>10566: ततः क्रोधाभिभूतानां वृत्तं लज्जासमन्वितम्। ह्रीश्चैवाप्यनशद् राजंस्ततो मोहो व्यजायत॥<br><br>10567: ततो मोहपरीतास्ता नापश्यन्त यथा पुरा। परस्परावमर्दैन वर्धयन्त्यो यथासुखम्॥<br><br>10568: ताः प्राप्य तु स धिग्दण्डो न कारणमतोऽभवत्। ततोऽभ्यगच्छन् देवांश्च ब्राह्मणांश्चावमन्य ह॥<br><br>10569: एतस्मिन्नेव काले तु देवा देववरं शिवम्। अगच्छन् शरणं धीरं बहुरूपं गुणाधिकम्॥<br><br>10570: तेन स्म ते गगनगाः सपुराः पातिताः क्षितौ। विधाप्येकेन बाणेन देवाप्यायिततेजसा॥<br><br>10571: तेषामधिपतिस्त्वासीद् भीमो भीमपराक्रमः। देवतानां भयकरः स हतः शूलपाणिना॥<br><br>10572: तस्मिन् हतेऽथ स्वं भावं प्रत्यपद्यन्त मानवाः। प्रापद्यन्त च वेदान् वै शास्त्राणि च यथा पुरा॥<br><br>10573: ततोऽभिषिच्य राज्येन देवानां दिवि वासवम्। सप्तर्षयश्चान्वयुञ्जन् नराणां दण्डधारणे॥<br><br>10574: सप्तर्षीणामथोर्ध्वं च विपृथु म पार्थिवः। राजानः क्षत्रियाश्चैव मण्डलेषु पृथक् पृथक्॥<br><br>10575: महाकुलेषु ये जाता वृद्धाः पूर्वतराश्च ये। तेषामप्यासुरो भावो हृदयान्नापसर्पति॥<br><br>10576: तस्मात् तेनैव भावेन सानुषङ्गेण पार्थिवाः। आसुराण्येव कर्माणि न्यसेवन भीमविक्रमाः॥<br><br>10577: प्रत्यतिष्ठंश्च तेष्वेव तान्येव स्थापयन्त्यपि। भजन्ते तानि चाद्यापि ये बालिशतरा नराः॥<br><br>10578: तस्मादहं ब्रवीमि त्वां राजन् संचिन्त्य शास्त्रतः। संसिद्धाधिगमं कुर्यात् कर्म हिंसात्मकं त्यजेत्॥<br><br>10579: न संकरेण द्रविणं प्रचिन्वीयाद् विचक्षणः। धर्मार्थं न्यायमुत्सृज्य न तत् कल्याणमुच्यते॥<br><br>10580: स त्वमेवंविधो दान्तः क्षत्रिय: प्रियबान्धवः। प्रजा भृत्यांश्च पुत्रांश्च स्वधर्मेणानुपालय॥<br><br>10581: इष्टानिष्टसमायोगे वैरं सौहार्दमेव च। अथ जातिसहस्राणि बहूनि परिवर्तते॥<br><br>10582: तस्माद् गुणेषु रज्येथा मा दोषेषु कथंचन। निर्गुणोऽपि हि दुर्बुद्धिरात्मन: सोऽतिरज्यते॥<br><br>10583: मानुषेषु महाराज धर्माधर्मो प्रवर्ततः। न तथान्येषु भूतेषु मनुष्यरहितेष्विह॥<br><br>10584: धर्मशीलो नरो विद्वानीहकोऽनीहकोऽपि वा। आत्मभूतः सदा लोके चरेद् भूतान्यहिंसया॥<br><br>10585: यदा व्यपेतहल्लेखं मनो भवति तस्य वै। नानृतं चैव भवत तदा कल्याणपृच्छति॥<br><br>10586: पराशर उवाच एष धर्मविधिस्तात गृहस्थस्य प्रकीर्तितः। तपोविधिं तु वक्ष्यामि तन्मे निगदतः शृणु॥<br><br>10587: प्रायेण च गृहस्थस्य ममत्वं नाम जायते। सङ्गागतं नरश्रेष्ठ भावै राजसतामसैः॥<br><br>10588: गृहाण्याश्रित्य गावश्च क्षेत्राणि च धनानि च। दाराः पुत्राश्च भृत्याश्च भवन्तीह नरस्य वै॥<br><br>10589: एवं तस्य प्रवृत्तस्य नित्यमेवानुपश्यतः। रागद्वेषौ विवर्धेते ह्यनित्यत्वमपश्यतः॥<br><br>10590: रागद्वेषाभिभूतं च नरं द्रव्यवशानुगम्। मोहजाता रतिर्नाम समुपैति नराधिप॥<br><br>10591: कृतार्थं भोगिनं मत्वा सर्वो रतिपरायणः। लाभं ग्राम्यसुखादन्यं रतितो नानुपश्यति॥<br><br>10592: ततो लोभाभिभूतात्मा संगाद् वर्धयते जनम्। पुष्ट्यर्थं चैव तस्येह जनस्यार्थं चिकीर्षति॥<br><br>10593: स जानन्नपि चाकार्यमर्थार्यं सेवते नरः। बालस्नेहपरीतात्मा तत्क्षयाच्चानुतप्यते॥<br><br>10594: ततो मानेन सम्पन्नो रक्षन्नात्मपराजयम्। करोति येन भोगी स्यामिति तस्माद् विनश्यति॥<br><br>10595: तथा हि बुद्धियुक्तानां शाश्वतं ब्रह्मवादिनाम्। अन्विच्छतां शुभं कर्म नराणां त्यजतां सुखम्॥<br><br>10596: स्नेहायतननाशाच्च धननाशाच्च पार्थिव। आधिव्याधिप्रतापाच्च निर्वेदमुपगच्छति॥<br><br>10597: मिर्वेदादात्मसम्बोधः सम्बोधाच्छास्त्रदर्शनम्। शास्त्रार्थदर्शनाद् राजस्तप एवानुपश्यति॥<br><br>10598: दुर्लभो हि मनुष्येन्द्र नरः प्रत्यवमर्शवान्। यो वै प्रियसुखे क्षीणे तपः कर्तुं व्यवस्यति॥<br><br>10599: तपः सर्वगतं तात हीनस्यापि विधीयते। जितेन्द्रियस्य दान्तस्य स्वर्गमार्गप्रवर्तकम्॥<br><br>10600: प्रजापतिः प्रजाः पूर्वमसृजत् तपसा विभुः। क्वचित् क्वचिद् ब्रह्मपरो व्रतान्यास्थाय पार्थिव॥<br><br>10601: आदित्या वसवो रुद्रास्तथैवाग्न्यश्विमारुताः। विश्वेदेवास्तथा साध्याः पितरोऽथ मरुद्गणाः॥<br><br>10602: यक्षराक्षसगन्धर्वाः सिद्धाश्चान्ये दिवौकसः। संसिद्धास्तपसा तात ये चान्ये स्वर्गवासिनः॥<br><br>10603: ये चादौ ब्राह्मणाः सृष्टा ब्रह्मणा तपसा पुरा। ते भावयन्तः पृथिवीं विचरन्ति दिवं तथा॥<br><br>10604: मर्त्यलोके च राजानो ये चान्ये गृहमेधिनः। महाकुलेषु दृश्यन्ते तत् सर्वं तपसः फलम्॥<br><br>10605: कौशिकानि च वस्त्राणि शुभान्याभरणानि च। वाहनासनपानानि तत् सर्वं तपसः फलम्॥<br><br>10606: मनोऽनुकूलाः प्रमदा रूपवत्यः सहस्रशः। वासः प्रासादपृष्ठे च तत् सर्वं तपसः फलम्॥<br><br>10607: शयनानि च मुख्यानि भोज्यानि विविधानि च। अभिप्रेतानि सर्वाणि भवन्ति शुभकर्मिणाम्॥<br><br>10608: नाप्राप्यं तपसः किंचित् त्रैलोक्येऽपि परंतप। उपभोगपरित्यागः फलान्यकृतकर्मणाम्॥<br><br>10609: सुखितो दुःखितो वापि नरो लाभं परित्यजेत्। अवेक्ष्य मनसा शास्त्रं बुद्ध्या च नृपसत्तम॥<br><br>10610: असंतोषोऽसुखायेति लोभादिन्द्रियसम्भ्रमः। ततोऽस्य नश्यति प्रज्ञा विद्येवाभ्यासवर्जिता। ॥<br><br>10611: नष्टप्रज्ञो यदा तु स्यात् तदा न्यायं न पश्यति। तस्मात् सुखक्षये प्राप्ते पुमानुग्रं तपश्चरेत्॥<br><br>10612: यदिष्टं तत् सुखं प्राहुद्देष्यं दुःखमिहेष्यते। कृताकृतस्य तपस: फलं पश्यस्व यादृशम्॥<br><br>10613: नित्यं भद्राणि पश्यन्ति विषयांश्चोपभुञ्जते। । प्राकाश्यं चैव गच्छन्ति कृत्वा निष्कल्मषं तपः॥<br><br>10614: अप्रियाण्यवमानांश्च दुःखं बहुविधात्मकम्। फलार्थी तत्फलं त्यक्त्वा प्राप्नोति विषयात्मकम्॥<br><br>10615: धर्मे तपसि दाने च विचिकित्सास्य जायते। स कृत्वा पापकान्येव निरयं प्रतिपद्यते॥<br><br>10616: सुखे तु वर्तमानो वै दुःखे वापि नरोत्तमा सुवृत्ताद् यो न चलते शास्त्रचक्षुः स मानवः॥<br><br>10617: इषुप्रपातमात्रं हि स्पर्शयोगे रतिः स्मृता। रसने दर्शने घ्राणे श्रवणे च विशाम्पते। ॥<br><br>10618: ततोऽस्य जायते तीव्रा वेदना तक्षयात् पुनः। अबुधा न प्रशंसन्ति मोक्षं सुखमनुत्तमम्॥<br><br>10619: ततः फलार्थं सर्वस्य भवन्ति ज्यायसे गुणाः। धर्मवृत्त्या च सततं कामार्थाभ्यां न हीयते॥<br><br>10620: अप्रयत्नागताः सेव्या गृहस्थैविषयाः सदा। प्रयत्नेनोपगम्यश्च स्वधर्म इति मे मतिः॥<br><br>10621: मानिनां कुलजातानां नित्यं शास्त्रार्थचक्षुषाम्। क्रियाधर्मविमुक्तानामशक्त्या संवृतात्मनाम्॥<br><br>10622: क्रियमाणं यदा कर्म नाशं गच्छति मानुषम्। तेषां नान्यदृते लोके तपसः कर्म विद्यते॥<br><br>10623: सर्वात्मनानुकुर्वीत गृहस्थः कर्मनिश्चयम्। दाक्ष्येण हव्यकव्यार्थं स्वधर्मे विचरन् नृप। ॥<br><br>10624: यथा नदीनदाः सर्वे सागरे यान्ति संस्थितम्। एवमाश्रमिणः सर्वे गृहस्थे यान्ति संस्थितिम्॥<br><br>10625: जनक उवाच वर्णो विशेषवर्णानां महर्षे केन जायते। एतदिच्छाम्यहं ज्ञातुं तद् ब्रूहि वदतां वरा॥<br><br>10626: यदेतज्जायतेऽपत्यं स एवायमिति श्रुतिः। कथं ब्राह्मणतो जातो विशेषग्रहणं गतः॥<br><br>10627: पराशर उवाच एवमेतन्महाराज येन जातः स एव सः। तपसस्त्वपकर्षेण जातिग्रहणतां गतः॥<br><br>10628: सुक्षेत्राच्च सुबीजाच्च पुण्यो भवति सम्भवः। अतोऽन्यतरतो हीनादवरो नाम जायते॥<br><br>10629: वक्त्राद् भुजाभ्यामूरुभ्यां पद्भ्यां चैवाथ जज्ञिरे। सृजतः प्रजापतेर्लोकानिति धर्मविदो विदुः॥<br><br>10630: मुखजा ब्राह्मणास्तात बाहुजाः क्षत्रियाः स्मृताः। उरुजा धनिनो राजन् पादजाः परिचारकाः॥<br><br>10631: चतुर्णामेव वर्णानामागमः पुरुषर्षभ। अतोऽन्ये त्वतिरिक्ता ये ते वै संकरजाः स्मृताः॥<br><br>10632: क्षत्रियातिरथाम्बष्ठा उग्रा वैदेहकास्तथा। श्वपाकाः पुल्कसाः स्तेना निषादाः सूतमागधाः॥<br><br>10633: अयोगाः करणा व्रात्याश्चाण्डालाच नराधिप। एते चतुर्थ्यो वर्णेभ्यो जायन्ते वै परस्परात्॥<br><br>10634: जनक उवाच ब्रह्मणैकेन जातानां नानात्वं गोत्रतः कथम्। बहूनीह हि लोके वै गोत्राणि मुनिसत्तम॥<br><br>10635: यत्र तत्र कथं जाताः स्वयोनि मुनयो गताः। शुद्धयोनौ समुत्पन्ना वियोनौ च तथा परे॥<br><br>10636: पराशर उवाच राजन्नेतद् भवेद् ग्राह्यमपकृष्टेन जन्मना। महात्मनां समुत्पत्तिस्तपसा भावितात्मनाम्॥<br><br>10637: उत्पाद्य पुत्रान् मुनयो नृपते यत्र तत्र ह। स्वेनैव तपसा तेषामृषित्वं विदधुः पुनः॥<br><br>10638: पितामहश्च मे पूर्वमृष्यशृङ्गश्च काश्यपः। वेदस्ताण्ड्यः कृपश्चैव कक्षीवान् कमठादयः॥<br><br>10639: यवक्रीतश्च नृपते द्रोणच वदतां वरः। आयुर्मतङ्गो दत्तश्च दुपदो मत्स्य एव च॥<br><br>10640: एते स्वां प्रकृति प्राप्ता वैदेह तपसोऽऽश्रयात्। प्रतिष्ठिता वेदविदो दमेन तपसैव हि॥<br><br>10641: मूलगोत्राणि चत्वारि समुत्पन्नानि पार्थिव। अङ्गिराः कश्यपश्चैव वसिष्ठो भृगुरेव च॥<br><br>10642: कर्मतोऽन्यानि गोत्राणि समुत्पन्नानि पार्थिव। नामधेयानि तपसा तानि च ग्रहणं सताम्॥<br><br>10643: जनक उवाच विशेषधर्मान् वर्णानां प्रबूहि भगवन् मम। ततः सामान्यधर्माश्च सर्वत्र कुशलो ह्यसि॥<br><br>10644: पराशर उवाच प्रतिग्रहो याजनं च तथैवाध्यापनं नृप। विशेषधर्मा विप्राणां रक्षा क्षत्रस्य शोभना॥<br><br>10645: कृषिश्च पाशुपाल्यं च वाणिज्यं च विशामपि। द्विजानां परिचर्या च शूद्रकर्म नराधिप॥<br><br>10646: विशेषधर्मा नृपते वर्णानां परिकीर्तिताः। धर्मान् साधारणांस्तात विस्तरेण शृणुष्व मे॥<br><br>10647: आनृशंस्यमहिंसा चाप्रमादः संविभागिता। श्राद्धकर्मातिथेयं च सत्यमक्रोध एव च॥<br><br>10648: स्वेषु दारेषु संतोषः शौचं नित्यानसूयता। आत्मज्ञानं तितिक्षा च धर्माः साधारणा नृप॥<br><br>10649: ब्राह्मणा: क्षत्रिया वैश्यास्त्रयो वर्णा द्विजातयः। अत्र तेषामधीकारो धर्मेषु द्विपदां वर॥<br><br>10650: विकर्मावस्थिता वर्णाः पतन्ते नृपते त्रयः। उन्नमन्ति यथासन्तमाश्रित्येह स्वकर्मसु॥<br><br>10651: न चापि शूद्रः पततीति निश्चयो न चापि संस्कारमिहार्हतीति वा। श्रुतिप्रवृत्तं न च धर्ममाप्नुते न चास्य धर्मे प्रतिषेधनं कृतम्॥<br><br>10652: वैदेह कं शूद्रमुदाहरन्ति द्विजा महाराज श्रुतोपपन्नाः। अहं हि पश्यामि नरेन्द्र देवं विश्वस्य विष्णु जगतः प्रधानम्॥<br><br>10653: सतां वृत्तमधिष्ठाय निहीना उद्दिधीर्षवः। मन्त्रवर्जं न दुष्यन्ति कुर्वाणाः पौष्टिकी: क्रियाः॥<br><br>10654: यथा यथा हि सद्वृत्तमालम्बन्तीतरे जनाः। तथा तथा सुखं प्राप्य प्रेत्य चेह च मोदते। ॥<br><br>10655: जनक उवाच किं कर्म दूषयत्येनमथो जातिर्महामुने। संदेहो मे समुत्पन्नस्तन्मे व्याख्यातुमर्हसि॥<br><br>10656: पराशर उवाच असंशयं महाराज उभयं दोषकारकम्। कर्म चैव हि जातिश्च विशेषं तु निशामय॥<br><br>10657: जात्या च कर्मणा चैव दुष्टं कर्म न सेवते। जात्या दुष्टश्च य: पापं न करोति स पूरुषः॥<br><br>10658: जात्या प्रधानं पुरुषं कुर्वाणं कर्म धिक्कृतम्। कर्म तद् दूषयत्येनं तस्मात् कर्म न शोभनम्॥<br><br>10659: जनक उवाच कानि कर्माणि धाणि लोकेऽस्मिन् द्विजसत्तम। न हिंसन्तीह भूतानि क्रियमाणानि सर्वदा॥<br><br>10660: पराशर उवाच शृणु मेऽत्र महाराज यन्मां त्वं परिपृच्छसि। यानि कर्माण्यहिंस्राणि नरं त्रायन्ति सर्वदा॥<br><br>10661: संन्यस्याग्नीनुदासीनाः पश्यन्ति विगतज्वराः। नैःश्रेयसं कर्मपथं समारुह्य यथाक्रमम्॥<br><br>10662: प्रश्रिता विनयोपेता दमनित्याः सुसंशिताः। प्रयान्ति स्थानमजरं सर्वकर्मविवर्जिताः॥<br><br>10663: सर्वे वर्णा धर्मकार्याणि सम्यक् कृत्वा राजन् सत्यवाक्यानि चोक्त्वा। त्यक्तवाधर्म दारुणं जीवलोके यान्ति स्वर्ग नात्र कार्यो विचारः॥<br><br>10664: पराशर उवाच पिता सखायो गुरवः स्त्रियश्च न निर्गुणानां हि भवन्ति लोके। अनन्यभक्ता: प्रियवादिनश्च हिताश्च वश्याश्च भवन्ति राजन्॥<br><br>10665: पिता परं दैवतं मानवानां मातुर्विशिष्टं पितरं वदन्ति। ज्ञानस्य लाभं परमं वदन्ति जितेन्द्रियार्थाः परमाप्नुवन्ति॥<br><br>10666: रणाजिरे यत्र शराग्निसंस्तरे नृपात्मजो घातमवाप्य दह्यते। प्रयाति लोकानमरैः सुदुर्लभान्। निषेवते स्वर्गफलं यथासुखम्॥<br><br>10667: श्रान्तं भीतं भ्रष्टशस्त्रं रुदन्तं पराङ्मुखं पारिबहश्च हीनम्। अनुद्यन्तं रोगिणं याचमानं न वै हिंस्याद् बालवृद्धौ च राजन्॥<br><br>10668: पारिबहः सुसंयुक्तमुद्यतं तुल्यतां गतम्। अतिक्रमेत् तं नृपतिः संग्रामे क्षत्रियात्मजम्॥<br><br>10669: तुल्यादिह वधः श्रेयान् विशिष्टाच्चेति निश्चयः। निहीनात् कातराच्चैव कृपणाद् गर्हितो वधः॥<br><br>10670: पापात् पापसमाचारनिहीनाच्च नराधिप। पाप एव वधः प्रोक्तो नरकायेति निश्चयः॥<br><br>10671: न कश्चित् त्राति वै राजन् दिष्टान्तवशमागतम्। सावशेषायुषं चापि कश्चिन्नैवापकर्षति॥<br><br>10672: स्निग्धैश्च क्रियमाणानि कर्माणीह निवर्तयेत्। हिंसात्मकानि सर्वाणि नायुरिच्छेत् परायुषा॥<br><br>10673: गृहस्थानां तु सर्वेषां विनाशमभिकासताम्। निधनं शोभनं तात पुलिनेषु क्रियावताम्॥<br><br>10674: आयुषि क्षयमापन्ने पञ्चत्वमुपगच्छति। तथा ह्यकारणाद् भवति कारणैरुपपादितम्॥<br><br>10675: तथा शरीरं भवति देहाद् येनोपपादितम्। अध्वानं गतकशायं प्राप्तश्चायं गृहाद् गृहम्॥<br><br>10676: द्वितीयं कारणं तत्र नान्यत् किंचन विद्यते। तद् देहं देहिनां युक्तं पञ्चभूतेषु वर्तते॥<br><br>10677: शिरास्नायवस्थिसंघातं बीभत्सामेध्यसंकुलम्। भूतानामिन्द्रियाणां च गुणानां च समागमम्॥<br><br>10678: त्वगन्तं देहमित्याहुर्विद्वांसोऽध्यात्मचिन्तकाः। गुणैरपि परिक्षीणं शरीरं मर्त्यतां गतम्॥<br><br>10679: शरीरिणा परित्यक्तं निश्चेष्टं गतचेतनम्। भूतैः प्रकृतिमापन्नस्ततो भूमौ निमज्जति॥<br><br>10680: भावितं कर्मयोगेन जायते तत्र तत्र ह। इदं शरीरं वैदेह म्रियते यत्र यत्र ह। तत्स्वभावोऽपरो दृष्टो विसर्गः कर्मणस्तथा॥<br><br>10681: न जायते तु नृपते कंचित् कालमयं पुनः। परिभ्रमति भूतात्मा द्यामिवाम्बुधरो महान्॥<br><br>10682: स पुनर्जायते राजन् प्राप्येहायतनं नृप। मनसः परमो ह्यात्मा इन्द्रियेभ्यः परं मनः॥<br><br>10683: जङ्गमानामपि तथा द्विपदाः परमा गताः॥<br><br>10684: द्विपदानामपि तथा द्विजा वै परमाः समृताः। द्विजानामपि राजेन्द्र प्रज्ञावन्तः परा मताः। प्राज्ञानामात्मसम्बुद्धाः सम्बुद्धानाममानिनः॥<br><br>10685: जातमन्वेति मरणं नणामिति विनिश्चयः। अन्तवन्ति हि कर्माणि सेवन्ते गुणतः प्रजाः॥<br><br>10686: आपन्ने तूत्तरां काष्ठां सूर्ये यो निधनं व्रजेत्। नक्षत्रे च मुहूर्ते च पुण्ये राजन् स पुण्यकृत्॥<br><br>10687: अयोजयित्वा क्लेशेन जनं प्लाव्य च दुष्कृतम्। मृत्युनाऽऽत्मकृते नेह कर्म कृत्वाऽऽत्पशक्तिभिः॥<br><br>10688: विषमुटबन्धनं दाहो दस्युहस्तात् तथा वधः। दंष्ट्रिभ्यश्च पशुभ्यश्च प्राकृतो वध उच्यते॥<br><br>10689: न चैभिः पुण्यकर्माणो युज्यन्ते चाभिसंधिजैः। एवंविधैश्च बहुभिरपरैः प्राकृतैरपि॥<br><br>10690: ऊर्ध्वं भित्त्वा प्रतिष्ठन्ते प्राणाः पुण्यवतां नृप। मध्यतो मध्यपुण्यानामधो दुष्कृतकर्मणाम्॥<br><br>10691: रज्ञानतुल्यः पुरुषस्य राजन्। येनावृतः कुरुते सम्प्रयुक्तो घोराणि कर्माणि सुदारुणानि॥<br><br>10692: प्रबाधनार्थं श्रुतिधर्मयुक्तान्। वृद्धानुपास्य प्रभवेत यस्य। प्रयत्नसाध्यो हि स राजपुत्र प्रज्ञाशरेणोन्मथितः परैति॥<br><br>10693: अधीत्य वेदं तपसा ब्रह्मचारी यज्ञाज्यशक्त्या संनिगृह्येह पञ्च। वनं गच्छेत् पुरुषो धर्मकामः श्रेयः स्थित्वा स्थापयित्वा स्ववंशम्॥<br><br>10694: उपभोगैरपि त्यक्तं नात्मानं सादयेन्नरः। चण्डालत्वेऽपि मानुष्यं सर्वथा तात शोभनम्॥<br><br>10695: इयं हि योनिः प्रथमा यां प्राप्य जगतीपते। आत्मा वै शक्यते त्रातुं कर्मभिः शुभलक्षणैः॥<br><br>10696: कथं न विप्रणश्येम योनितोऽस्या इति प्रभो। कुर्वन्ति धर्मं मनुजा: श्रुतिप्रामाण्यदर्शनात्॥<br><br>10697: यो दुर्लभतरं प्राप्य मानुष्यं द्विषते नरः। धर्मावमन्ता कामात्मा भवेत्स खलु वञ्च्यते॥<br><br>10698: यस्तु प्रीतिपुरोगेन चक्षुषा तात पश्यति। दीपोपमानि भूतानि यावदर्थान्न पश्यति॥<br><br>10699: सान्त्वेनानप्रदानेन प्रियवादेन चाप्युत। समदुःखसुखो भूत्वा स परत्र महीयते॥<br><br>10700: दानं त्यागः शोभना मूर्तिरद्भ्यो भूतप्लाव्यं तपसा वै शरीरम्। सरस्वतीनैमिषपुष्करेषु ये चाप्यन्ये पुण्यदेशाः पृथिव्याम्॥<br><br>10701: गृहेषु येषामसवः पतन्ति तेषामथो निर्हरणं प्रशस्तम्। यानेन वै प्रापणं च श्मशाने शौचेन नूनं विधिना चैव दाहः॥<br><br>10702: इष्टिः पुष्टिर्यजनं याजनं च दानं पुण्यानां कर्मणां च प्रयोगः। शक्त्या पित्र्यं यच्च किंचित् प्रशस्तं सर्वाण्यात्मार्थे मानवोऽयं करोति॥<br><br>10703: धर्मशास्त्राणि वेदाश्च षडङ्गानि नराधिप। श्रेयसोऽर्थे विधीयन्ते नरस्याक्लिष्टकर्मणः॥<br><br>10704: भीष्म उवाच एतद् वै सर्वमाख्यातं मुनिना सुमहात्मना। विदेहराजाय पुरा श्रेयसोऽर्थे नराधिप॥<br><br>10705: भीम उवाच पुनरेव तु पप्रच्छ जनको मिथिलाधिपः। पराशरं महात्मानं धर्मे परमनिश्चयम्॥<br><br>10706: जनक उवाच किं श्रेयः का गतिर्ब्रह्मन् किं कृतं न विनश्यति। क्व गतो न निवर्तेत तन्मे ब्रूहि महामते॥<br><br>10707: पराशर उवाच असङ्ग श्रेयसो मूलं ज्ञानं चैव परा गतिः। चीर्णं तपो न प्रणश्येद्वापः क्षेत्रे न नश्यति॥<br><br>10708: छित्त्वाधर्ममयं पाशं यदा धर्मेऽभिरज्यते। दत्त्वाभयकृतं दानं तदा सिद्धिमवाप्नुते॥<br><br>10709: यो ददाति सहस्राणि गवामश्वशतानि च। अभयं सर्वभूतेभ्यः सदा तमभिवर्तते॥<br><br>10710: वसन् विषयमध्येऽपि न वसत्येव बुद्धिमान्। संवसत्येव दुर्बुदिरसत्सु विषयेष्वपि॥<br><br>10711: नाधर्मः श्लिष्यते प्राज्ञं पयः पुष्करपर्णवत्। अप्राज्ञमधिकं पापं श्लिष्यते जतुकाष्ठवत्॥<br><br>10712: नाधर्मः कारणापेक्षी कर्तारमभिमुञ्चति। कर्ता खलु यथाकालं ततः समभिपद्यते॥<br><br>10713: न भिद्यन्ते कृतात्मान आत्मप्रत्ययदर्शिनः। बुद्धिकर्मेन्द्रियाणां हि प्रमत्तो यो न बुद्ध्यते। शुभाशुभे प्रसक्तात्मा प्राप्नोति सुमहद् भयम्॥<br><br>10714: वीतरागो जितक्रोधः सम्यग् भवति यः सदा। विषये वर्तमानोऽपि न स पापेन युज्यते॥<br><br>10715: मर्यादायां धर्मसेतुर्निबद्धो नैव सीदति। पुष्टस्रोत इवासक्तः स्फीतो भवति संचयः॥<br><br>10716: यथा भानुगतं तेजो मणिः शुद्धः समाधिना। आदत्ते राजशार्दूल तथा योगः प्रवर्तते। ॥<br><br>10717: यथा तिलानामिह पुष्पसंश्रयात् पृथक्पृथग्याति गुणोऽतिसौम्यताम्। तथा नराणां भुवि भावितात्मनां यथाऽऽश्रयं सत्त्वगुणः प्रवर्तते॥<br><br>10718: जहाति दारांश्च जहाति सम्पदः पदं च यानं विविधाश्च याः क्रिया:। स्तदास्य बुद्धिर्विषयेषु भिद्यते॥<br><br>10719: प्रसक्तबुद्धिर्विषयेषु यो नरो न बुध्यते ह्यात्महितं कथंचन। स सर्वभावानुगतेन चेतसा नृपाभिषेणेव झषो विकृष्यते॥<br><br>10720: संघातवन्मर्त्यलोकः परस्परमपाश्रितः। कदलीगर्भनि:सारो नौरिवाप्सु निमज्जति॥<br><br>10721: निश्चितो न चापि मृत्युः पुरुषं प्रतीक्षते। सदा हि धर्मस्य क्रियैव शोभना यदा नरो मृत्युमुखेऽभिवर्तते॥<br><br>10722: यथान्धः स्वगृहे युक्तो ह्यभ्यासादेव गच्छति। तथा युक्तेन मनसा प्राज्ञो गच्छति तां गतिम्॥<br><br>10723: मरणं जन्मनि प्रोक्तं जन्म वै मरणाश्रितम्। अविद्वान् मोक्षधर्मेषु बद्धो भ्रमति चक्रवत्। बुद्धिमार्गप्रयातस्य सुखं त्विह परत्र च॥<br><br>10724: विस्तराः क्लेशसंयुक्ताः संक्षेपास्तु सुखावहाः। परार्थं विस्तराः सर्वे त्यागमात्महितं विदुः॥<br><br>10725: यथा मृणालानुगतमाशु मुञ्चति कर्दमम्। तथाऽऽत्मा पुरुषस्येह मनसा परिमुच्यते॥<br><br>10726: मनः प्रणयतेऽऽत्मानं स एनमभियुञ्जति। युक्तो यदा स भवति तदा तं पश्यते परम्॥<br><br>10727: परार्थे वर्तमानस्तु स्वं कार्यं योऽभिमन्यते। इन्द्रियार्थेषु संयुक्तः स्वकार्यात् परिमुच्यते॥<br><br>10728: अधस्तिर्यग्गतिं चैव स्वर्गे चैव परां गतिम्। प्राप्नोति स्वकृतैरात्मा प्राज्ञस्येहेतरस्य च॥<br><br>10729: मृण्मये भाजने पक्वे यथा वै नश्यति द्रवः। तथा शरीरं तपसा तप्तं विषयमश्नुते॥<br><br>10730: विषयानुश्नुते यस्तु न स भोक्ष्यत्यसंशयम्। यस्तु भोगांस्त्यजेदात्मा स वै भोक्तुं व्यवस्यति॥<br><br>10731: नीहारेण हि संवीतः शिश्नोदरपरायणः। जात्यन्ध इव पन्थानमावृतात्मा न बुद्ध्यते॥<br><br>10732: वणिग् यथा समुद्राद् वै यथार्थं लभते धनम्। तथा मार्णवे जन्तोः कर्मविज्ञानतो गतिः॥<br><br>10733: अहोरात्रमये लोके जरारूपेण संसरन्। मृत्युर॑सति भूतानि पवनं पन्नगो यथा॥<br><br>10734: स्वयंकृतानि कर्माणि जातो जन्तुः प्रपद्यते। नाकृत्वा लभते कश्चित् किंचिदत्र प्रियाप्रियम्॥<br><br>10735: शयानं यान्तमासीनं प्रवृत्तं विषयेषु च। शुभाशुभानि कर्माणि प्रपद्यन्ते नरं सदा॥<br><br>10736: न ह्यन्यत् तीरमासाद्य पुन स्तर्तुं व्यवस्यति। दुर्लभो दृश्यते ह्यस्य विनिपातो महार्णवे॥<br><br>10737: यथा भावावसन्ना हि नौमहाम्भसि तन्तुना। तथा मनोभियोगाद् वै शरीरं प्रचिकीर्षति॥<br><br>10738: यथा समुद्रमभितः संश्रिताः सरितोऽपराः। तथाद्या प्रकृतिर्योगादभिसंश्रियते सदा॥<br><br>10739: स्नेहपाशैर्बहुविधैरासक्तमनसो नराः। प्रकृतिस्था विषीदन्ति जले सैकतवेभवत्॥<br><br>10740: शरीरगृहसंज्ञस्य शौचतीर्थस्य देहिनः। बुद्धिमार्गप्रयातस्य सुखं त्विह परत्र च॥<br><br>10741: विस्तराः क्लेशसंयुक्ताः संक्षेपास्तु सुखावहाः। परार्थं विस्तराः सर्वे त्यागमात्महितं विदुः॥<br><br>10742: संकल्पजो मित्रवर्गो ज्ञातयः कारणात्मकाः। भार्या पुत्रश्च दासश्च स्वमर्थमनुयुज्यते॥<br><br>10743: न माता न पिता किंचित् कस्यचित् प्रतिपद्यते। दानपथ्यौदनो जन्तुः स्वकर्मफलमश्नुते॥<br><br>10744: माता पुत्रः पिता भ्राता भार्या मित्रजनस्तथा। अष्टापदपदस्थाने लक्षमुद्रेव लक्ष्यते॥<br><br>10745: सर्वाणि कर्माणि पुरा कृतानि शुभाशुभान्यात्मनो यान्ति जन्तोः। उपस्थितं कर्मफलं विदित्वा बुद्धिं तथा चोदयतेऽन्तरात्मा॥<br><br>10746: व्यवसायं समाश्रित्य सहायान् योऽधिगच्छति। न तस्य कश्चिदारम्भः कदाचिदवसीदति॥<br><br>10747: अद्वैधमनसं युक्तं शूरं धीरं विपश्चितम्। न श्रीः संत्यजते नित्यमादित्यमिव रश्मयः॥<br><br>10748: आस्तिक्यव्यवसायाभ्यामुपायाद् विस्मयाद् धिया। समारभेदनिन्द्यात्मा न सोऽर्थः परिषीदति॥<br><br>10749: सर्वः स्वानि शुभाशुभानि नियतं कर्माणि जन्तुः स्वयं गर्भात् सम्प्रतिपद्यते तदुभयं यत् तेन पूर्वं कृतम्। मृत्युश्चापरिहारवान् समगति: कालेन विच्छेदिना दारोश्शूर्णमिवाश्मसारविहितं कर्मान्तिकं प्रापयेत्॥<br><br>10750: स्वरूपतामात्मकृतं च विस्तरं कुलान्वयं द्रव्यसमृद्धिसंचयम्। नरो हि सर्वो लभते यथाकृतं शुभाशुभेनात्मकृतेन कर्मणा॥<br><br>10751: भीष्म उवाच इत्युक्तो जनको राजन् याथातथ्यं मनीषिणा। श्रुत्वा धर्मविदां श्रेष्ठः परां मुदमवाप ह॥<br><br>10752: युधिष्ठिर उवाच सत्यं दमं क्षमा प्रज्ञा प्रशंसन्ति पितामह। विद्वांसो मनुजा लोके कथमेतन्मतं तव॥<br><br>10753: भीष्म उवाच अत्र ते वर्तयिष्येऽहमितिहासं पुरातनम्। साध्यानामिह संवादं हंसस्य च युधिष्ठिर॥<br><br>10754: हंसो भूत्वाथ सौवर्णस्त्वजो नित्यः प्रजापतिः। स वै पर्येति लोकांस्त्रीनथ साध्यानुपागमत्॥<br><br>10755: साध्या ऊचुः शकुने वयं स्म देवा वै साध्यास्त्वामनुयुक्ष्महे। पृच्छामस्त्वां मोक्षधर्मं भवांश्च किल मोक्षवित्॥<br><br>10756: श्रुतोऽसिः न पण्डितो धीरवादी साधुशब्दश्चरते ते पतत्रिन्। किं मन्यसे श्रेष्ठतमं द्विज त्वं कस्मिन्मनस्ते रमते महात्मन्॥<br><br>10757: तन्नः कार्यं पक्षिवर प्रशाधि यत्कार्याणां मन्यसे श्रेष्ठमेकम्। विमुच्यते विहगेन्द्रेह शीघ्रम्॥<br><br>10758: हंस उवाच इदं कार्यममृताशाः शृणोमि तपो दमः सत्यमात्माभिगुप्तिः। ग्रन्थीन् विमुच्य हृदयस्य सर्वान् प्रियाप्रिये स्वं वशमानयीत॥<br><br>10759: नारुन्तुदः स्यान्न नृशंसवादी न हीनतः परमभ्याददीत। ययास्य वाचा पर उद्विजेत न तां वदेद्रुषती पापलोक्याम्॥<br><br>10760: वाक्सायका वदनानिष्पतन्ति यैराहतः शोचति रात्र्यहानि। परस्य नामर्मसु ते पतन्ति तान्पण्डितो नावसृजेत् परेषु॥<br><br>10761: भृशं विध्येच्छम एवेह कार्यः। संरोष्यमाणः प्रतिहष्यते यः स आदत्ते सुकृतं वै परस्य॥<br><br>10762: क्षेपायमाणमभिषगव्यलीकं निगृह्णाति ज्वलितं यश्च मन्युम्। अदुष्टचेता मुदितोऽनसूयुः स आदत्ते सुकृतं वै परेषाम्॥<br><br>10763: आक्रुश्यमानो न वदामि किंचित् क्षमाम्यहं ताड्यमानश्च नित्यम्। श्रेष्ठं ह्येतद् यत्क्षमामाहुरार्याः सत्यं तथैवार्जवमानृशंस्यम्॥<br><br>10764: वेदस्योपनिषत् सत्यं सत्यस्योपनिषद् दमः। दमस्योपनिषन्मोक्ष एतत् सर्वानुशासनम्॥<br><br>10765: वाचो वेगं मनसः क्रोधवेगं विधित्सावेगमुदरोपस्थवेगम्। स्तं मन्येऽहं ब्राह्मणं वै मुनिं च॥<br><br>10766: स्तथा तितिक्षुरतितिक्षोर्विशिष्टः। स्तथाज्ञानाज्ज्ञानविद् वै विशिष्टः॥<br><br>10767: आक्रुश्यमानो नाक्रुश्येन्मन्युरेनं तितिक्षतः। आक्रोष्टारं निर्दहति सुकृतं चास्य विन्दति॥<br><br>10768: यो नात्युक्तः प्राह रूक्षं प्रियं वा यो वा हतो न प्रतिहन्ति धैर्यात्। स्तस्येह देवाः स्पृहयन्ति नित्यम्॥<br><br>10769: पापीयसः क्षमेतैव श्रेयसः सदृशस्य च। विमानितो हतोत्क्रुष्ट एवं सिद्धिं गमिष्यति॥<br><br>10770: सदाहमार्यान्निभृतोऽप्युपासे न मे विधित्सोत्सहते न रोषः। न वाप्यहं लिप्समानः परैमि न चैव किंचिद् विषयेण यामि॥<br><br>10771: नाहं शप्तः प्रतिशपामि कंचिद् दमं द्वारं ह्यमृतस्येह वेद्मिा गुह्यं ब्रह्म तदिदं ब्रवीमि न मानुषाच्छ्रेष्ठतरं हिं किंचित्॥<br><br>10772: निर्मुच्यमानः पापेभ्यो घनेभ्य इव चन्द्रमाः। विरजाः कालमाकाङ्क्षन् धीरो धैर्येण सिद्ध्यति॥<br><br>10773: यः सर्वेषां भवति ह्यर्चनीय उत्सेधनस्तम्भ इवाभिजातः। यस्मै वाचं सुप्रसन्नां वदन्ति स वै देवान् गच्छति संयतात्मा॥<br><br>10774: न तथा वक्तुमिच्छन्ति कल्याणान् पुरुषे गुणान्। यथैषां वक्तमिच्छन्ति नैर्गुण्यमनुयुञ्जकाः॥<br><br>10775: यस्य वाङ्मनसीगुप्ते सम्यक् प्रणिहिते सदा। वेदास्तपश्च त्यागश्च स इदं सर्वमाप्नुयात्॥<br><br>10776: आक्रोशनविमानाभ्यां नाबुधान् बोधयेद् बुधः। तस्मान्न वर्धयेदन्यं न चात्मानं विहिंसयेत्॥<br><br>10777: अमृतस्येव संतृप्यदेवमानस्य पण्डितः। सुखं ह्यवमतः शेते योऽवमन्ता स नश्यति॥<br><br>10778: यत् क्रोधनो यजति यद् ददाति यद् वा तपस्तप्यति यज्जुहोति। वैवस्वतस्तद्धरतेऽस्य सर्वं मोघः श्रमो भवति हि क्रोधनस्य॥<br><br>10779: चत्वारि यस्य द्वाराणि सुगुप्तान्यमरोत्तमाः। उपस्थमुदरं हस्तौ वाक चतुर्थी स धर्मवित्॥<br><br>10780: सत्यं दम ह्यार्जवमानृशंस्यं धृति तितिक्षामतिसेवमानः। मेकान्तशील्यूर्ध्वगतिर्भवेत् सः॥<br><br>10781: सर्वांश्चैनाननुचरन् वत्सवच्चतुरः स्तनान्। न पावनतमं किंचित् सत्यादध्यगमं क्वचित्॥<br><br>10782: आचक्षेऽहं मनुष्येभ्यो देवेभ्यः प्रतिसंचरन्। सत्यं स्वर्गस्य सोपानं पारावारस्य नौरिव॥<br><br>10783: यादृशैः संनिवसति यादृशांश्योपसेवते। यादृगिच्छेच्च भवितुं तादृग् भवति पूरुषः॥<br><br>10784: यदि सन्तं सेवति यद्यसन्तं तपस्विनं यदि वा स्तेनमेव। वासो यथा रंगवशं प्रयाति तथा स तेषां वशमभ्युपैति॥<br><br>10785: सदा देवाः साधुभिः संवदन्ते न मानुषं विषयं यान्ति द्रष्टुम्। रुच्चावचं विषयं यः स वेद॥<br><br>10786: अदुष्टं वर्तमाने तु हृदयान्तरपूरुषे। तेनैव देवाः प्रीयन्ते सतां मार्गस्थितेन वै॥<br><br>10787: शिश्नोदरे ये निरताः सदैव स्तेना नरावाक्परुषाश्च नित्यम्। अपेतदोषानपि तान् विदित्वा दूराद् देवाः सम्परिवर्जयन्ति॥<br><br>10788: न वै देवा हीनसत्त्वेन तोष्याः सर्वाशिना दुष्कृतकर्मणा वा। सत्यव्रता ये तु नराः कृतज्ञा धर्मे रतास्तैः सह सम्भजन्ते॥<br><br>10789: अव्याहृतं व्याहृताच्छ्रेय आहुः सत्यं वदेद् व्याहृतं तद् द्वितीयम्। वदेद् व्याहृतं तत् तृतीयं प्रियं धर्मं वदेद् व्याहृतं तच्चतुर्थम्॥<br><br>10790: साध्या ऊचुः केनायमावृतो लोकः केन वा न प्रकाशते। केन त्यजति मित्राणि केन स्वर्गं न गच्छति॥<br><br>10791: हंस उवाच अज्ञानेनावृतो लोको मात्सर्यान्न प्रकाशते। लोभात् त्यजति मित्राणि संगात् स्वर्ग न गच्छति॥<br><br>10792: साध्या ऊचुः कः स्विदेको रमते ब्राह्मणानां कः स्विदेको बहुभिर्जोषमास्ते। क: स्विदेको बलवान् दुर्बलोऽपि कः स्विदेषां कलह नान्ववैति॥<br><br>10793: हंस उवाच प्राज्ञ एको रमते ब्राह्मणानां प्राज्ञश्चैको बहुभिर्जोषमास्ते। प्राज्ञ एको बलवान् दुर्बलोऽपि प्राज्ञ एषां कलहं नान्ववैति॥<br><br>10794: साध्या ऊचुः किं ब्राह्मणानां देवत्वं किं च साधुत्वमुच्यते। असाधुत्वं च किं तेषां किमेषां मानुषं मतम्॥<br><br>10795: हंस उवाच स्वाध्याय एषां देवत्वं व्रतं साधुत्वमुच्यते। असाधुत्वं परीवादो मृत्युर्मानुष्यमुच्यते॥<br><br>10796: भीष्म उवाच संवादं इत्ययं श्रेष्ठः साध्यानां परिकीर्तितः। क्षेत्रं वै कर्मणां योनिः सद्भावः सत्यमुच्यते॥<br><br>10797: युधिष्ठिर उवाच सांख्ये योगे च मे तात विशेषं वक्तुमर्हसि। तव धर्मज्ञ सर्वं हि विदितं कुरुसत्तम॥<br><br>10798: भीष्म उवाच सांख्याः सांख्यं प्रशंसन्ति योगा योगं द्विजातयः। वदन्ति कारणं श्रेष्ठं स्वपक्षोद्भावनाय व॥<br><br>10799: अनीश्वरः कथं मुच्येदित्येवं शत्रुकर्शन। वदन्ति कारणैः श्रेष्ठ्यं योगाः सम्यङ्मनीषिणः॥<br><br>10800: वदन्ति कारणं चेदं सांख्याः सम्यग् द्विजातयः। विज्ञायेह गती: सर्वा विरक्तो विषयेषु यः॥<br><br>10801: उर्ध्वं स देहात् सुव्यक्तं विमुच्येदिति नान्यथा। एतदाहुमहाप्राज्ञाः सांख्ये वै मोक्षदर्शनम्॥<br><br>10802: स्वपक्षे कारणं ग्राह्यं समये वचनं हितम्। शिष्टानां हि मतं ग्राह्यं त्वद्विधैः शिष्टसम्मतैः॥<br><br>10803: प्रत्यक्षहेतवो योगा: सांख्या: शास्त्रविनिश्चयाः। उभे चैते मते तत्त्वे मम तात युधिष्ठिर॥<br><br>10804: उभे चैते मते ज्ञाते नृपते शिष्टसम्मते। अनुष्ठिते यथाशास्त्रं नेयतां परमां गतिम्॥<br><br>10805: तुल्यं शौचं तपोयुक्तं दया भूतेषु चानघ। व्रतानां धारणं तुल्यं दर्शनं न समं तयोः॥<br><br>10806: युधिष्ठिर उवाच यदि तुल्यं व्रतं शौचं दया चात्र फलं तथा। न तुल्यं दर्शनं कस्मात् तन्मे ब्रूहि पितामह॥<br><br>10807: भीष्म उवाच रागं मोहं तथा स्नेहं कामं क्रोधं च केवलम्। योगाच्छित्त्वा ततो दोषान् पञ्चैतान् प्राप्नुवन्ति तत्॥<br><br>10808: यथा चानिमिषाः स्थूला जालं छित्त्वा पुनर्जलम्। प्राप्नुवन्ति तथा योगास्तत् पदं वीतकल्मषाः॥<br><br>10809: तथैव वागुरां छित्त्वा बलवन्तो यथा मृगाः। प्राप्नुयुर्विमलं मार्ग विमुक्ताः सर्वबन्धनैः॥<br><br>10810: लोभजानि तथा राजन् बन्धनानि बलान्विताः। छित्त्वा योगाः परं मागं गच्छन्ति विमलं शिवम्॥<br><br>10811: अबलाश्च मृगा राजन् वागुरासु तथा परे। विनश्यन्ति न संदेहस्तद्वद् योगबलादृते॥<br><br>10812: बलहीनाश्च कौन्तेय यथा जालं गता झषाः। वधं गच्छन्ति राजेन्द्र योगास्तद्वत् सुदुर्बलाः॥<br><br>10813: यथा च शकुनाः सूक्ष्मं प्राप्य जालमरिंदम। तत्र सक्ता विपद्यन्ते मुच्यन्ते च बलान्विताः॥<br><br>10814: कर्मजैर्बन्धनैर्बद्धास्तद्वद् योगाः परंतप। अबला वै विनश्यन्ति मुच्यन्ते च बलान्विताः॥<br><br>10815: अल्पकश्च यथा राजन् वह्निः शाम्यति दुर्बलः। आक्रान्त इन्धनैः स्थूलैस्तद्वद् योगोऽबलः प्रभो॥<br><br>10816: स एव च यदा राजन् वह्निर्जातबलः पुनः। समीरणगतः क्षिप्रं दहेत् कृत्स्नां महीमपि॥<br><br>10817: तद्वज्जातबलो योगी दीप्ततेजा महाबलः। अन्तकाल इवादित्यः कृत्स्नं संशोषयेज्जगत्॥<br><br>10818: दुर्बलश्च यथा राजन् स्रोतसा ह्रियते नरः। बलहीनस्तथा योगो विषयैर्व्हियतेऽवशः॥<br><br>10819: तदेव च महास्रोतो विष्टम्भयति वारणः। तद्वद् योगबलं लब्ध्वा व्यूहते विषयान् बहून्॥<br><br>10820: विशन्ति चावशाः पार्थ योगाद् योगबलान्विताः। प्रजापतीनृषीन् देवान् महाभूतानि चेश्वराः॥<br><br>10821: न यमो नान्तकः क्रुद्धो न मृत्युीमविक्रमः। ईशते नृपते सर्वे योगस्यामिततेजसः॥<br><br>10822: आत्मनां च सहस्राणि बहूनि भरतर्षभ। योगः कुर्याद् बलं प्राप्य तैश्च सर्वैर्महीं चरेत्॥<br><br>10823: प्राप्नुयाद् विषयांश्चैव पुनश्चोग्रं तपश्चरेत्। संक्षिपेच्च पुनस्तात सूर्यस्तेजोगुणानिव॥<br><br>10824: बलस्थस्य हि योगस्य बन्धनेशस्य पार्थिव। विमोक्षप्रभविष्णुत्वमुपपन्नमसंशयम्॥<br><br>10825: बलानि योगप्राप्तानि मयैतानि विशाम्पते। निदर्शनार्थं सूक्ष्माणि वक्ष्यामि च पुनस्तव॥<br><br>10826: आत्मनश्च समाधाने धारणां प्रति वा विभो। निदर्शनानि सूक्ष्माणि शृणु मे भरतर्षभ। ॥<br><br>10827: अप्रमत्तो तथा धन्वी लक्ष्यं हन्ति समाहितः। युक्तः सम्यक् तथा योगी मोक्षं प्राप्नोत्यसंशयम्॥<br><br>10828: स्नेहपूर्णे यथा पात्रे मन आधाय निश्चलम्। पुरुषो युक्त आरोहेत् सोपानं युक्तमानसः॥<br><br>10829: युक्तस्तथायमात्मानं योगः पार्थिव निश्चलम्। करोत्यमलमात्मानं भास्करोपमदर्शनम्॥<br><br>10830: यथा च नावं कौन्तेय कर्णधारः समाहितः। महार्णवगतां शीघ्रं नयेत् पार्थिवसत्तम॥<br><br>10831: तद्वदात्मसमाधानं युक्त्वा योगेन तत्त्ववित्। दुर्गमं स्थानमाप्नोति हित्वा देहमिमं नृप॥<br><br>10832: सारथिश्च यथा युक्त्वा सदश्वान् सुसमाहितः। देशमिष्टं नयत्याशु धन्विनं पुरुषर्षभ॥<br><br>10833: तथैव नृपते योगी धारणासु समाहितः। प्राप्नोत्याशु परं स्थानं लक्षं मुक्त इवाशुगः॥<br><br>10834: प्रवेश्यात्मनि चात्मानं योगी तिष्ठति योऽचलः। पापं हन्ति पुनीतानां पदमाप्नोति सोऽजरम्॥<br><br>10835: नाभ्यां कण्ठे च शीर्षे च हृदि वक्षसि पार्श्वयोः। दर्शने श्रवणे चापि घ्राणे चामितविक्रम॥<br><br>10836: स्थानेष्वेतेषु यो योगी महाव्रतसमाहितः। आत्मना सूक्ष्ममात्मानं युङ्क्ते सम्यग्विशाम्पते। ॥<br><br>10837: स शीघ्रमचलप्रख्यं कर्म दग्ध्वा शुभाशुभम्। उत्तमं योगमास्थाय यदीच्छति विमुच्यते॥<br><br>10838: युधिष्ठिर उवाच आहारान् कीदृशान् कृत्वा कानि जित्वा च भारत। योगी बलमवाप्नोति तद् भवान् वक्तुमर्हसि॥<br><br>10839: भीष्म उवाच कणानां भक्षणे युक्तः पिण्याकस्य च भारत। स्नेहानां वर्जने युक्तो योगी बलमवाप्नुयात्॥<br><br>10840: भुजानो यावकं रूक्षं दीर्घकालमरिंदम्। एकाहारो विशुद्धात्मा योगी बलमवाप्नुयात्॥<br><br>10841: पक्षान् मासानृतूंश्चैतान् संवत्सरानहस्तथा। अप:पीत्वा पयोमिश्रा योगी बलमवाप्नुयात्॥<br><br>10842: अखण्डमपि वा मांसं सततं मनुजेश्वर। उपोष्य सम्यक् शुद्धात्मा योगी बलमवाप्नुयात्॥<br><br>10843: कामं जित्वा तथा क्रोधं शीतोष्णे वर्षमेव च। भयं शोकं तथा श्वासं पौरुषान् विषयांस्तथा॥<br><br>10844: अरतिं दुर्जयां चैव घोरां तृष्णां च पार्थिवा स्पर्श निद्रां तथा तन्द्री दुर्जयां नृपसत्तम॥<br><br>10845: दीपयन्ति महात्मानः सूक्ष्ममात्मानमात्मना। वीतरागा महाप्राज्ञा ध्यानाध्ययनसम्पदा॥<br><br>10846: दुर्गस्त्वेष मतः पन्था ब्राह्मणानां विपश्चिताम्। यः कश्चिद् व्रजति ह्यस्मिन् क्षेमेण भरतर्षभ॥<br><br>10847: यथा कश्चिद् वनं घोरं बहुसर्पसरीसृपम्। श्वभ्रवत् तोयहीनं च दुर्गमं बहुकण्टकम्॥<br><br>10848: अभक्तमटवीप्रायं दावदग्धमहीरुहम्। पन्थानं तस्कराकीण क्षेमेणाभिपतेद् युवा॥<br><br>10849: योगमार्ग तथाऽऽसाद्य यः कश्चिद् व्रजते द्विजः। क्षेमेणोपरमेन्मार्गाद् बहुदोषो हि स स्मृतः॥<br><br>10850: सुस्थेयं क्षुरधारासु निशितासु महीपते। धारणासु तु योगस्य दुःस्थेयमकृतात्मभिः॥<br><br>10851: विपन्ना धारणास्तात नयन्ति न शुभां गतिम्। नेतृहीना यथा नावः पुरुषानर्णवे नृप॥<br><br>10852: यस्तु तिष्ठति कौन्तेय धारणासु यथाविधि। मरणं जन्मदुःखं च सुखं च स विमुञ्चति॥<br><br>10853: नानाशास्त्रेषु निष्पन्नं योगेष्विदमुदाहृतम्। परं योगस्य यत् कृत्यं निश्चितं तद् द्विजातिषु॥<br><br>10854: परं हि तद् ब्रह्म महन्महात्मन् ब्रह्माणमीशं वरदं च विष्णुम्। भवं च धर्मं च षडाननं च यद् ब्रह्मपुत्रांश्च महानुभावान्॥<br><br>10855: तमश्च कष्टं सुमहद् रजश्च सत्त्वं विशुद्धं प्रकृति परां च। सिद्धिं च देवीं वरुणस्य पत्नी तेजश्च कृत्स्नं सुमहच्च धैर्यम्॥<br><br>10856: ताराधिपं खे विमलं सतारं विश्वांश्च देवानुरगान् पितॄश्च। शैलांश्च कृत्स्नानुदधींश्च घोरान् नदीश्च सर्वाः सवनान् घनांश्च॥<br><br>10857: नागान् नगान् यक्षगणान् दिशश्च गन्धर्व संघान् पुरुषान् स्त्रियश्च। परस्परं प्राप्य महान्महात्मा विशेत योगी न चिराद् विमुक्तः॥<br><br>10858: कथा च येयं नृपते प्रसक्ता देवे महावीर्यमतौ शुभेयम्। योगी स सर्वानभिभूय मान् नारायणात्मा कुरुते महात्मा॥<br><br>10859: युधिष्ठिर उवाच सम्यक् त्वयायं नृपते वर्णित; शिष्टसम्मतः। योगमार्गो यथान्यायं शिष्यायेह हितैषिणा॥<br><br>10860: सांख्ये त्विदानी कात्येन विधिं प्रब्रूहि पृच्छते। त्रिषु लोकेषु यज्ज्ञानं सर्वं तद् विदितं हि ते॥<br><br>10861: भीष्म उवाच शृणु मे त्वमिदं सूक्ष्म सांख्यानां विदितात्मनाम्। विहितं यतिभिः सर्वैः कपिलादिभिरीश्वरैः॥<br><br>10862: यस्मिन् न विभ्रमाः केचिद् दृश्यन्ते मनुजर्षभ। गुणाश्च यस्मिन् बहवो दोषहानिश्च केवला॥<br><br>10863: ज्ञानेन परिसंख्याय सदोषान् विषयान् नृप। मानुषान् दुर्जयान् कृत्स्नान् पैशाचान् विषयांस्तथा॥<br><br>10864: राक्षसान् विषयान् ज्ञात्वा यक्षाणां विषयांस्तथा। विषयानौरगान् ज्ञात्वा गान्धर्वविषयांस्तथा॥<br><br>10865: पितॄणां विषयान् ज्ञात्वा तिर्यक्षु चरतां नृप। सुपर्णविषयान् ज्ञात्वा मरुतां विषयांस्तथा। ॥<br><br>10866: राजर्षिविषयान् ज्ञात्वा ब्रह्मर्षिविषयांस्तथा। आसुरान् विषयान् ज्ञात्वा वैश्वदेवांस्तथैव च॥<br><br>10867: देवर्षिविषयान् ज्ञात्वा योगानामपि चेश्वरान्। प्रजापतीनां विषयान् ब्रह्मणो विषयांस्तथा॥<br><br>10868: आयुषश्च परं कालं लोके विज्ञाय तत्त्वतः। सुखस्य च परं तत्त्वं विज्ञाय वदतां वर॥<br><br>10869: प्राप्ते काले च यद् दुःखं सततं विषयैषिणाम्। तिर्यक्षु पततां दुःखं पततां नरके च यत्॥<br><br>10870: स्वर्गस्य च गुणान् कृत्स्नान् दोषान् सर्वांश्च भारत। वेदवादेऽपि ये दोषा गुणा ये चापि वैदिकाः॥<br><br>10871: ज्ञानयोगे च ये दोषा गुणा योगे च ये नृप। सांख्यज्ञाने च ये दोषास्तथैव च गुणा नृप॥<br><br>10872: सत्त्वं दशगुणं ज्ञात्वा रजो नवगुणं तथा। तमश्चाष्टगुणं ज्ञात्वा बुद्धिं सप्तगुणां तथा॥<br><br>10873: षड्गुणं च मनो ज्ञात्वा नभः पञ्चगुणं तथा। बुद्धिं चतुर्गुणां ज्ञात्वा तमश्च त्रिगुणं तथा॥<br><br>10874: द्विगुणं च रजो ज्ञात्वा सत्त्वमेकगुणं पुनः। मार्ग विज्ञाय तत्त्वेन प्रलये प्रेक्षणे तथा॥<br><br>10875: ज्ञानविज्ञानसंपन्नाः कारनैर्भाविताः शुभाः। प्राप्नुवन्ति शुभं मोक्षं सूक्ष्मा इव नभः परम्॥<br><br>10876: रूपेण दृष्टिं संयुक्तां घ्राणं गन्धगुणेन च। शब्दे सक्तं तथा श्रोत्रं जिह्वा रसगुणेषु च॥<br><br>10877: तनुं स्पर्श तथा सक्तां वायु नभसि चाश्रितम्। मोहं तमसि संयुक्त लोभमर्थेषु संश्रितम्॥<br><br>10878: विष्णुं क्रान्ते बले शर्क कोष्ठे सक्तं तथानलम्। अप्सु देवीं समासक्तामपस्तेजसि संश्रिताः॥<br><br>10879: तेजो वायौ तु संसक्तं वायुं नभसि चाश्रितम्। नभो महति संयुक्तं महद् बुद्धौ च संश्रितम्॥<br><br>10880: बुद्धिं तमसि सक्तां तमो रजसि संश्रितम्। रजः सत्त्वे तथा सक्तं सत्त्वं सक्तं तथाऽऽत्मनि॥<br><br>10881: सक्तमात्मानमीशे च देवे नारायणे तथा। देवं मोक्षे च संसक्तं मोक्षं सक्तं तु न क्वचित्॥<br><br>10882: ज्ञात्वा सत्त्वगुणं देहं वृतं षोडशभिर्गुणैः। स्वभावं चेतनां चैव ज्ञात्वा देहसमाश्रिते॥<br><br>10883: मध्यस्थमेकमात्मानं पापं यस्मिन् न विद्यते। द्वितीयं कर्म विज्ञाय नृपते विषयैषिणाम्॥<br><br>10884: इन्द्रियाणिन्द्रियार्थांश्च सर्वानात्मनि संश्रितान्। दुर्लभत्वं च मोक्षस्य विज्ञाय श्रुतिपूर्वकम्॥<br><br>10885: प्राणापानौ समानं च व्यानोदानौ च तत्त्वतः। अधश्चैवानिलं ज्ञात्वा प्रवहं चानिलं पुनः॥<br><br>10886: सप्त वातांस्तथा ज्ञात्वा सप्तधा विहितान् पुनः। प्रजापतीनृषींश्चैव मार्गांश्चैव बहून् वरान्॥<br><br>10887: सप्तर्षीश्च बहून् ज्ञात्वा राजर्षीश्च परंतप। सुरीन् महतश्चान्यान् ब्रह्मर्षीन् सूर्यसंनिभान्॥<br><br>10888: ऐश्वर्याच्चयावितान् दृष्टा कालेन महता नृप। महतां भूतसंघानां श्रुत्वा नाशं च पार्थिव॥<br><br>10889: गतिं चाप्यशुभां ज्ञात्वा नृपते पापकर्मिणाम्। वैतरण्यां च यद् दुःखं पतितानां यमक्षये॥<br><br>10890: योनीषु च विचित्रासु संसारानशुभांस्तथा। जठरे चाशुभे वासं शोणितोदकभाजने॥<br><br>10891: श्लेष्ममूत्रपुरीषे च तीव्रगन्धसमन्विते। शुक्रशोणितसंघाते मज्जास्नायुपरिग्रहे। ॥<br><br>10892: शिराशतसमाकीर्णे नवद्वारे पुरेऽशुचौ। विज्ञाय हितमात्मानं योगांश्च विविधान् नृप॥<br><br>10893: तामसानां च जन्तूनां रमणीयावृतात्मनाम्। सात्त्विकानां च जन्तूनां कुत्सितं भरतर्षभ॥<br><br>10894: गर्हितं महतामर्थे सांख्यानां विदितात्मनाम्। उपप्लवांस्तथा घोराशशिनस्तेजसस्तथा॥<br><br>10895: ताराणां पतनं दृष्ट्वा नक्षत्राणां च पर्ययम्। द्वन्द्वानां विप्रयोगं च विज्ञाय कृपणं नृप। ॥<br><br>10896: अन्योन्यभक्षणं दृष्ट्वा भूतानामपि चाशुभम्। बाल्ये मोहं च विज्ञाय क्षयं देहस्य चाशुभम्॥<br><br>10897: रागे मोहे च सम्प्राप्ते क्वचित् सत्त्वं समाश्रितम्। सहस्रेषु नरः कश्चिन्मोक्षबुद्धिं समाश्रितः॥<br><br>10898: दुर्लभत्वं च मोक्षस्य विज्ञाय श्रुतिपूर्वकम्। बहुमानमलब्धेषु लब्धे मध्यस्थतां पुनः॥<br><br>10899: विषयाणां च दौरात्म्यं विज्ञाय नृपते पुनः। गतासूनां च कौन्तेय देहान् दृष्ट्वा तथाशुभान्॥<br><br>10900: वासं कुलेषु जन्तूनां दुःखं विज्ञाय भारत। ब्रह्मघ्नानां गति ज्ञात्वा पतितानां सुदारुणाम्॥<br><br>10901: सुरापाने च सक्तानां ब्राह्मणानां दुरात्मनाम्। गुरुदारप्रसक्तानां गतिं विज्ञाय चाशुभाम्॥<br><br>10902: जननीषु च वर्तन्ते ये न सम्यग् युधिष्ठिर। सदेवकेषु लोकेषु ये न वर्तन्ति मानवाः॥<br><br>10903: तेन ज्ञानेन विज्ञाय गतिं चाशुभकर्मणाम्। तिर्यग्योनिगतानां च विज्ञाय गतयः पृथक्॥<br><br>10904: वेदवादांस्तथा चित्रानृतूनां पर्ययांस्तथा। क्षयं संवत्सराणां च मासानां च क्षयं तथा॥<br><br>10905: पक्षक्षयं तथा दृष्ट्वा दिवसानां च संक्षयम्। क्षयं वृद्धिं च चन्द्रस्य दृष्ट्वा प्रत्यक्षतस्तथा॥<br><br>10906: वृद्धिं दृष्ट्वा समुद्राणां क्षयं तेषां तथा पुनः। क्षयं धनानां दृष्ट्वा च पुनर्वृद्धिं तथैव च॥<br><br>10907: संयोगानां क्षयं दृष्ट्वा युगानां च विशेषतः। क्षयं च दृष्ट्वा शैलानां क्षयं च सरितां तथा॥<br><br>10908: वर्णानां च क्षयं दृष्ट्वा क्षयान्तं च पुनः पुनः। जरामृत्युं तथा जन्म दृष्ट्वा दुःखानि चैव ह॥<br><br>10909: देहदोषांस्तथा ज्ञात्वा तेषां दुःखं च तत्त्वतः। देहविक्लवतां चैव सम्यग् विज्ञाय तत्त्वतः॥<br><br>10910: आत्मदोषांश्च विज्ञाय सर्वानात्मनि संश्रितान्। स्वदेहादुत्थितान् गन्धांस्तथा विज्ञाय चाशुभान्॥<br><br>10911: युधिष्ठिर उवाच कान् स्वगात्रोद्भवान् दोषान् पश्यस्यमितविक्रम्। एतन्मे संशयं कृत्स्नं वक्तुमर्हसि तत्त्वतः॥<br><br>10912: भीष्म उवाच पञ्च दोषान् प्रभो देहे प्रवदन्ति मनीषिणः। मार्गज्ञाः कापिलाः सांख्याः शृणु तानरिसूदन॥<br><br>10913: कामक्रोधौ भयं निद्रा पञ्चमः श्वास उच्यते। एते दोषाः शरीरेषु दृश्यन्ते सर्वदेहिनाम्॥<br><br>10914: छिन्दन्ति क्षमया क्रोधं कामं संकल्पवर्जनात्। सत्त्वसंसेवनान्निद्रामप्रमादाद् भयं तथा। छिन्दन्ति पञ्चमं श्वासमल्पाहारतया नृप॥<br><br>10915: गुणान् गुणशतैर्ज्ञात्वा दोषान् दोषशतैरपि। हेतून् हेतुशतैश्चित्रश्चित्रान् विज्ञाय तत्त्वतः॥<br><br>10916: अपां फेनोपमं लोकं विष्णोर्मायाशतैर्वृतम्। चित्रभित्तिप्रतीकाशं नलसारमनर्थकम्॥<br><br>10917: तमः श्रुभ्रनिभं दृष्ट्वा वर्षबुबुदसंनिभम्। नाशनायं सुखाद्धीनं नाशोत्तरमिहावशम्॥<br><br>10918: रजस्तमसि सम्मग्नं पङ्के द्विपमिवावशम्। सांख्या राजन् महाप्राज्ञा स्त्यक्त्वा स्नेहं प्रजाकृतम्। । ६१ ज्ञानयोगेन सांख्येन व्यापिना महता नृप। राजसानशुभान् गन्धांस्तामसांश्च तथाविधान्॥<br><br>10919: पुण्यांश्च सात्त्विकान् मन्धान स्पर्शजान् देहसंश्रितान्। छित्त्वाऽऽशु ज्ञानशस्त्रेण तपोदण्डेन भारत॥<br><br>10920: ततो दुःखोदकं घोरं चिन्ताशोकमहाह्रदम्। व्याधिमृत्युमहाग्राहं महाभयमहोरगम्॥<br><br>10921: तमःकूर्म रजोमीनं प्रज्ञया संतरन्त्युत। स्नेहपy जरादुर्ग ज्ञानद्वीपमरिंदम॥<br><br>10922: कर्मागाधं सत्यतीरं स्थितव्रतमरिंदम्। हिंसाशीघ्रमहावेगं नानारससमाकरम्॥<br><br>10923: नानाप्रीतिमहारलं दुः खज्वरसमीरणम्। शोकतृष्णामहावर्त तीक्ष्णव्याधिमहागजम्॥<br><br>10924: अस्थिसंघातसंघटं श्लेष्मफेनमरिंदम। दानमुक्ताकरं घोरं शोणितह्रदविद्रुमम्॥<br><br>10925: हसितोत्क्रुष्टनिर्घोषं नानाज्ञानसुदुस्तरम्। रोदनाश्रुमलक्षारं संगत्यागपरायणम्॥<br><br>10926: पुत्रदारजलौकौघं मित्रबान्धवपत्तनम्। अहिंसासत्यमर्यादं प्राणत्यागमहोर्मिणम्॥<br><br>10927: वेदान्तगमनद्वीपं सर्वभूतदयोदधिम्। मोक्षदुर्लाभविषयं वडवामुखसागरम्॥<br><br>10928: तरन्ति यतयः सिद्धा ज्ञानयानेन भारत। तीर्वातिदुस्तरं जन्म विशन्ति विमलं नभः॥<br><br>10929: तत्र तान् सुकृतीन् सांख्यान् सूर्यो वहति रश्मिभिः। पद्मतन्तुवदाविश्य प्रवहन विषयान् नृप॥<br><br>10930: तत्र तान् प्रवहो वायुः प्रतिगृह्णाति भारत। वीतरागान् यतीन् सिद्धान् वीर्ययुक्तांस्तपोधनान्॥<br><br>10931: सूक्ष्मः शीतः सुगन्धी च सुखस्पर्शश्च भारत। सप्तानां मरुतां श्रेष्ठो लोकान् गच्छति यः शुभान्। स तान् वहति कौन्तेय नभसः परमां गतिम्॥<br><br>10932: नभो वहति लोकेश रजसः परमां गतिम्। रजो वहति राजेन्द्र सत्त्वस्य परमां गतिम्॥<br><br>10933: सत्त्वं वहति शुद्धात्मन् परं नारायण प्रभुम्। प्रभुर्वहति शुद्धात्मा परमात्मानमात्मना॥<br><br>10934: परमात्मानमासाद्य तद्भूतायतनामलाः। अमृतत्वाय कल्पन्ते न निवर्तन्ति वा विभो॥<br><br>10935: परमा सा गतिः पार्थ निर्द्वन्द्वानां महात्मनाम्। सत्यार्जवरतानां वै सर्वभूतदयावताम्॥<br><br>10936: युधिष्ठिर उवाच स्थानमुत्तममासाद्य भगवन्तं स्थिरव्रताः। आजन्ममरणं वा ते स्मरन्त्युत न वानघ॥<br><br>10937: यदत्र तथ्यं तन्मे त्वं यथावद् वक्तुमर्हसि। त्वदृते पुरुषं नान्यं प्रष्टुमर्हामि कौरव॥<br><br>10938: मोक्षे दोषो महानेष प्राप्य सिद्धिं गतानृषीन्। यदि तत्रैव विज्ञाने वर्तन्ते यतयः परे॥<br><br>10939: प्रवृत्तिलक्षणं धर्मं पश्यामि परमं नृप। मग्नस्य हि परे ज्ञाने किं नु दुःखतरं भवेत्॥<br><br>10940: भीष्म उवाच यथान्यायं त्वया तात प्रश्नः पृष्टः सुसंकटः। बुधानामपि सम्मोहः प्रश्नेऽस्मिन् भरतर्षभ॥<br><br>10941: अत्रापि तत्त्वं परमं शृणु सम्यड्मयेरितम्। बुद्धिश्च परमा यत्र कापिलानां महात्मनाम्॥<br><br>10942: इन्द्रियाण्येव बुध्यन्ते स्वदेहे देहिनां नृप। कारणान्यात्मनस्तानि सूक्ष्मः पश्यति तैस्तु सः॥<br><br>10943: आत्मना विप्रहीणानि काष्ठकुड्यसमानि तु। विनश्यन्ति न संदेहः फेना इव महार्णवे॥<br><br>10944: इन्द्रियैः सह सुप्तस्य देहिनः शत्रुतापन। सूक्ष्मश्चरति सर्वत्र नभसीव समीरणः॥<br><br>10945: स पश्यति यथान्यायं स्पर्शान् स्पृशति वा विभो। बुध्यमानो यथापूर्वमखिलेनेह भारत॥<br><br>10946: इन्द्रियाणीह सर्वाणि स्वे स्वे स्थाने यथाविधि। अनीशत्वात् प्रलीयन्ते सर्पा हतविषा इव॥<br><br>10947: इन्द्रियाणां तु सर्वेषां स्वस्थानेष्वेव सर्वशः। आक्रम्य गतयः सूक्ष्माश्चरत्यात्मा न संशयः॥<br><br>10948: सत्त्वस्य च गुणान् कृत्स्नान् रजसश्च गुणान् पुनः। गुणांश्च तमसः सर्वान् गुणान् बुद्धेश्च भारत॥<br><br>10949: गुणांश्च मनसश्चापि नभसश्च गुणांश्च सः। गुणान् वायोश्च धर्मात्मंस्तेजसश्च गुणान् पुनः॥<br><br>10950: अपां गुणांस्तथा पार्थ पार्थिवांश्च गुणानपि। सर्वाण्येव गुणैर्व्याप्य क्षेत्रज्ञषु युधिष्ठिर॥<br><br>10951: मनोऽनु याति क्षेत्रज्ञं कर्मणी च शुभाशुभे। शिष्या इव महात्मानमिन्द्रियाणि च तं प्रभो॥<br><br>10952: प्रकृतिं चाप्यतिक्रम्य गच्छत्यात्मानमव्ययम्। परं नारायणात्मानं निर्द्वन्द्वं प्रकृतेः परम्॥<br><br>10953: विमुक्तः पुण्यपापेभ्यः प्रविष्टस्तमनामयम्। परमात्मानमगुणं न निवर्तति भारत॥<br><br>10954: शिष्टं तत्र मनस्तात इन्द्रियाणि च भारत। आगच्छन्ति यथाकालं गुरोः संदेशकारिणः॥<br><br>10955: शक्यं चाल्पेन कालेन शान्ति प्राप्तुं गुणार्थिना। एवमुक्तेन कौन्तेय युक्तज्ञानेन मोक्षिणा॥<br><br>10956: सांख्या राजन् महाप्राज्ञा गच्छन्ति परमां गतिम्। ज्ञानेनानेन कौन्तेय तुल्यं ज्ञानं न विद्यते॥<br><br>10957: अत्र ते संशयो मा भूज्ज्ञानं सांख्यं परं मतम्। अक्षरं ध्रुवमेवोक्तं पूर्ण ब्रह्म सनातनम्॥<br><br>10958: अनादिमध्यनिधनं निर्द्वन्द्वं कर्तृ शाश्वतम्। कूटस्थं चैव नित्यं च यद् वदन्ति मनीषिणः॥<br><br>10959: यतः सर्वाः प्रवर्तन्ते सर्गप्रलयविक्रियाः। यच्च शंसन्ति शास्त्रेषु वदन्ति परमर्षयः॥<br><br>10960: सर्वे विप्राश्च देवाश्च तथा शमविदो जनाः। ब्रह्मण्यं परमं देवमनन्तं परमच्युतम्॥<br><br>10961: प्रार्थयन्तश्च तं विप्रा वदन्ति गुणबुद्धयः। सम्यग्युक्तास्तथा योगाः सांख्याश्चामितदर्शनाः॥<br><br>10962: अमूर्तेस्तस्य कौन्तेय सांख्यं मूर्तिरिति श्रुतिः। अभिज्ञानानि तस्याहुर्मतं हि भरतर्षभ॥<br><br>10963: द्विविधानीह भूतानि पृथिव्यां पृथिवीपते। जङ्गमागमसंज्ञानि जङ्गमं तु विशिष्यते॥<br><br>10964: ज्ञानं महद् यद्धि महत्सु राजन् वेदेषु सांख्येषु तथैव योगे। यच्चापि दृष्टं विविधं पुराणे सांख्यागतं तन्निखिलं नरेन्द्र॥<br><br>10965: यच्चेतिहासेषु महत्सु दृष्टं यच्चार्थशास्त्रे नृप शिष्टजुष्टे। ज्ञानं च लोके यदिहास्ति किंचित् सांख्यागतं तच्च महन्महात्मन्॥<br><br>10966: शमश्च दृष्टः परमं बलं च ज्ञानं च सूक्ष्मं च यथावदुक्तम्। तपांसि सूक्ष्माणि सुखानि चैव सांख्ये यथावद् विहितानि राजन्॥<br><br>10967: विपर्यये तस्य हि पार्थ देवान् गच्छन्ति सांख्याः सततं सुखेन। तांश्चानुसंचार्य ततः कृतार्थाः पतन्ति विप्रेषु यतेषु भूयः॥<br><br>10968: हित्वा च देहं प्रविशन्ति देवं दिवौकसौ द्यामिव पार्थ सांख्या:। अतोऽधिकं तेऽभिरता महार्हे सांख्ये द्विजाः पार्थिव शिष्टजुष्टे॥<br><br>10969: तेषां न तिर्यग्गमनं हि दृष्टं नार्वाग्गति पाप:कृताधिवासः। न वा प्रधाना अपि ते द्विजातयो ये ज्ञानमेतन्नृपतेऽनुरक्ताः॥<br><br>10970: सांख्यं विशालं परमं पुराणं महार्णवं विमलमुदारकान्तम्। कृत्स्नं च सांख्यं नृपते महात्मा नारायणो धारयतेऽप्रमेयम्॥<br><br>10971: एतन्मयोक्तं नरदेव तत्त्वं नारायणो विश्वमिदं पुराणम्। संसर्गकाले च करोति सर्ग संहारकाले च तदत्ति भूयः॥<br><br>10972: संहृत्य सर्वं निजदेहसंस्थं कृत्वाप्सु शेते जगदन्तरात्मा॥<br><br>10973: युधिष्ठिर उवाच किं तदक्षरमित्युक्तं यस्मानावर्तते पुनः। किं च तत्क्षरमित्युक्तं यस्मादावर्तते पुनः॥<br><br>10974: अक्षरक्षरयोर्व्यक्तिं पृच्छाम्यरिनिषूदन्। उपलब्धं महाबाहो तत्त्वेन कुरुनन्दन। ॥<br><br>10975: त्वं हि ज्ञानानिधिविप्रेसच्यसे वेदपारगैः। ऋषिभिश्च महाभागैर्यतिभिश्च महात्मभिः॥<br><br>10976: शेषमल्पं दिनानां ते दक्षिणायनभास्करे। आवृते भगवत्यर्के गन्तासि परमां गतिम्॥<br><br>10977: त्वयि प्रतिगते श्रेयः : कुतः श्रोष्यामहे वयम्। कुरुवंशप्रदीपस्त्वं ज्ञानदीपेन दीप्यसे॥<br><br>10978: तदेतच्छ्रोतुमिच्छामि त्वत्तः कुरुकुलोद्वह। न तृप्यामीह राजेन्द्र शृण्वन्नमृतमीदृशम्॥<br><br>10979: भीष्म उवाच अत्र ते वर्तयिष्यामि इतिहासं पुरातनम्। वसिष्ठस्य च संवादं करालजनकस्य च॥<br><br>10980: वसिष्ठं श्रेष्ठमासीनमृषीणां भास्करद्युतिम्। पप्रच्छ जनको राजा ज्ञानं नैःश्रेयसं परम्॥<br><br>10981: परमध्यात्मकुशलमध्यात्मगतिनिश्चयम्। मैत्रावरुणिमासीनमभिवाद्य कृताञ्जलिः॥<br><br>10982: स्वक्षरं प्रश्रितं वाक्यं मधुरं चाप्यनुल्बणम्। पप्रच्छर्षिवरं राजा करालजनकः पुरा॥<br><br>10983: भगवश्रोतुमिच्छामि परं ब्रह्म सनातनम्। यस्मान्न पुनरावृत्तिमाप्नुवन्ति मनीषिणः॥<br><br>10984: यच्च तत् क्षरमित्युक्तं यत्रेदं क्षरते जगत्। यच्चाक्षरमिति प्रोक्तं शिवं क्षेम्यमनामयम्॥<br><br>10985: वसिष्ठ उवाच श्रूयतां पृथिवीपाल क्षरतीदं यथा जगत्। यन्न क्षरति पूर्वेण यावत्कालेन वाप्यथ॥<br><br>10986: युगं द्वादशसाहस्रं कल्पं विद्धि चतुर्युगम्। दशकल्पशतावृत्तमहस्तद् ब्राह्ममुच्यते॥<br><br>10987: रात्रिश्चैतावती राजन् यस्यान्ते प्रतिबुद्ध्यते। सृजत्यनन्तकर्माणं महान्तं भूतमग्रजम्॥<br><br>10988: मूर्तिमन्तममूर्तात्मा विश्वं शम्भुः स्वयम्भुवः। अणिमा लघिमा प्राप्तिरीशानं ज्योतिरव्ययम्॥<br><br>10989: सर्वतः पाणिपादं तत् सर्वतोऽक्षिशिरोमुखम्। सर्वतःश्रुतिमल्लोके सर्वमावृत्य तिष्ठति॥<br><br>10990: हिरण्यगर्भो भगवानेष बुद्धिरिति स्मृतः। महानिति च योगेषु विरिञ्चिरिति चाप्यजः॥<br><br>10991: सांख्ये च पठ्यते शास्त्रे नामभिर्वहुधात्मकः। विचित्ररूपो विश्वात्मा एकाक्षर इति स्मृतः॥<br><br>10992: वृतं नैकात्मकं येन कृतं त्रैलोक्यमात्मना। तथैव बहुरूपत्वाद् विश्वरूप इति स्मृतः॥<br><br>10993: एष वै विक्रियापन्नः सृजत्यात्मानमात्मना। अहङ्कारं महातेजाः प्रजापतिमहंकृतम्॥<br><br>10994: अव्यक्ताद् व्यक्तमापन्नं विद्यासगं वदन्ति तम्। महान्तं चाप्यहङ्कारमविद्यासर्गमेव च॥<br><br>10995: अविधिश्च विधिश्चैव समुत्पन्नौ तथैकतः। विद्याविद्येति विख्याते श्रुतिशास्त्रार्थचिन्तकैः॥<br><br>10996: भूतसर्गमहङ्कारात् तृतीयं विद्धि पार्थिवा अहङ्कारेषु सर्वेषु चतुर्थं विद्धि वैकृतम्॥<br><br>10997: वायुयोतिरथाकाशमापोऽथ पृथिवी तथा। शब्दः स्पर्शश्च रूपं च रसो गन्धस्तथैव च॥<br><br>10998: एवं युगपदुत्पन्नं दशवर्गमसंशयम्। पञ्चमं विद्धि राजेन्द्र भौतिकं सर्गमर्थवत्॥<br><br>10999: श्रोत्रं त्वक् चक्षुषी जिह्वा घ्राणमेव च पञ्चमम्। वाक् च हस्तौ च पादौ च पायुर्मेदूं तथैव च॥<br><br>11000: बुद्धीन्द्रियाणि चैतानि तथा कर्मेन्द्रियाणि च। सम्भूतानीह युगपन्मनसा सह पार्थिव॥<br><br>11001: एषा तत्त्वचतुर्विंशा सर्वाकृतिषु वर्तते। यां ज्ञात्वा नाभिशोचन्ति ब्राह्मणास्तत्त्वदर्शिनः॥<br><br>11002: एतद् देहं समाख्यातं त्रैलोक्ये सर्वदेहिषु। वेदितव्यं नरश्रेष्ठ सदेवनरदानवे॥<br><br>11003: सयक्षभूतगन्धर्वे सकिन्नरमहोरगे। सचारणपिशाचे वै सदेवर्षिनिशाचरे॥<br><br>11004: सदंशकीटमशके सपूतिकृमिमूषिके। शुनि श्वपाके चैणे ये सचाण्डाले सपुल्कसे॥<br><br>11005: हस्त्यश्वखरशार्दूले सवृक्षे गवि चैव ह। यच्च मूर्तिमयं किंचित् सर्वत्रैतन्निदर्शनम्॥<br><br>11006: जले भुवि तथाऽऽकाशे नान्यत्रेति विनिश्चयः। स्थानं देहवतामासीदित्येवमनुशुश्रुम॥<br><br>11007: कृत्स्नमेतावतस्तात क्षरते व्यक्तसंज्ञितम्। अहन्यहनि भूतात्मा ततः क्षर इति स्मृतः॥<br><br>11008: एतदक्षरमित्युक्तं क्षरतीदं यथा जगत्। जगन्मोहात्मकं प्राहुरव्यक्ताद् व्यक्तसंज्ञकम्॥<br><br>11009: महांश्चैवाग्रजो नित्यमेतत् क्षरनिदर्शनम्। कथितं ते महाराज यन्मां त्वं परिपृच्छसि॥<br><br>11010: पञ्चविंशतिमो विष्णुर्निस्तत्त्वस्तत्त्वसंज्ञितः। तत्त्वसंश्रयणादेतत् तत्त्वमाहुर्मनीषिणः॥<br><br>11011: यन्मय॑मसृजद् व्यक्तं तत्तन्मूर्त्यधितिष्ठति। चतुर्विंशतिमोऽव्यक्तो ह्यमूर्तः पञ्चविंशकः॥<br><br>11012: स एव हृदि सर्वासु मूर्तिष्वातिष्ठतेऽऽत्मवान्। केवलश्चेतनो नित्यः सर्वमूर्तिरमूर्तिमान्॥<br><br>11013: सर्गप्रलयधर्मिण्या असर्गप्रलयात्मकः। गोचरे वर्तते नित्यं निर्गुणं गुणसंज्ञितम्॥<br><br>11014: एवमेष महानात्मा सर्गप्रलयकोविदः। विकुर्वाणः प्रकृतिमानभिमन्यत्यबुद्धिमान्॥<br><br>11015: तमःसत्त्वरजोयुक्तस्तासु तास्विह योनिषु। नियते प्रतिबुद्धित्वादबुद्धजनसेवनात्॥<br><br>11016: सहवासविनाशित्वान्नान्योऽहमिति मन्यते। योऽहं सोऽहमिति ह्युक्त्वा गुणानेवानुवर्तते॥<br><br>11017: तमसा तामसान् भावान् विविधान् प्रतिपद्यते। रजसा राजसांश्चैव सात्त्विकान् सत्त्वसंश्रयात्॥<br><br>11018: शुक्ललोहितकृष्णानि रूपाण्येतानि त्रीणि तु। सर्वाण्येतानि रूपाणि यानीह प्राकृतानि वै॥<br><br>11019: तामसा निरयं यान्ति राजसा मानुषानथ। सात्त्विका देवलोकाय गच्छन्ति सुखभागिनः॥<br><br>11020: निष्कैवल्येन पापेन तिर्यग्योनिमवाप्नुयात्। पुण्यपापेन मानुष्यं पुण्येनैकेन देवताः॥<br><br>11021: एवमव्यक्तविषयं क्षरमाहुर्मनीषिणः। पञ्चविंशतिमो योऽयं ज्ञानादेव प्रवर्तते॥<br><br>11022: वसिष्ठ उवाच एवमप्रतिबुद्धत्वादवुद्धमनुवर्तते। देहाद् देहसहस्राणि तथा समभिपद्यते॥<br><br>11023: तिर्यग्योनिसहस्रेषु कदाचिद् देवतास्वपि। उपपद्यति संयोगाद् गुणैः सह गुणक्षयात्॥<br><br>11024: मानुषत्वाद् दिवं याति दिवो मानुष्यमेव च। मानुष्यान्निरयस्थानमानन्त्यं प्रतिपद्यते॥<br><br>11025: कोशकारो यथाऽऽत्मानं कीट: समवरुन्धति। सूत्रतन्तुगुणैर्नित्यं तथायमगुणो गुणैः॥<br><br>11026: द्वन्द्वमेति च निर्द्वन्द्वस्तासु तास्विह योनिषु। शीर्षरोगेऽक्षिरोगे च दन्तशूले गलग्रहे॥<br><br>11027: जलोदरे तृषारोगे ज्वरगण्डे विषूचके। श्वित्रकुष्ठेऽग्निदग्धे च सिध्मापस्मारयोरपि॥<br><br>11028: यानि चान्यानि द्वन्द्वानि प्राकृतानि शरीरिषु। उत्पद्यन्ते विचित्राणि तान्येषोऽप्यभिमन्यते॥<br><br>11029: तिर्यग्योनिसहस्रेषु कदाचिद् देवतास्वपि। अभिमन्यत्यभीमानात् तथैव सुकृतान्यपि॥<br><br>11030: शुक्लवासाश्च दुर्वासाः शायी नित्यमधस्तथा। मण्डूकशायी च तथा वीरासनगतस्तथा॥<br><br>11031: चीरधारणमाकाशे शयनं स्थानमेव च। इष्टकाप्रस्तरे चैव कण्टकप्रस्तरे तथा॥<br><br>11032: भस्मप्रस्तरशायी च भूमिशय्या तलेषु च। वीरस्थानाम्बुपके च शयनं फलकेषु च॥<br><br>11033: विविधासु च शय्यासु फलगृङ्ख्यान्वितस्तथा। मुञ्जमेखलनग्नत्वं क्षौमकृष्णाजिनानि च॥<br><br>11034: शाणीवालपरीधानो व्याघ्रचर्मपरिच्छदः। सिंहचर्मपरीधानः पट्टवासास्तथैव च॥<br><br>11035: फलक परिधानश्च तथा कण्टकवस्त्रधृका कीटकावसनश्चैव चीरवासास्तथैव च॥<br><br>11036: वस्त्राणि चान्यानि बहून्यभिमन्यत्यबुद्धिमान्। भोजनानि विचित्राणि रत्नानि विविधानि च॥<br><br>11037: एकरात्रान्तराशित्वमेककालिकभोजनम्। चतुर्थाष्टमकालश्च षष्ठकालिक एव च॥<br><br>11038: घड्रात्रभोजनश्चैव तथैवाष्टाहभोजनः। सप्तरात्रदशाहारो द्वादशाहिकभोजनः॥<br><br>11039: मासोपवासी मूलाशी फलाहारस्तथैव च। वायुभक्षोऽम्बुपिण्याकदधिगोमयभोजनः॥<br><br>11040: गोमूत्रभोजनश्चैव शाकपुष्पाद एव च। शैवालभोजनश्चैव तथाऽऽवामेन वर्तयन्॥<br><br>11041: वर्तयन् शीर्णपणैश्च प्रकीर्णफलभोजनः। विविधानि च कृच्छ्राणि सेवते सिद्धिकासया॥<br><br>11042: चान्द्रायणानि विधिवल्लिङ्गानि विविधानि च। चातुराश्रम्यपन्थानमाश्रयत्यपथानपि॥<br><br>11043: उपाश्रमानण्यपरान् पाषण्डान् विविधानपि। विविक्ताच शिलाच्छायास्तथा प्रस्रवणानि च॥<br><br>11044: पुलिनानि विविक्तानि विविक्तानि वनानि च। देवस्थानानि पुण्यानि विविक्तानि सरांसि च॥<br><br>11045: विविक्ताश्चापि शैलानां गुहा गृहनिभोपमाः। विविक्तानि च जप्यानि व्रतानि विविधानि च॥<br><br>11046: नियमान् विविधांश्चापि विविधानि तपांसि च। यज्ञांश्च विविधाकारान् विधींश्च विविधांस्तथा॥<br><br>11047: वणिक्पथं द्विजं क्षत्रं वैश्यशूद्रांस्तथैव च। दानं च विविधाकारं दीनान्धकृपणादिषु॥<br><br>11048: अभिमन्यत्यसम्बोधात् तथैव त्रिविधान् गुणान्। सत्त्वं रजस्तमश्चैव धर्मार्थो काम एव च॥<br><br>11049: प्रकृत्याऽऽत्मानमेवात्मा एवं प्रविभजत्युतः। स्वधाकारवषट्कारौ स्वाहाकारनमस्क्रियाः॥<br><br>11050: याजनाध्यापनं दानं तथैबाहुः प्रतिग्रहम्। यजनाध्ययने चैव यच्चान्यदपि किंचन॥<br><br>11051: जन्ममृत्युविवादे च तथा विशसनेऽपि च। शुभाशुभमयं सर्वमेतदाहुः क्रियापथम्॥<br><br>11052: प्रकृतिः कुरुते देवी भवं प्रलयमेव च। दिवसान्ते गुणानेतानभ्येत्यैकोऽवतिष्ठते॥<br><br>11053: रश्मिजालमिवादित्यस्तत् तत्काले नियच्छति। एवमेषोऽसकृत्पूर्वं क्रीडार्थमभिमन्यते॥<br><br>11054: आत्मरूपगुणानेतान् विविधान् हृदयप्रियान्। एवमेतां विकुर्वाणः सर्गप्रलयधर्मिणीम्॥<br><br>11055: क्रियां क्रियापथे रक्तस्त्रिगुणां त्रिगुणाधिपः। क्रियां क्रियापथोपेतस्तथा तदिति मन्यते॥<br><br>11056: प्रकृत्या सर्वमेवेदं जगदन्धीकृतं विभो। रजसा तमसा चैव व्याप्तं सर्वमनेकधा॥<br><br>11057: एवं द्वन्द्वान्यथैतानि समावर्तन्ति नित्यशः। ममैवैतानि जायन्ते धावन्ते तानि मामिति॥<br><br>11058: निस्तर्तव्यान्यथैतानि सर्वाणीति नराधिप। मन्यतेऽयं ह्यबुद्धत्वात् तथैव सुकृतान्यपि। ॥<br><br>11059: भोक्तव्यानि मयैतानि देवलोकगतेन वै। इहैव चैनं भोक्ष्यामि शुभाशुभफलोदयम्॥<br><br>11060: सुखमेव तु कर्तव्यं सकृत् कृत्वा सुखं मम। यावदन्तं च मे सौख्यं जात्यां जात्यां भविष्यति॥<br><br>11061: भविष्यति च मे दुःखं कृतेनेहाप्यनन्तकम्। महद् दुःखं हि मानुष्यं निरये चापि मज्जनम्॥<br><br>11062: निरयाच्चापि मानुष्यं कालेनैष्याम्यहं पुनः मनुष्यत्वाच्च देवत्वं देवत्वात् पौरुषं पुनः॥<br><br>11063: मनुष्यत्वाच्च निरयं पर्यायेणोपगच्छति। य एवं वेत्ति नित्यं वै निरात्माऽऽत्मगुणैर्वृतः॥<br><br>11064: तेन देवमनुष्येषु निरये चोपपद्यते। ममत्वेनावृतो नित्यं तत्रैव परिवर्तते। ॥<br><br>11065: सर्गकोटिसहस्राणि मरणान्तासु मूर्तिषु। य एवं कुरुते कर्म शुभाशुभफलात्मकम्॥<br><br>11066: स एव फलमाप्नोति त्रिषु लोकेषु मूर्तिमान्। प्रकृति कुरुते कर्म शुभाशुभफलात्मकम्। प्रकृतिश्च तद श्नाति त्रिषु लोकेषु कामगा॥<br><br>11067: तिर्यग्योनिमनुष्यत्वं देवलोके तथैव च। त्रीणि स्थानानि चैतानि जानीयात् प्रकृतानि ह॥<br><br>11068: अलिङ्गां प्रकृति त्वाहुर्लिङ्गैरनुमिमीमहे। तथैव पौरुषं लिङ्गमनुमानाद्धि मन्यते॥<br><br>11069: स लिङ्गान्तरमासाद्य प्राकृतं लिङ्गमव्रणः। व्रणद्वाराण्यधिष्ठाय कर्मण्यात्मनि मन्यते॥<br><br>11070: श्रोत्रादीनि तु सर्वाणि पञ्चकर्मेन्द्रियाण्यथ। वागादीनि प्रवर्तन्ते गुणेष्विह गुणैः सह॥<br><br>11071: अहमेतानि वै सर्वं मय्यतानीन्द्रियाणि ह। निरिन्द्रियो हि मन्येत व्रणवानस्मि निर्बणः॥<br><br>11072: अलिङ्गो लिङ्गमात्मानमकालः कालमात्मनः। असत्त्वं सत्त्वमात्मानमतत्त्वं तत्त्वमात्मनः॥<br><br>11073: अमृत्युर्मृत्युमात्मानमचरश्चरमात्मनः। अक्षेत्रः क्षेत्रमात्मानमसर्गः सर्गमात्मनः॥<br><br>11074: अतपास्तप आत्मानमगतिर्गतिमात्मनः। अभवो भवमात्मानमभयो भयमात्मनः॥<br><br>11075: अक्षरः क्षरमात्मानमबुद्धिस्त्वभिमन्यते॥<br><br>11076: वसिष्ठ उवाच एवमप्रतिबुद्धत्वादबुद्धजनसेवनात्। सर्गकोटिसहस्राणि पतनान्तानि गच्छति॥<br><br>11077: धाम्ना धामसहस्राणि मरणान्तानि गच्छति। तिर्यग्योनिमनुष्यत्वे देवलोके तथैव च। ॥<br><br>11078: चन्द्रमा इव भूतानां पुनस्तत्र सहस्रशः। लीयतेऽप्रतिबुद्धत्वादेवमेष ह्यबुद्धिमान्॥<br><br>11079: कला पञ्चदशी योनिस्तद्धाम प्रतिबुध्यते। नित्यमेतद् विजानीहि सोमं वै षोडशी कलाम्॥<br><br>11080: कलायां जायतेऽजस्रं पुनः पुनरबुद्धिमान्। धाम तस्योपयुञ्जन्ति भूय एवोपजायते॥<br><br>11081: षोडशी तु कला सूक्ष्मा स सोम उपधार्यताम्। न तूपयुज्यते देवैर्देवानुपयुनक्ति सा॥<br><br>11082: एतामक्षपयित्वा हि जायते नृपसत्तम। सा ह्यस्य प्रकृतिर्दृष्टा तत्क्षयान्मोक्ष उच्यते॥<br><br>11083: तदेव षोडशकलं देहमव्यक्तसंज्ञकम्। ममायमिति मन्वानस्तत्रैव परिवर्तते॥<br><br>11084: पञ्चविंशो महानात्मा तस्यैवाप्रतिबोधनात्। विमलस्य विशुद्धस्य शुद्धाशुद्धनिषेवणात्॥<br><br>11085: अशुद्ध एव शुद्धात्मा तादृग् भवति पार्थिव। अबुद्धसेवनाच्चापि बुद्धोऽऽप्यबुद्धतां व्रजेत्॥<br><br>11086: तथैवाप्रतिबुद्धोऽपि विज्ञेयो नृपसत्तम। प्रकृतेस्त्रिगुणायास्तु सेवनात् त्रिगुणो भवेत्॥<br><br>11087: जनक उवाच अक्षरक्षरयोरेष द्वयोः सम्बन्ध इष्यते। स्त्रीपुंसोऽपि भगवन् सम्बन्धस्तद्वदुच्यते॥<br><br>11088: ऋते तु पुरुषं नेह स्त्री गर्भ धारयत्युत। ऋते स्त्रियं न पुरुषो रूपं निवर्तयेत् तथा॥<br><br>11089: अन्योन्यस्याभिसम्बन्धादन्योन्यगुणसंश्रयात्। रूपं निर्वर्तयत्येतदेवं सर्वासु योनिषु॥<br><br>11090: रत्यर्थमभिसम्बन्धादन्योन्यगुणसंश्रयात्। ऋतौ निर्वय॑ते रूपं तद् वक्ष्यामि निदर्शनम्॥<br><br>11091: गुणाः पुरुषस्येह ये च मातृगुणास्तथा। अस्थि स्नायुश्च मज्जा च जानीम: पितृणो गुणाः॥<br><br>11092: त्वङ्मांसं शोणितं चेति मातृजान्यपि शुश्रुम। एवमेतद् द्विजश्रेष्ठ वेदे शास्त्रे च पठ्यते॥<br><br>11093: प्रमाणं यत् स्ववेदोक्तं शास्त्रोक्तं यच्च पठ्यते। वेदशास्त्रद्वयं चैव प्रमाणं तत् सनातनम्॥<br><br>11094: अन्योन्यगुणसंरोधादन्योन्यगुणसंश्रयात्। एवमेवाभिसम्बद्धौ नित्यं प्रकृतिपूरुषो॥<br><br>11095: पश्यामि भगवंस्तस्मान्मोक्षधर्मो न विद्यते। अथवानन्तरकृतं किंचिदेव निदर्शनम्॥<br><br>11096: तन्ममाचक्ष्व तत्त्वेन प्रत्यक्षो ह्यसि सर्वदा। मोक्षकामा वयं चापि काङ्क्षामो यदनामयम्। अदेहमजरं नित्यमतीन्द्रियमनीश्वरम्॥<br><br>11097: वसिष्ठ उवाच यदेतदुक्तं भवता वेदशास्त्रनिदर्शनम्। एवमेतद् यथा चैतन्निगृह्णाति तथा भवान्॥<br><br>11098: धार्यते हि त्वया ग्रन्थ उभयोर्वेदशास्त्रयोः। न च ग्रन्थस्य तत्त्वज्ञो यथातत्त्वं नरेश्वर॥<br><br>11099: यो हि वेदे च शास्त्रे च ग्रन्थधारणतत्परः। न च ग्रन्थार्थतत्त्वज्ञस्तस्य तद्धारणं वृथा॥<br><br>11100: भारं स वहते तस्य ग्रन्थस्यार्थं न वेत्ति यः। यस्तु ग्रन्थार्थतत्त्वज्ञो नास्य ग्रन्थागमो वृथा॥<br><br>11101: ग्रन्थस्यार्थस्य पृष्टः संस्तादृशो वक्तुमर्हति। यथा तत्त्वाभिगमनादर्थं तस्य स विन्दति॥<br><br>11102: न यः संसत्सु कथयेद् ग्रन्थार्थं स्थूलबुद्धिमान्। स कथं मन्दविज्ञानो ग्रन्थं वक्ष्यति निर्णयात्॥<br><br>11103: निर्णयं चापि छिद्रात्मा न तं वक्ष्यति तत्त्वतः। सोपहासात्मतामेति यस्माच्चैवात्मवानपि॥<br><br>11104: तस्मात् त्वं शृणु राजेन्द्र यथैतदनुदृश्यते। याथातथ्ये सांख्येषु योगेषु च महात्मसु॥<br><br>11105: यदेव योगाः पश्यन्ति सांख्यैस्तदनुगम्यते। एकं सांख्यं च योगं च यः पश्यति स बुद्धिमान्॥<br><br>11106: त्वङ्मांसं रुधिरं मेदः पित्तं मज्जा च स्नायु च। अथ चैन्द्रियकं तात तद् भवानिदमाह माम्॥<br><br>11107: द्रव्याद् द्रव्यस्य निर्वृत्तिरिन्द्रियादिन्द्रियं तथा। देहाद् देहमवाप्नोति बीजाद् बीजं तथैव च॥<br><br>11108: निरिन्द्रियस्याबीजस्य निर्द्रव्यस्याप्यदेहिनः। कथं गुणा भविष्यन्ति निर्गुणत्वान्महात्मनः॥<br><br>11109: गुणा गुणेषु जायन्ते तत्रैव निविशन्ति च। एवं गुणा: प्रकृतितो जायन्ते निविशन्ति च। ॥<br><br>11110: त्वमांसं रुधिरं मेदः पित्तं मज्जास्थि स्नायु च। अष्टौ तान्यथ शुक्रेण जानीहि प्राकृतानि वै॥<br><br>11111: पुमांश्चैवापुमांश्चैव त्रैलिङ्गचं प्राकृतं स्मृतम्। न वापुमान् पुमांश्चैव स लिङ्गीत्यभिधीयते॥<br><br>11112: अलिङ्गात् प्रकृतिर्लिङ्गैरुपालभ्यति सात्मजैः। यथा पुष्पफलैर्नित्यमृतवोऽमूर्तयस्तथा॥<br><br>11113: एवमप्यनुमानेन ह्यलिङ्गमुपलभ्यते। पञ्चविंशतिमस्तात लिङ्गेषु नियतात्मकः॥<br><br>11114: अनादिनिधनोऽनन्तः सर्वदर्शी निरामयः। केवलं त्वभिमानित्वाद् गुणेषु गुण उच्यते॥<br><br>11115: गुणा गुणवतः सन्ति निर्गुणस्य कुतो गुणाः। तस्मादेवं विजानन्ति ये जना गुणदर्शिनः॥<br><br>11116: यदा त्वेष गुणानेतान् प्राकृतानभिमन्यते। तदा स गुणहान्य तं परमेवानुपश्यति॥<br><br>11117: यत् तद् बुद्धेः परं प्राहुः सांख्या योगाश्च सर्वशः। बुद्ध्यमानं महाप्राज्ञमबुद्धपरिवर्जनात्॥<br><br>11118: अप्रबुद्धमथाव्यक्तं सगुणं प्राहुरीश्वरम्। निर्गुणं चेश्वरं नित्यमधिष्ठातारमेव च॥<br><br>11119: प्रकृतेश्च गुणानां च पञ्चविंशतिकं बुधाः। सांख्ययोगे च कुशला बुध्यन्ते परमैषिणः॥<br><br>11120: यदा प्रबुद्धा ह्यव्यक्तमवस्थाजन्मभीरवः। बुध्यमानं प्रबुध्यन्ति गमयन्ति समं तदा॥<br><br>11121: एतन्निदर्शनं सम्यगसम्यगनिदर्शनम्। बुध्यमानाप्रबुद्धानां पृथपृथगरिंदम्॥<br><br>11122: परस्परेणैतदुक्तं क्षराक्षरनिदर्शनम्। एकत्वमक्षरं प्राहुर्नानात्वं क्षरमुच्यते॥<br><br>11123: पञ्चविंशतिनिष्ठोऽयं यदा सम्यक् प्रवर्तते। एकत्वं दर्शनं चास्य नानात्वं चाप्यदर्शनम्॥<br><br>11124: तत्त्वनिस्तत्त्वयोरेतत् पृथगेव निदर्शनम्। पञ्चविंशतिसगं तु तत्त्वमाहुर्मनीषिणः॥<br><br>11125: निस्तत्त्वं पञ्चविंशस्य परमाहुर्निदर्शनम्। सर्गस्य वर्गमाधारं तत्त्वं तत्त्वात् सनातनम्॥<br><br>11126: जनक उवाच नानात्वैकत्वमित्युक्तं त्वयैतदृषिसत्तम। पश्याम्येतद्धि संदिग्धमेतयोर्वे निदर्शनम्॥<br><br>11127: तथा बुद्धप्रबुद्धाभ्यां बुद्ध्यमानस्य चानघ। स्थूलबुद्ध्या न पश्यामि तत्त्वमेतन्न संशयः॥<br><br>11128: अक्षरक्षरयोरुक्तं त्वया यदपि कारणम्। तदप्यस्थिरबुद्धित्वात् प्रणष्टमिव मेऽनघ॥<br><br>11129: तदेतच्छ्रोतुमिच्छामि नानात्वैकत्वदर्शनम्। बुद्धं चाप्रतिबुद्धं च बुध्यमानं च तत्त्वतः॥<br><br>11130: विद्याविद्ये च भगवान्नक्षरं क्षरमेव च। साङ्ख्यं योगं च कार्येन पृथक् चैवापृथक् च ह॥<br><br>11131: वसिष्ठ उवाच हन्त ते सम्प्रवक्ष्यामि यदेतदनुपृच्छसि। योगकृत्यं महाराज पृथगेव शृणुष्व मे॥<br><br>11132: योगकृत्यं तु योगानां ध्यानमेव परं बलम्। तच्चापि द्विविधं ध्यानमाहुर्विद्याविदो जनाः॥<br><br>11133: एकाग्रता च मनसः प्राणायामस्तथैव च। प्राणायामस्तु सगुणो निर्गुणो मनसस्तथा॥<br><br>11134: मूत्रोत्सर्गपुरीषे च भोजने च नराधिप। त्रिकालं नाभियुञ्जीत शेषं युञ्जीत तत्परः॥<br><br>11135: इन्द्रियाणीन्द्रियार्थेभ्यो निवर्त्य मनसा शुचिः। दशद्वादशभिर्वापि चतुर्विंशात् परं ततः॥<br><br>11136: संचोदनाभिर्मतिमानात्मानं चोदयेदथ। तिष्ठन्तमजरं तं तु यत् तदुक्तं मनीषिभिः॥<br><br>11137: तैश्चात्मा सततं ज्ञेय इत्येवमनुशुश्रुम। व्रतं ह्यहीनमनसो नान्यथेति विनिश्चयः॥<br><br>11138: विमुक्तः सर्वसङ्गेभ्यो लघ्वाहारो जितेन्द्रियः। पूर्वरात्रेऽपररात्रे धारयीत मनोऽऽत्मनि॥<br><br>11139: स्थिरीकृत्येन्द्रियग्राम मनसा मिथिलेश्वर। मनो बुद्ध्या स्थिरं कृत्वा पाषाण इव निश्चलः॥<br><br>11140: स्थाणुवच्चाप्यकम्पः स्याद् गिरिवच्चापि निश्चलः। बुद्ध्या विधिविधानज्ञास्तदा युक्तं प्रचक्षते॥<br><br>11141: न शृणोति न चाघ्राति न रंस्यति न पश्यति। न च स्पर्श विजानाति न संकल्पयते मनः॥<br><br>11142: न चाभिमन्यते किंचिन्न न बुध्यति काष्ठवत्। तदा प्रकृतिमापनं युक्तमाहुर्मनीषिणः॥<br><br>11143: निर्वाते हि यथा दीप्यन् दीपस्तद्वत् प्रकाशते। निर्लिङ्गोऽविचलश्चोर्ध्वं न तिर्यग् गतिमाप्नुयात्॥<br><br>11144: तदा तमनुपश्येत यस्मिन् दृष्टे न कथ्यते। हृदयस्थोऽन्तरात्मेति ज्ञेयो ज्ञस्तात मद्विधैः। ॥<br><br>11145: विधूम इव सप्तार्चिरादित्य इव रश्मिमान्। वैद्युतोऽग्निरिवाकाशे दृश्यतेऽऽत्मा तथाऽऽत्मनि॥<br><br>11146: ये पश्यन्ति महात्मानो धृतिमन्तो मनीषिणः। ब्राह्मणा ब्रह्मयोनिस्था ह्ययोनिममृतात्मकम्॥<br><br>11147: तदेवाहुरणुभ्योऽणु तन्महद्भ्यो महत्तरम्। तत् तत्त्वं सर्वभूतेषु ध्रुवं तिष्ठन् न दृश्यते॥<br><br>11148: बुद्धिद्रव्येण दृश्येत मनोदीपेन लोककृत्। महतस्तमसस्तात पारे तिष्ठन्नतामसः॥<br><br>11149: स तमोनुद इत्युक्तः सर्वज्ञैर्वेदपारगैः। विमलो वितमस्कश्च निर्लिङ्गोऽलिङ्गसंज्ञितः॥<br><br>11150: योग एष हि योगानां किमन्यद् योगलक्षणम्। एवं पश्यं प्रपश्यन्ति आत्मानमजरं परम्॥<br><br>11151: योगदर्शनमेतावदुक्तं ते तत्त्वतो मया। सांख्यज्ञानं प्रवक्ष्यामि परिसंख्यानदर्शनम्॥<br><br>11152: अव्यक्तमाहुः प्रकृतिं परां प्रकृतिवादिनः। तस्मान्महत् समुत्पन्नं द्वितीयं राजसत्तम॥<br><br>11153: अहङ्कारस्तु महतस्तृतीयमिति नः श्रुतम्। पञ्चभूतान्यहङ्कारादाहुः सांख्यात्मदर्शिनः॥<br><br>11154: एताः प्रकृतयश्चाष्टौ विकारावापि षोडश। पञ्च चैव विशेषा वै तथा पञ्चेन्द्रियाणि च॥<br><br>11155: एतावदेव तत्त्वानां सांख्यमाहुर्मनीषिणः। सांख्ये विधिविधानज्ञा नित्यं सांख्यपथे रताः॥<br><br>11156: यस्माद् यदभिजायेत तत् तत्रैव प्रलीयते। लीयन्ते प्रतिलोमानि सृज्यन्ते चान्तरात्मना॥<br><br>11157: अनुलोमेन जायन्ते लीयन्ते प्रतिलोमतः। गुणा गुणेषु सततं सागरस्योर्मयो यथा। ॥<br><br>11158: सर्गप्रलय एतावान् प्रकृतेर्नृपसत्तम। एकत्वं प्रलये चास्य बहुत्वं च यदासृजत्॥<br><br>11159: एवमेव च राजेन्द्र विज्ञेयं ज्ञानकोविदैः। अधिष्ठातारमव्यक्तमस्याप्येतत्रिदर्शनम्॥<br><br>11160: एकत्वं च बहुत्वं च प्रकृतेरर्थतत्त्ववान्। एकत्वं प्रलये चास्य बहुत्वं च प्रवर्तनात्॥<br><br>11161: बहुधाऽऽत्मा प्रकुर्वीत प्रकृति प्रसवात्मिकाम्। तच्च क्षेत्रं महानात्मा पञ्चविंशोऽधितिष्ठति। ॥<br><br>11162: अधिष्ठातेति राजेन्द्र प्रोच्यते यतिसत्तमैः। अधिष्ठानादधिष्ठाता क्षेत्राणामिति नः श्रुतम्॥<br><br>11163: क्षेत्रं जानाति चाव्यक्त क्षेत्रज्ञ इति चोच्यते। आव्यक्तिके पुरे शेते पुरुषश्चेति कथ्यते॥<br><br>11164: अन्यदेव च क्षेत्रं स्यादन्यः क्षेत्रज्ञ उच्यते। क्षेत्रमव्यक्तमित्युक्तं ज्ञाता वै पञ्चविंशकः॥<br><br>11165: अन्यदेव च ज्ञानं स्यादन्यज्ज्ञेयं तदुच्यते। ज्ञानमव्यक्तमित्युक्तं ज्ञेयो वै पञ्चविंशकः॥<br><br>11166: अव्यक्त क्षेत्रमित्युक्तं तथा सत्त्वं तथेश्वरः। अनीश्वरमतत्त्वं च तत्त्वं तत् पञ्चविंशकम्॥<br><br>11167: सांख्यदर्शनमेतावत् परिसंख्यानुदर्शनम्। सांख्याः प्रकुर्वते चैव प्रकृतिं च प्रचक्षते॥<br><br>11168: तत्त्वानि च चतुर्विंशत् परिसंख्याय तत्त्वतः। सांख्याः सह प्रकृत्या तु निस्तत्त्वः पञ्चविंशकः॥<br><br>11169: पञ्चविंशोऽप्रकृत्यात्मा बुध्यमान इति स्मृतः। यदा तु बुध्यतेऽऽत्मानं तदा भवति केवलः॥<br><br>11170: सम्यग्दर्शनमेतावद् भाषितं तव तत्त्वतः। एवमेतद् विजानन्तः साम्यतां प्रति यान्त्युत॥<br><br>11171: सम्यनिदर्शनं नाम प्रत्यक्षं प्रकृतेस्तथा। गुणतत्त्वान्यथैतानि निर्गुणोऽन्यस्तथा भवेत्॥<br><br>11172: न त्वेवं वर्तमानानामावृत्तिर्विद्यते पुनः। विद्यतेऽक्षरभावत्वादपरं परमव्ययम्॥<br><br>11173: पश्येरन्नैकमतयो न सम्यक् तेषु दर्शनम्। ते व्यक्तं प्रतिपद्यन्ते पुनः पुनररिंदम्॥<br><br>11174: सर्वमेतद् विजानन्तो नासर्वस्य प्रबोधनात्। व्यक्तीभूता भविष्यन्ति व्यक्तस्य वशवर्तिनः॥<br><br>11175: सर्वमव्यक्तमित्युक्तमसर्वः पञ्चविंशकः। य एनमभिजानन्ति न भयं तेषु विद्यते॥<br><br>11176: वसिष्ठ उवाच सांख्यदर्शनमेतावदुक्तं ते नृपसत्तम। विद्याविद्ये त्विदानी मे त्वं निबोधानुपूर्वशः॥<br><br>11177: अविद्यामाहुरव्यक्तं सर्गप्रलयधर्मि वै। सर्गप्रलयनिर्मुक्तां विद्यां वै पञ्चविंशकः॥<br><br>11178: परस्परस्य विद्यां वै त्वं नबोधानुपूर्वशः। यथोक्तमृषिभिस्तात सांख्यस्याभिनिदर्शनम्॥<br><br>11179: कर्मेन्द्रियाणां सर्वेषां विद्यां बुद्धीन्द्रियं स्मृतम्। बुद्धीन्द्रियाणां च तथा विशेषा इति नः श्रुतम्॥<br><br>11180: विशेषाणां मनस्तेषां विद्यामाहुर्मनीषिणः। मनसः पञ्च भूतानि विद्या इत्यभिचक्षते॥<br><br>11181: अहङ्कारस्तु भूतानां पञ्चानां नात्र संशयः। अहङ्कारस्य च तथा बुद्धिर्विद्या नरेश्वरा६॥<br><br>11182: विद्या प्रकृतिरव्यक्तं तत्त्वानां परमेश्वरी। विद्या ज्ञेया नरश्रेष्ठ विधिश्च परमः स्मृतः॥<br><br>11183: अव्यक्तस्य परं प्राहुर्विद्यां वै पञ्चविंशकम्। सर्वस्य सर्वमित्युक्तं ज्ञेयं ज्ञानस्य पार्थिव॥<br><br>11184: ज्ञानमव्यक्तमित्युक्तं ज्ञेयो वै पञ्चविंशकः। तथैव ज्ञानमव्यक्तं विज्ञाता पञ्चविंशकः॥<br><br>11185: विद्याविद्यार्थतत्त्वेन मयोक्ता ते विशेषतः। अक्षरं च क्षरं चैव यदुक्तं तन्निबोध मे॥<br><br>11186: उभावेवाक्षरावुक्तावुभावतानवनक्षरौ। कारणं तु प्रवक्ष्यामि याथातथ्यं तु ज्ञानतः॥<br><br>11187: अनादिनिधनावेतावुभावेवेश्वरौ मतौ। तत्त्वसंज्ञावुभावेतौ प्रोच्येत ज्ञानचिन्तकैः॥<br><br>11188: सर्गप्रलयधर्मत्वादव्यक्तं प्राहुरक्षरम्। तदेतद् गुणसर्गाय विकुर्वाणं पुनः पुनः॥<br><br>11189: गुणानां महदादीनामुत्पत्तिश्च परस्परम्। अधिष्ठानात् क्षेत्रमाहुरेतत्तत् पञ्चविंशकम्॥<br><br>11190: यदा तु गुणजालं तदव्यक्तात्मनि संक्षिपेत्। तदा सह गुणैस्तैस्तु पञ्चविंशो विलीयते॥<br><br>11191: गुणा गुणेषु लीयन्ते तदैका प्रकृतिर्भवेत्। क्षेत्रज्ञोऽपि यदा तात तत्क्षेत्रे सम्प्रलीयते॥<br><br>11192: तदा क्षरत्वं प्रकृतिर्गच्छते गुणसंश्रिता! निर्गुणत्वं च वैदेह गुणेष्वप्रतिवर्तनात्॥<br><br>11193: एवमेव च क्षेत्रज्ञः क्षेत्रज्ञानपरिक्षये। प्रकृत्या निर्गुणस्त्वेष इत्येवमनुशुश्रुम॥<br><br>11194: क्षरो भवत्येष यदा तदा गुणवतीमथ। प्रकृति त्वभिजानाति निर्गुणत्वं तथाऽऽत्मनः॥<br><br>11195: तदा विशुद्धो भवति प्रकृतेः परिवर्जनात्। अन्योऽहमन्येयमिति यदा बुध्यति बुद्धिमान्॥<br><br>11196: तदैष तत्त्वतामेति न चापि मिश्रतां व्रजेत्। प्रकृत्या चैव राजेन्द्र मिश्रो ह्यन्यश्च दृश्यते॥<br><br>11197: यदा तु गुणजालं तत् प्राकृतं वै जुगुप्सते। पश्यते च परं पश्यं तदा पश्यन्न संत्यजेत्॥<br><br>11198: किं मया कृतमेतावद् योऽहं कालमिमं जनम्। मत्स्यो जालं हविज्ञानादनुवर्तितवानिह॥<br><br>11199: अहमेव हि सम्मोहादन्यमन्यं जनाज्जनम्। मत्स्यो यथोदकज्ञानादनुवर्तितवानहम्॥<br><br>11200: मत्स्योऽन्यत्वं यथाज्ञानादुदकान्नाभिमन्यते। आत्मानं तद्वदज्ञानादन्यत्वं नैव वेदम्यहम्॥<br><br>11201: ममास्तु धिगबुद्धस्य योऽहं मग्नमिमं पुनः। अनुवर्तितवान् मोहादन्यमन्यं जनाज्जनम्॥<br><br>11202: अयमत्र भवेद् बन्धुरनेन सह मे क्षमम्। साम्यमेकत्वमायातो यादृशस्तादृशस्त्वहम्॥<br><br>11203: तुल्यतामिह पश्यामि सदृशोऽहमनेन वै। अयं हि विमलो व्यक्तमहमीदृशकस्तथा॥<br><br>11204: योऽहमज्ञानसम्मोहादज्ञया सम्प्रवृत्तवान्। ससङ्गयाहं नि:सङ्गः स्थितः कालमिमं त्वहम्॥<br><br>11205: अनयाहं वशीभूतः कालमेतं न बुद्धवान्। उच्चमध्यमनीचानां तामहं कथमवासे॥<br><br>11206: समानयानया चेह सह वासमहं कथम्। गच्छाम्यबुद्धभावत्वादेषेदानीं स्थिरो भवे॥<br><br>11207: सहवासं न यास्यामि कालमेतद्धि वञ्चनात्। वञ्चितोऽस्म्यनया यद्धि निर्विकारो विकारया॥<br><br>11208: न चायमपराधोऽस्या ह्यपराधो ह्ययं मम। योऽहमत्राभवं सक्तः पराङ्मुखमुपस्थितः॥<br><br>11209: ततोऽस्मि बहुरूपासु स्थितो मूर्तिष्वमूर्तिमान्। अमूर्तश्चापि मूर्तात्मा ममत्वेन प्रधर्षितः॥<br><br>11210: तासु तास्विह योनिषु। निर्ममस्य ममत्वेन किं कृतं तासु तासु च॥<br><br>11211: प्राक् कृतेन ममत्वेन योनीषु वर्तमानेन नष्टसंज्ञेन चेतसा। न ममात्रानया कार्यमहंकारकृतात्मया॥<br><br>11212: आत्मानं बहुधा कृत्वा येयं भूयो युनक्ति माम्। इदानीमेघ बुद्धोऽसि निर्ममो निरहंकृतः॥<br><br>11213: ममत्वमनया नित्यमहंकारकृतात्मकम्। अपेत्याहमिमां हित्वा संश्रयिष्ये निरामयम्॥<br><br>11214: अनेन साम्यं यास्यामि नानयाहमचेतया। क्षेमं मम सहानेन नैकत्वमनया सह॥<br><br>11215: एवं परमसम्बोधात् पञ्चविंशोऽनुबुद्धवान्। अक्षरत्वं नियच्छेत त्यक्त्वा क्षरमनामयम्॥<br><br>11216: अव्यक्तं व्यक्तधर्माणं सगुणं निर्गुणं तथा। निर्गुणं प्रथमं दृष्टवा तादृग् भवति मैथिल॥<br><br>11217: अक्षरक्षरयोरेतदुक्तं तव निदर्शनम्। मयेह ज्ञानसम्पन्नं यथाश्रुतिनिदर्शनात्॥<br><br>11218: निःसंदिग्धं च सूक्ष्मं च विबुद्ध विमलं यथा। प्रवक्ष्यामि तु ते भूयस्तन्निबोध यथाश्रुतम्॥<br><br>11219: सांख्ययोगौ मया प्रोक्तौ शास्त्रद्वयनिदर्शनात्। यदेव शास्त्रं सांख्योक्तं योगदर्शनमेव तत्॥<br><br>11220: प्रबोधनकरं ज्ञानं सांख्यानामवनीपते। विस्पष्टं प्रोच्यते तत्र शिष्याणां हितकाम्यया॥<br><br>11221: बृहच्चैवमिदं शास्त्रमित्याहुर्विदुषो जनाः। अस्मिश्च शास्त्रे योगानां पुनर्वेदे पुरःसरः॥<br><br>11222: पञ्चविंशात् परं तत्त्वं पठ्यते न नराधिप। सांख्यानां तु परं तत्त्वं यथावदनुवर्णितम्॥<br><br>11223: बुद्धमप्रतिबुद्धत्वाद् बुध्यमानं च तत्त्वतः। बुध्यमानं च बुद्धं च प्राहुर्योगनिदर्शनम्॥<br><br>11224: वसिष्ठ उवाच अथ बुद्धमथाबुद्धमिमं गुणविधिं शृणु। आत्मानं बहुधा कृत्वा तान्येव प्रविचक्षते॥<br><br>11225: एतदेवं विकुर्वाणो बुध्यमानो न बुध्यते। गुणान् धारयते ह्येष सृजत्याक्षिपते तदा॥<br><br>11226: अजस्रं त्विह क्रीडार्थं विकरोति जनाधिप। अव्यक्तबोधनाच्चैव बुध्यमानं वदन्त्यपि॥<br><br>11227: न त्वेव बुध्यतेऽव्यक्तं सगुणं तात निर्गुणम्। कदाचित् त्वेव खल्वेतदाहुरप्रतिबुद्धकम्॥<br><br>11228: बुध्यते यदि वाक्यक्तमेतद् वै पञ्चविंशकम्। बुध्यमानो भवत्येव सङ्गात्मक इति श्रुतिः। अनेनाप्रतिबुद्धेति वदन्त्यव्यक्तमच्युतम्॥<br><br>11229: अव्यक्तबोधनाच्चापि बुध्यमानं वदन्त्युत। पञ्चविंशं महात्मानं न चासावपि बुध्यते॥<br><br>11230: षड्विशं विमलं बुद्धमप्रमेयं सनातनम्। स तु तं पञ्चविंशं च चतुर्विंशं च बुध्यते॥<br><br>11231: दृश्यादृश्ये ह्यनुगतं स्वभावे महाद्युते। अव्यक्तमत्र तद् ब्रह्म बुध्यते तात केवलम्॥<br><br>11232: केवलं पञ्चविंशं च चतुर्विंशं न पश्यति। बुध्यमानो यदाऽऽत्मानमन्योऽहमिति मन्यते॥<br><br>11233: तदा प्रकृतिमानेष भवत्यव्यक्तलोचनः। बुध्यते च परां बुद्धिं विशुद्धाममलां यदा॥<br><br>11234: षड्विंशो राजशार्दूल तथा बुद्धत्वमाव्रजेत्। ततस्त्यजति सोऽव्यक्तं सर्गप्रलयधर्मि वै॥<br><br>11235: निर्गुणः प्रकृति वेद गुणयुक्तामचेतनाम्। ततः केवलधर्माऽसौ भवत्यव्यक्तदर्शनात्॥<br><br>11236: केवलेन समागम्य विमुक्तोऽऽत्मानमाप्नुयात्। एतत् तु तत्त्वमित्याहुर्निस्तत्त्वमजरामरम्॥<br><br>11237: तत्त्वसंश्रयणादेतत् तत्त्ववन्न च मानद। पञ्चविंशति तत्त्वानि प्रवदन्ति मनीषिणः॥<br><br>11238: न चैष तत्त्ववांस्तात निस्तत्त्वस्त्वेष बुद्धिमान्। एष मुञ्चति तत्त्वं हि क्षिप्रं बुद्धस्य लक्षणम्॥<br><br>11239: षड्विंशोऽहमिति प्राज्ञो गृह्यमाणोऽजरामरः। केवलेन बलेनैव समतां यात्यसंशयम्॥<br><br>11240: षड्विंशेन प्रबुद्धेन बुध्यमानोऽप्यबुद्धिमान्। एतन्नानात्वमित्युक्तं सांख्यश्रुतिनिदर्शनात्॥<br><br>11241: चेतनेन समेतस्य पञ्चविंशतिकस्य ह। एकत्वं वै भवत्यस्य यदा बुद्ध्या न बुध्यते॥<br><br>11242: बुध्यमानोऽप्रबुद्धेन समतां याति मैथिल। सङ्गधर्मा भवत्येष निःसङ्गात्मा नराधिप। ॥<br><br>11243: निःसङ्गात्मानमासाद्य षड्विंशकमजं विभुम्। विभुस्त्यजति चाव्यक्तं यदा त्वेतद् विबुद्ध्यते॥<br><br>11244: चतुर्विंशमसारं च षड्विंशस्य प्रबोधनात्। एष ह्यप्रतिबुद्धश्च बुध्यमानश्च तेऽनघ॥<br><br>11245: प्रोक्तो बुद्धश्च तत्त्वेन यथाश्रुतिनिदर्शनात्। नानात्वैकत्वमेतावद् द्रष्टव्यं शास्त्रदर्शनात्॥<br><br>11246: मशकोदुम्बरे यद्वदन्यत्वं तद्वदेतयोः। मत्स्योदके यथा तद्वदन्यत्वमुपलभ्यते॥<br><br>11247: एवमेवावगन्तव्यं नानात्वैकत्वमेतयोः। एतद्धि मोक्ष इत्युक्तमव्यक्तज्ञानसंहितम्॥<br><br>11248: पञ्चविंशतिकस्यास्य योऽयं देहेषु वर्तते। एष मोक्षयित्वयेति प्राहुरव्यक्तगोचरात्॥<br><br>11249: सोऽयमेवं विमुच्येत नान्यथेति विनिश्चयः। परेण परधर्मा च भवत्येष समेत्य वै॥<br><br>11250: विशुद्धधर्मा शुद्धेन बुद्धेन च स बुद्धिमान्। विमुक्तधर्मा मुक्तेन समेत्य पुरुषर्षभ॥<br><br>11251: वियोगधर्मिणा चैव विमुक्तात्मा भवत्यथा विमोक्षिणा विमोक्षश्च समेत्येह तथा भवेत्॥<br><br>11252: शुचिकर्मा शुचिश्चैव भवत्यमितदीप्तिमान्। विमलात्मा च भवति समेत्य विमलात्मना॥<br><br>11253: केवलात्मा तथा चैव केवलेन समेत्य वै। स्वतन्त्रश्च स्वतन्त्रेण स्वतन्त्रत्वमवाप्नुते॥<br><br>11254: एतावदेतत् कथितं मया ते तथ्यं महाराज यथार्थतत्त्वम्। अमत्सरत्वं परिगृह्य चार्थं सनातनं ब्रह्म विशुद्धमाद्यम्॥<br><br>11255: नावेदनिष्ठस्य जनस्य राजन् प्रदेयमेतत् परमं त्वया भवेत्। विधिसमानाय विबोधकारणं प्रबोधहेतोः प्रणतस्य शासनम्॥<br><br>11256: न देयमेतच्च तथानृतात्मने शठाय क्लीबाय न जिह्मबुद्धये। न पण्डितज्ञानपरोपतापिने देयं तु देयं च निबोध यादृशे॥<br><br>11257: श्रद्धान्वितायाथ गुणान्विताय परापवादाद् विरताय नित्यम्। विशुद्धयोगाय बुधाय नित्यं क्रियावते च क्षमिणे हिताय॥<br><br>11258: विविक्तशीलाय विधिप्रियाय विवादहीनाय बहुश्रुताय) विजानते चैव न चाहितक्षमे दमे च शक्ताय शमे च देयम्॥<br><br>11259: मेतत् परं ब्रह्म विशुद्धमाहुः। न श्रेयसा योक्ष्यति तादृशे कृतं धर्मप्रवक्तारमपात्रदानात्॥<br><br>11260: पृथ्वीमिमां यद्यपि रत्नपूर्णां दद्यान्न देयं त्विदमव्रताय। जितेन्द्रियायैतदसंशयं ते भवेत् प्रदेयं परमं नरेन्द्र॥<br><br>11261: कराल मा ते भयमस्तु किञ्चिदेतच्छ्रुतं ब्रह्म परं त्वयाद्या यथावदुक्तं परमं पवित्रं विशोकमत्यन्तमनादिमध्यम्॥<br><br>11262: अगाधजन्मामरणं च राजन् निरामयं वीतभयं शिवं च। ज्ञानस्य तत्त्वार्थमिदं विदित्वा॥<br><br>11263: द्धिरण्यगर्भाद् गदतो नराधिप। प्रसाद्य यत्नेन तमुग्रचेतसं सनातनं ब्रह्म यथाद्य त्वया। ॥<br><br>11264: वै पृष्टस्त्वया चास्मि यथा नरेन्द्र यथा मयेदं त्वयि चोक्तमद्य। तथावाप्तं ब्रह्मणो मे नरेन्द्र महाज्ञानं मोक्षविदां परायणम्॥<br><br>11265: भीष्म उवाच एतदुक्तं परं ब्रह्म यस्मान्नावर्तते पुनः। पञ्चविंशो महाराज परमर्षिनिदर्शनात्॥<br><br>11266: पुनरावृत्तिमाप्नोति परं ज्ञानमवाप्य च। नावबुध्यति तत्त्वेन बुध्यमानोऽजरामरम्॥<br><br>11267: एतन्निःश्रेयसकरं ज्ञानं ते परमं मया। कथितं तत्त्वतस्तात श्रुत्वा देवर्षितो नृप॥<br><br>11268: हिरण्यगर्भादृषिणा वसिष्ठेन महात्मना। वसिष्ठादृषिशार्दूलान्नारदोऽवाप्तवानिदम्॥<br><br>11269: नारदाद् विदितं मह्यमेतद् ब्रह्म सनातनम्। मा शुचः कौरवेन्द्र त्वं श्रुत्वैतत् परमं पदम्॥<br><br>11270: येन क्षराक्षरे वित्ते भयं तस्य न विद्यते। विद्यते तु भयं तस्य यो नैतद् वेत्ति पार्थिव॥<br><br>11271: अविज्ञानाच्च मूढात्मा पुनः पुनरुपाद्रवत्। प्रेत्य जातिसहस्राणि मरणान्तान्युपाश्नुते॥<br><br>11272: देवलोकं तथा तिर्यड्मनुष्यमपि चाश्नुते। यदि शुध्यति कालेन तस्मादज्ञानसागरात्॥<br><br>11273: (उत्तीर्णोऽस्मादगाधात् स परमाप्नोति शोभनम्। ) अज्ञानसागरो घोरो ह्यव्यक्तोऽगाध उच्यते। अहन्यहनि मज्जन्ति यत्र भूतानि भारत॥<br><br>11274: यस्मादगाधादव्यक्तादुत्तीर्णस्त्वं सनातनात्। तस्मात् त्वं विरजाश्चैव वितमस्कश्च पार्थिव॥<br><br>11275: भीष्म उवाच मृगयां विचरन् कश्चिद् विजने जनकात्मजः। वने ददर्श विप्रेन्द्रमृषि वंशधरं भृगोः॥<br><br>11276: उपासीनमुपासीनः प्रणम्य शिरसा मुनिम्। पश्चादनुमतस्तेन पप्रच्छ वसुमानिदम्॥<br><br>11277: पुरुषस्याधुवे देहे कामस्य वशवर्तिनः॥<br><br>11278: सत्कृत्य परिपृष्टः सन् सुमहात्मा महातपाः। निजगाद ततस्तस्मै श्रेयस्करमिदं वचः॥<br><br>11279: ऋषिरुवाच मनसोऽप्रतिकूलानि प्रेत्य चेह च वाञ्छसि। भूतानां प्रतिकूलेभ्यो निवर्तस्व यतेन्द्रियः॥<br><br>11280: धर्म सतां हितः पुंसां धर्मश्चैवाश्रयः सताम्। धर्माल्लोकास्त्रयस्तात प्रवृत्ता: सचराचराः॥<br><br>11281: स्वादुकामुक कामानां वैतृष्ण्यं किं न गच्छसि। मधु पश्यसि दुर्बुद्धे प्रपातं नानुपश्यसि॥<br><br>11282: यथा ज्ञाने परिचयः कर्तव्यस्तत्फलार्थिना। तथा धर्मे परिचयः कर्तव्यस्तत्फलार्थिना॥<br><br>11283: असता धर्मकामेन विशुद्धं कर्म दुष्करम्। सता तु धर्मकामेन सुकरं कर्म दुष्करम्॥<br><br>11284: वने ग्राभ्यसुखाचारो यथा ग्राम्यस्तथैव सः। ग्रामे वनसुखाचारो यथा वनचरस्तथा। ॥<br><br>11285: मनोवाक्कायिके धर्मे कुरु श्रद्धां समाहितः। निवृत्तौ वा प्रवृत्तौ वा सम्प्रधार्य गुणागुणान्॥<br><br>11286: नित्यं च बहु दातव्यं साधुभ्यश्चानसूयता। प्रार्थितं व्रतशौचाभ्यां सत्कृतं देशकालयोः॥<br><br>11287: शुभने विधिना लब्धमर्हाय प्रतिपादयेत्। क्रोधमुत्सृज्य दद्याच्च नानुतप्येन्न कीर्तयेत्॥<br><br>11288: अनृशंसः शुचिर्दान्तः सत्यवागार्जवे स्थितः। योनिकर्मविशुद्धश्च पात्रं स्याद् वेदविद् द्विजः॥<br><br>11289: सत्कृता चैकपत्नी च जात्या योनिरिहेष्यते। ऋग्यजुः सामगो विद्वान् षट्कर्मा पात्रमुच्यते॥<br><br>11290: स एव धर्मः सोऽधर्मस्तं तं प्रति नरं भवेत्। पात्रकर्मविशेषेण देशकालाववेक्ष्य च॥<br><br>11291: लीलयाल्पं यथा गात्रात् प्रमृज्यात् तु रजः पुमान्। बहुयत्नेन च महत् पापनिर्हरणं तथा॥<br><br>11292: विरिक्तस्य यथा सम्यग् घृतं भवति भेषजम्। तथा निर्हतदोषस्य प्रेत्य धर्मः सुखावहः॥<br><br>11293: मानसं सर्वभूतेषु वर्तते वै शुभाशुभम्। अशुभेभ्य: सदाऽऽक्षिप्य शुभेष्वेवावतारयेत्॥<br><br>11294: सर्वं सर्वेण सर्वत्र क्रियमाणं च पूजय। स्वधर्मे यत्र रागस्ते कामं धर्मो विधीयताम्॥<br><br>11295: अधृतात्मन् धृतौ तिष्ठ दुर्बुद्धे बुद्धिमान् भव। अप्रशान्तः प्रशाम्य त्वमप्राज्ञः प्राज्ञवच्चर॥<br><br>11296: तेजसा शक्यते प्राप्तुमुपाय: सहचारिणा। इह च प्रेत्य च श्रेयस्तस्य मूलं धृतिः परा॥<br><br>11297: राजर्षिरधृतिः स्वर्गात् पतितो हि महाभिषः। ययातिः क्षीणपुण्योऽपि धृत्या लोकानवाप्तवान्। ॥<br><br>11298: तपस्विनां धर्मवतां विदुषां चोपसेवनात्। प्राप्स्यसे विपुलां बुद्धि तथा श्रेयोऽभिपत्स्यसे॥<br><br>11299: भीष्म उवाच स तु स्वभावसम्पन्नस्तच्छ्रुत्वा मुनिभाषितम्। विनिवर्त्य मनः कामाद् धर्मे बुद्धिं चकार ह॥<br><br>11300: युधिष्ठिर उवाच धर्माधर्मविमुक्तं यद् विमुक्तं सर्वसंशयात्। जन्ममृत्युविमुक्तं च विमुक्तं पुण्यपापयोः॥<br><br>11301: यच्छिवं नित्यमभयं नित्यमक्षरमव्ययम्। शुचि नित्यमनायासं तद् भवान् वक्तुमर्हति॥<br><br>11302: भीष्म उवाच अत्र ते वर्तयिष्यामि इतिहासं पुरातनम्। याज्ञवल्क्यस्य संवादं जनकस्य च भारत॥<br><br>11303: याज्ञवल्क्यमृषिश्रेष्ठं दैवरातिर्महायशाः। पप्रच्छ जनको राजा प्रश्न प्रश्नविदां वरम्॥<br><br>11304: जनक उवाच कतीन्द्रियाणि विप्रर्षे कति प्रकृतयः स्मृताः। किमव्यक्तं परं ब्रह्म तस्माच्च परतस्तु किम्॥<br><br>11305: प्रभवं चाप्ययं चैव कालसंख्यां तथैव च। वक्तुमर्हसि विप्रेन्द्र त्वदनुग्रहकाङ्क्षिणः॥<br><br>11306: अज्ञानात् परिपृच्छामि त्वं हि ज्ञानमयोनिधिः। तदहं श्रोतुमिच्छामि सर्वमेतदसंशयम्॥<br><br>11307: याज्ञवल्क्य उवाच श्रूयतामवनीपाल यदेतदनुपृच्छसि। योगानां परमं ज्ञानं सांख्यानां च विशेषतः॥<br><br>11308: न तवाविदितं किंचिन्मां तु जिज्ञासते भवान्। पृष्टेन चापि वक्तव्यमेष धर्मः सनातनः॥<br><br>11309: अष्टौ प्रकृतयः प्रोक्ता विकाराश्चापि षोडश। तत्र तु प्रकृतीरष्टौ प्राहुरध्यात्मचिन्तकाः॥<br><br>11310: अव्यक्तं च महान्तं च तथाहङ्कार एव च। पृथिवी वायुराकाशमापो ज्योतिश्च पञ्चमम्॥<br><br>11311: एताः प्रकृतयस्त्वष्टौ विकारानपि मे शृणु। श्रोत्रं त्वक्चैव चक्षुश्च जिह्वा घ्राणं च पञ्चमम्॥<br><br>11312: शब्दः स्पर्शच रूपं च रसो गन्धस्तथैव च। वाक् च हस्तौ च पादौ च पायुर्मेद्रं तथैव च॥<br><br>11313: एते विशेषा राजेन्द्र महाभूतेषु पञ्चसु। बुद्धीन्द्रियाण्यथैतानि सविशेषाणि मैथिल॥<br><br>11314: मनः षोडशकं प्राहुरध्यात्मगतिचिन्तकाः। त्वं चैवान्ये च विद्वांसस्तत्त्वबुद्धिविशारदाः॥<br><br>11315: अव्यक्ताच्च महानात्मा समुत्पद्यति पार्थिव। प्रथमं सर्गमित्येतदाहुः प्राधानिकं बुधाः॥<br><br>11316: महतश्चाप्यहङ्कार उत्पन्नो हि नराधिप। द्वितीयं सर्गमित्याहुरेतद् बुद्ध्यात्मकं स्मृतम्॥<br><br>11317: अहङ्काराच्च सम्भूतं मनो भूतगुणात्मकम्। तृतीयः सर्ग इत्येष आहङ्कारिक उच्यते॥<br><br>11318: मनसस्तु समुद्भूता महाभूता नराधिप। चतुर्थं सर्गमित्येतन्मानसं विद्धि मे मतम्॥<br><br>11319: शब्दः स्पर्शश्च रूपं च रसो गन्धस्तथैव च। पञ्चमं सर्गमित्याहुभौतिकं भूतचिन्तकाः॥<br><br>11320: चक्षुश्च जिह्वा घ्राणं च पञ्चमम्। सर्गं तु षष्ठमित्याहुर्बहुचिन्तात्मकं स्मृतम्॥<br><br>11321: अधः श्रोत्रेन्द्रियग्राम उत्पद्यति नराधिप। सप्तमं सर्गमित्याहुरेतदैन्द्रियकं स्मृतम्॥<br><br>11322: श्रोत्रं त्व त्वक् चैव ऊर्ध्वं स्रोतस्तथा तिर्यगुत्पद्यति नराधिप। अष्टमं सर्गमित्याहुरेतदार्जवकं स्मृतम्॥<br><br>11323: तिर्यस्रोतस्त्वधःस्रोत उत्पद्यति नराधिप। नवमं सर्गमित्याहुरेतदार्जवकं बुधाः॥<br><br>11324: एतानि नव सर्गाणि तत्त्वानि च नराधिप। चतुर्विंशतिरुक्तानि यथाश्रुतिनिदर्शनात्॥<br><br>11325: अत ऊर्ध्वं महाराज गुणस्यैतस्य तत्त्वतः। महात्मभिरनुप्रोक्तां कालसंख्यां निबोध मे॥<br><br>11326: याज्ञवल्क्य उवाच अव्यक्तस्य नरश्रेष्ठ कालसंख्यां निबोध मे। पञ्चकल्पसहस्राणि द्विगुणान्यहरुच्यते॥<br><br>11327: रात्रिरेतावती चास्य प्रतिबुद्धो नराधिप। सृजत्योषधिमेवाग्रे जीवनं सर्वदेहिनाम्॥<br><br>11328: ततो ब्रह्माणमसृजद्धिरण्याण्डसमुद्भवम्। सा मूर्तिः सर्वभूतानामित्येवमनुशुश्रुम॥<br><br>11329: संवत्सरमुषित्वाण्डे निष्क्रम्य च महामुनिः। संदधे स महीं कृत्स्नां दिवमूर्ध्वं प्रजापतिः॥<br><br>11330: द्यावापृथिव्योरित्येष राजन् वेदेषु पठ्यते। तयोः शकलयोर्मध्यमाकाशमकरोत् प्रभुः॥<br><br>11331: एतस्यापि च संख्यानं वेदवेदाङ्गपारगैः। दशकल्पसहस्राणि पादोनान्यहरुच्यते॥<br><br>11332: रात्रिमेतावतीं चास्य प्राहुरध्यात्मचिन्तकाः। सृजत्यहङ्कारमृषिर्भूतं दिव्यात्मकं तथा॥<br><br>11333: चतुरश्चापरान् पुत्रान् देहात् पूर्वं महानृषिः। ते वै पितॄणां पितरः श्रूयन्ते राजसत्तम॥<br><br>11334: देवाः पितॄणां च सुता देवैर्लोकाः समावृताः। चराचरा नरश्रेष्ठ इत्येवमनुशुश्रुमा॥<br><br>11335: परमेष्ठी त्वहङ्कारः सृजन् भूतानि पञ्चधा। पृथिवी वायुराकाशमापो ज्योतिश्च पञ्चमम्॥<br><br>11336: एतस्यापि निशामाहुस्तृतीयमिह कुर्वतः। पञ्चकल्पसहस्राणि तावदेवाहरुच्यते॥<br><br>11337: शब्दः स्पर्शश्च रूपं च रसो गन्धस्तथैव च। एते विशेषा राजेन्द्र महाभूतेषु पञ्चसु॥<br><br>11338: यैराविष्टानि भूतानि अहन्यहनि पार्थिव। अन्योन्यं स्पृहयन्त्येते अन्योन्यस्य हिते रताः॥<br><br>11339: अन्योन्यमतिवर्तन्ते अन्योन्यस्पर्धिनस्तथा। ते वध्यमाना ह्यन्योन्यं गुणैर्हारिभरव्ययैः॥<br><br>11340: इहैव परिवर्तन्ते तिर्यग्योनिप्रवेशिनः। त्रीणि कल्पसहस्राणि एतेषामहरुच्यते॥<br><br>11341: रात्रिरेतावती चैव मनसश्च नराधिप। मनश्चरति राजेन्द्र चारितं सर्वमिन्द्रियैः :॥<br><br>11342: न चेन्द्रियाणि पश्यन्ति मन एवानुपश्यति। चक्षुः पश्यति रूपाणि मनसा तु न चक्षुषा॥<br><br>11343: मनसि व्याकुले चक्षुः पश्यन्नपि न पश्यति। तथेन्द्रियाणि सर्वाणि पश्यन्तीत्यभिचक्षते॥<br><br>11344: न चेन्द्रियाणि पश्यन्ति मन एवात्र पश्यति। मनस्युपरते राजनिन्द्रियोपरमो भवेत्॥<br><br>11345: न चेन्द्रियव्युपरमे मनस्युपरमो भवेत्। एवं: मनःप्रधानानि इन्द्रियाणि प्रभावयेत्॥<br><br>11346: इन्द्रियाणां तु सर्वेषामीश्वरं मन उच्यते। एतद् विशन्ति भूतानि सर्वाणीह महायशः॥<br><br>11347: याज्ञवल्क्य उवाच तत्त्वानां सर्वसंख्या च कालसंख्या तथैव च। मया प्रोक्ताऽऽनुपूर्वेण संहारमपि मे शृणु॥<br><br>11348: यथा संहरते जन्तून् ससर्ज च पुनः पुनः। अनादिनिधनो ब्रह्मा नित्यश्चाक्षर एव च॥<br><br>11349: अहःक्षयमथो बुद्ध्वा निशि स्वप्नमनास्तथा। चोदयामास भगवानव्यक्तोऽहंकृतं नरम्॥<br><br>11350: ततः शतसहस्रांशुरव्यक्तेनाभिचोदितः। कृत्वा द्वादशधाऽऽत्मानमादित्यो ज्वलदग्निवत्॥<br><br>11351: चतुर्विधं महीपाल निर्दहत्याशु तेजसा। जरायुजाण्डजस्वेदजोद्भिज्जं च नराधिप॥<br><br>11352: एतदुन्मेषमात्रेण विनष्टं स्थाणु जङ्गमम्। कूर्मपृष्ठसमा भूमिर्भवत्यथ समन्ततः॥<br><br>11353: जगद् दग्ध्वामितबलः केवलां जगतीं ततः। अम्भसा बलिना क्षिप्रमापूरयति सर्वशः॥<br><br>11354: ततः कालाग्निमासाद्य तदम्भो याति संक्षयम्। विनष्टेऽम्भसि राजेन्द्र जाज्वलत्यनलो महान्॥<br><br>11355: तमप्रमेयोऽतिबलं ज्वलमानं विभावसुम्। ऊष्माणं सर्वभूतानां सप्तार्चिषमथाञ्जसा॥<br><br>11356: भक्षयामास भगवान् वायुरष्टात्मको बली। विचरन्नमितप्राणस्तिर्यगूर्ध्वमधस्तथा॥<br><br>11357: तमप्रतिबलं भीममाकाशं ग्रसतेऽऽत्मना। आकाशमप्यभिनदन्मनो ग्रसति चाधिकम्॥<br><br>11358: मनो ग्रसति भूतात्मा सोऽहंकारः प्रजापतिः। अहंकारं महानात्मा भूतभव्यभविष्यवित्॥<br><br>11359: तमप्यनुपमात्मानं विश्वं शम्भुः प्रजापतिः। अणिमा लघिमा प्राप्तिरीशानो ज्योतिरव्ययः॥<br><br>11360: सर्वत:पाणिपादान्तः सर्वतोऽक्षिशिरोमुखः। सर्वतःश्रुतिमाँल्लोके सर्वमावृत्य तिष्ठति॥<br><br>11361: हृदयं सर्वभूतानां पर्वणाङ्गुष्ठमात्रकः। अथ ग्रसत्यनन्तो हि महात्मा विश्वमीश्वरः॥<br><br>11362: ततः समभवत् सर्वमक्षयाव्ययमव्रणम्। भूतभव्यभविष्याणां स्रष्टारमनघं तथा॥<br><br>11363: एषोऽप्ययस्ते राजेन्द्र यथावत् समुदाहृतः। अध्यात्ममधिभूतं च अधिदैवं च श्रूयताम्॥<br><br>11364: याज्ञवल्क्य उवाच पादावध्यात्ममित्याहुब्राह्मणास्तत्त्वदर्शिनः। गन्तव्यमधिभूतं च विष्णुस्तत्राधिदैवतम्॥<br><br>11365: पायुरध्यात्ममित्याहुर्यथा तत्त्वार्थदर्शिनः। विसर्गमधिभूतं च मित्रस्तत्राधिदैवतम्॥<br><br>11366: उपस्थोऽध्यात्ममित्याहुर्यथा योगप्रदर्शिनः। अधिभूतं तथाऽऽनन्दो दैवतं च प्रजापतिः॥<br><br>11367: हस्तावध्यात्ममित्याहुर्यथा संख्यानदर्शिनः। कर्तव्यमधिभूतं तु इन्द्रस्तत्राधिदैवतम्॥<br><br>11368: वागध्यात्ममिति प्राहुर्यथा श्रुतिनिदर्शिनः। वक्तव्यमधिभूतं तु वह्निस्तत्राधिदैवतम्॥<br><br>11369: चक्षुरध्यात्ममित्याहुर्यथा श्रुतिनिदर्शिनः। रूपमत्राधिभूतं तु सूर्यश्चाप्यधिदैवतम्॥<br><br>11370: श्रोत्रमध्यात्ममित्याहुर्यथा श्रुतिनिदर्शिनः। शब्दस्तत्राधिभूतं तु दिशश्चात्रधिदैवतम्॥<br><br>11371: जिह्वामध्यात्ममित्याहुर्यथा श्रुतिनिदर्शिनः। रस एवाधिभूतं तु आपस्तत्राधिदैवतम्॥<br><br>11372: घ्राणमध्यात्ममित्याहुर्यथा श्रुतिनिदर्शिनः। गन्ध एवाधिभूतं तु पृथिवी चाधिदैवतम्॥<br><br>11373: त्वगध्यात्ममिति प्राहुस्तत्त्वबुद्धिविशारदाः। स्पर्शमेवाधिभूतं तु पवनश्चाधिदैवतम्॥<br><br>11374: मनोऽध्यात्ममिति प्राहुर्यथा शास्त्रविशारदाः। मन्तव्यमधिभूतं तु चन्द्रमाश्चाधिदैवतम्॥<br><br>11375: अहंकारिकमध्यात्ममाहुस्तत्त्वनिदर्शिनः। अभिमानोऽधिभूतं तु रुद्रश्चात्राधिदैवतम्॥<br><br>11376: बुद्धिरध्यात्ममित्याहुर्यथावदभिदर्शिनः। बोद्धव्यमधिभूतं तु क्षेत्रज्ञश्चाधिदैवतम्॥<br><br>11377: एषा ते व्यक्तितो राजन् विभूतिरनुदर्शिता। आदौ मध्ये तथान्ते च यथातत्त्वेन तत्त्ववित्॥<br><br>11378: प्रकृतिर्गुणान् विकुरुते स्वच्छन्देनात्मकाम्यया। क्रीडार्थे तु महाराज शतशोऽथ सहस्रशः॥<br><br>11379: यथा दीपसहस्राणि दीपान्माः प्रकुर्वते। प्रकृतिस्तथा विकुरुते पुरुषस्य गुणान् बहून्॥<br><br>11380: सत्त्वमानन्द उद्रेकः प्रीतिः प्राकाश्यमेव च। सुखं शुद्धित्वमारोग्यं संतोषः श्रद्दधानता॥<br><br>11381: अकार्पण्यमसंरम्भः क्षमा धृतिरहिंसता। समता सत्यमानृण्यं मार्दवं ह्रीरचापलम्॥<br><br>11382: शौचमार्जवमाचारमलौल्यं हृद्यसम्भ्रमः। इष्टानिष्टवियोगानां कृतानामविकत्थना॥<br><br>11383: दानेन चात्मग्रहणमस्पृहत्वं परार्थता। सर्वभूतदया चैव सत्त्वस्यैते गुणाः स्मृताः॥<br><br>11384: रजोगुणानां संघातो रूपमैश्चर्यविग्रहो। अत्यागित्वमकारुण्यं सुखदुःखोपसेवनम्॥<br><br>11385: परापवादेषु रतिर्विवादानां च सेवनम्। अहंकारमसत्कारश्चिन्ता वैरोपसेवनम्॥<br><br>11386: परितापोऽभिहरणं ह्रीनाशोऽनार्जवं तथा। भेदः परुषता चैव कामः क्रोधो मदस्तथा॥<br><br>11387: दर्पो द्वेषोऽतिवादश्च ऐते प्रोक्ता रजोगुणाः। तामसानां तु संघातं प्रवक्ष्याम्युपधार्यताम्॥<br><br>11388: मोहोऽप्रकाशस्तामिसमन्धतामिस्रसंज्ञितम्। मरणं चान्धतामिस्र तामिदं क्रोध उच्यते॥<br><br>11389: तमसो लक्षणानीह भक्षणाद्यभिरोचनम्। भोजनानामपर्याप्तिस्तथा पेयेष्वतृप्तता॥<br><br>11390: गन्धवासो विहारेषु शयनेष्वासनेषु च। दिवास्वप्नेऽतिवादे च प्रामदेषु च वै रतिः॥<br><br>11391: नृत्यवादित्रगीतानामज्ञानाच्छ्रद्दधानता। द्वेषो धर्मविशेषाणामेते वै तामसा गुणाः॥<br><br>11392: याज्ञवल्क्य उवाच एते प्रधानस्य गुणास्त्रयः पुरुषसत्तम। कृत्स्नस्य चैव जगतस्तिष्ठन्त्यनपगाः सदा॥<br><br>11393: अव्यक्तरूपो भगवान् शतधा च सहस्रधा। शतधा सहस्रधा चैव तथा शतसहस्रधा॥<br><br>11394: कोटिशश्च करोत्येष प्रत्यगात्मानमात्मना। सात्त्विकस्योत्तमं स्थानं राजसस्येह मध्यमम्॥<br><br>11395: तामसस्याधमं स्थान प्राहुरध्यात्मचिन्तकाः। केवलेनेह पुण्येन गतिमूर्ध्वामवाप्नुयात्॥<br><br>11396: पुण्यपापेन मानुष्यमधर्मेणाप्यधोगतिम्। द्वन्द्वमेषां त्रयाणां तु संनिपातं च तत्त्वतः॥<br><br>11397: सत्त्वस्य रजसश्चैव तमसश्च शृणुष्व मे। सत्त्वस्य तु रजो दृष्टं रजसश्च तमस्तथा॥<br><br>11398: तमसश्च तथा सत्त्वं सत्त्वस्याव्यक्तमेव च। अव्यक्तः सत्त्वसंयुक्तो देवलोकमवाप्नुयात्॥<br><br>11399: रजःसत्त्वसमायुक्तो मानुषेषु प्रपद्यते। रजस्तमोभ्यां संयुक्तस्तिर्यग्योनिषु जायते॥<br><br>11400: राजसैस्तामसैः सत्त्वैर्युक्तो मानुषमाप्नुयात्। पुण्यपापवियुक्तानां स्थानमाहुर्महात्मनाम्। शाश्वतं चाव्ययं चैवमक्षयं चामृतं च तत्॥<br><br>11401: ज्ञानिनां सम्भवं श्रेष्ठं स्थानमव्रणमच्युतम्। अतीन्द्रियमबीजं च जन्ममृत्युतमोनुदम्॥<br><br>11402: अव्यक्तस्थं परं यत् तत् पृष्टस्तेऽहं नराधिप। स एष प्रकृतिस्थो हि तत्स्थ इत्यभिधीयते॥<br><br>11403: अचेतना चैव मता प्रकृतिश्चापि पार्थिव। एतेनाधिष्ठिता चैव सृजते संहरत्यपि॥<br><br>11404: जनक उवाच अनादिनिधनावेतावुभावेव महामते। अमूर्तिमन्तावचलावप्रकम्प्यगुणागुणौ॥<br><br>11405: अग्राह्यावृषिशार्दूल कथमेको ह्यचेतनः। चेतनावांस्तथा चैकः क्षेत्रज्ञ इति भाषितः॥<br><br>11406: त्वं हि विप्रेन्द्र कात्स्येंन मोक्षधर्ममुपाससे। साकल्यं मोक्षधर्मस्य श्रोतुमिच्छामि तत्त्वतः॥<br><br>11407: अस्तित्वं केवलत्वं च विनाभावं तथैव च। दैवतानि च मे ब्रूहि देहं यान्याश्रितानि वै॥<br><br>11408: तथैवोत्क्रामिणः स्थानं देहिनो वै विपद्यतः। कालेन यद्धि प्राप्नोति स्थानं तत् प्रब्रवीहि मे॥<br><br>11409: सांख्यज्ञानं च तत्त्वेन पृथग्योगं तथैव च। अरिष्टानि च तत्त्वानि वक्तुमर्हसि सत्तम। विदितं सर्वमेतत् ते पाणावामलकं यथा॥<br><br>11410: याज्ञवल्क्य उवाच न शक्यो निर्गुणस्तात गुणीकर्तुं विशाम्पते। गुणवांश्चाप्यगुणवान् यथातत्त्वं निबोध मे॥<br><br>11411: गुणैर्हि गुणवानेन निर्गुणश्चागुणस्तथा। प्राहुरेवं महात्मानो मुनयस्तत्त्वदर्शिनः॥<br><br>11412: गुणस्वभावस्त्वव्यक्तो गुणान् नैवातिवर्तते। उपयुङ्क्ते च तानेव स चैवाज्ञः स्वभावतः॥<br><br>11413: अव्यक्तस्तु न जानीते पुरुषो ज्ञः स्वभावतः। न मत्तः परमोऽस्तीति नित्यमेवाभिमन्यते॥<br><br>11414: अनेन कारणेनैतदव्यक्तं स्यादचेतनम्। नित्यत्वाच्चाक्षरत्वाच्च क्षरत्वान्न तदन्यथा। ॥<br><br>11415: यदाज्ञानेन कुर्वीत गुणसर्ग पुनः पुनः। यदाऽऽत्मानं न जानीते तदाऽऽत्मापि न मुच्यते॥<br><br>11416: कर्तृत्वाच्चापि सर्गाणां सर्गधर्मा तथोच्यते। कर्तृत्वाच्चापि योगानां योगधर्मा तथोच्यते॥<br><br>11417: कर्तृत्वात् प्रकृतीनां च तथा प्रकृतिधर्मिता॥<br><br>11418: कर्तृत्वाच्चापि बीजानां बीजधर्मा तथोच्यते। गुणानां प्रसवत्वाच्च प्रलयत्वात् तथैव च। ॥<br><br>11419: उपेक्षत्वादनन्यत्वादभिमानाच्च केवलम्। मन्यन्ते यतयः सिद्धा अध्यात्मज्ञा गतज्वराः। अनित्यं नित्यमव्यक्तं व्यक्तमेतद्धि शुश्रुम॥<br><br>11420: अव्यक्तैकत्वमित्याहुर्नानात्वं पुरुषे तथा। सर्वभूतदयावन्तः केवलं ज्ञानमास्थिताः॥<br><br>11421: अन्यः स पुरुषोऽव्यक्तस्त्वध्रुवो ध्रुवसंज्ञकः। यथा मुञ्ज इषीकाणां तथैवैतद्धि जायते॥<br><br>11422: अन्यच्च मशकं विद्यादन्यच्चोदुम्बरं तथा। न चोदुम्बरसंयोगैर्मशकस्तत्र लिप्यते॥<br><br>11423: अन्य एव तथा मत्स्यस्तदन्यदुदकं स्मृतम्। न चोदकस्य स्पर्शेन मत्स्यो लिप्यति सर्वशः॥<br><br>11424: अन्यो ह्यग्निरुखाप्यन्या नित्यमेवमवेहि भोः। न चोपलिप्यते सोऽग्निरुखासंस्पर्शनेन वै॥<br><br>11425: पुष्करं त्वन्यदेवात्र तथान्यदुदकं स्मृतम्। न चोदकस्य स्पर्शेन लिप्यते तत्र पुष्करम्॥<br><br>11426: एतेषां सहवासं च निवासं चैव नित्यशः। याथातथ्येन पश्यन्ति न नित्यं प्राकृता जनाः॥<br><br>11427: ये त्वन्यथैव पश्यन्ति न सम्यक् तेषु दर्शनम्। ते व्यक्तं निरयं घोरं प्रविशन्ति पुनः पुनः॥<br><br>11428: सांख्यदर्शनमेतत् ते परिसंख्यानमुत्तमम्। एवं हि परिसंख्याय सांख्याः केवलतां गताः॥<br><br>11429: ये त्वन्ये तत्त्वकुशलास्तेषामेतन्निदर्शनम्। अतः परं प्रवक्ष्यामि योगानामनुदर्शनम्॥<br><br>11430: याज्ञवक्ल्य उवाच सांख्यज्ञानं मया प्रोक्तं योगज्ञानं निबोध मे। यथाश्रुतं यथादृष्टं तत्त्वेन नृपसत्तम॥<br><br>11431: नास्ति सांख्यसमं ज्ञानं नास्ति योगसमं बलम्। तावुभावेकचर्यो तावुभावनिधनौ स्मृतौ॥<br><br>11432: पृथक् पृथक् प्रपश्यन्ति येऽप्यबुद्धिरता नराः। वयं तु राजन् पश्याम एकमेव तु निश्चयात्॥<br><br>11433: यदेव योगाः पश्यन्ति तत् सांख्यैरपि दृश्यते। एकं सांख्यं च योगं च यः पश्यति स तत्त्ववित्॥<br><br>11434: रुद्रप्रधानानपरान् विद्धि योगानरिंदम्। तेनैव चाथ देहेन विचरन्ति दिशो दश॥<br><br>11435: यावद्धि प्रलयस्तात सूक्ष्मेणाष्टगुणेन ह। योगेन लोकान् विचरन् सुखं संन्यस्य चानघ। ॥<br><br>11436: वेदेषु चाष्टगुणिनं योगमाहुर्मनीषिणः। सूक्ष्ममष्टगुणं प्राहुर्नेतरं नृपसत्तम॥<br><br>11437: द्विगुणं योगकृत्यं तु योगानां प्राहुरुत्तमम्। सगुणं निर्गुणं चैव यथा शास्त्रनिदर्शनम्॥<br><br>11438: धारणं चैव मनसः प्राणायामश्च पार्थिव। एकाग्रता च मनसः प्राणायामस्तथैव च॥<br><br>11439: प्राणायामो हि सगुणो निर्गुणं धारयेन्मनः। यद्यदृश्यति मुञ्चन् वै प्राणान् मैथिलसत्तम। वाताधिक्यं भवत्येव तस्मात् तं न समाचरेत्। । निशायाः प्रथमे यामे चोदना द्वादश स्मृताः। मध्ये स्वप्नात् परे यामे द्वादशैव तु चोदनाः॥<br><br>11440: तदेवमुपशान्तेन दान्तेनैकान्तशीलिना। आत्मारामेण बुद्धेन योक्तव्योऽऽत्मा न संशयः॥<br><br>11441: पञ्चानामिन्द्रियाणां तु दोषानाक्षिप्य पञ्चधा। शब्दं रूपं तथा स्पर्श रसं गन्धं तथैव च॥<br><br>11442: प्रतिभामपवर्गं च प्रतिसंहृत्य मैथिल। इन्द्रियग्राममखिलं मनस्यभिनिवेश्य ह॥<br><br>11443: मनस्तथैवाहंकारे प्रतिष्ठाप्य नराधिप। अहंकार तथा बुद्धौ बुद्धिं च प्रकृतावपि॥<br><br>11444: एवं हि परिसंख्याय ततो ध्यायन्ति केवलम्। विरजस्कमलं नित्यमनन्तं शुद्धमव्रणम्॥<br><br>11445: तस्थुषं पुरुषं नित्यमभेद्यमजरामरम्। शाश्वतं चाव्ययं चैव ईशानं ब्रह्म चाव्ययम्। ॥<br><br>11446: युक्तस्य तु महाराज लक्षणान्युपधारय। लक्षणं तु प्रसादस्य यथा तृप्तः सुखं स्वपेत्॥<br><br>11447: निर्वाते तु यथा दीपो ज्वलेत् स्नेहसमन्वितः। निश्चलोखंशिखस्तद्वद् युक्तमाहुर्मनीषिणः॥<br><br>11448: पाषाण इव मेघोत्थैर्यथा बिन्दुभिराहतः। नालं चालयितुं शक्यस्तथा युक्तस्य लक्षणम्॥<br><br>11449: शङ्खदुन्दुभिनिर्घोषैर्विविधैर्गीतवादितैः। क्रियमाणैर्न कम्पेत युक्तस्यैतन्निदर्शनम्॥<br><br>11450: तैलपात्रं यथा पूर्ण कराभ्यां गृह्य पुरुषः। सोपानमारुहेद् भीतस्तय॑मानोऽसिपाणिभिः॥<br><br>11451: संयतात्मा भयात् तेषां न पात्राद् बिन्दुमुत्सृजेत्। तथैवोत्तरमागम्य एकाग्रमनसस्तथा॥<br><br>11452: स्थिरत्वादिन्द्रियाणां तु निश्चलत्वात् तथैव च। एवं युक्तस्य तु मुनेर्लक्षणान्युपलक्षयेत्॥<br><br>11453: स्वयुक्तः पश्यते ब्रह्म यत् तत्परममव्ययम्। महतस्तमसो मध्ये स्थितं ज्वलनसंनिभम्॥<br><br>11454: एतेन केवलं याति त्यक्त्वा देहमसाक्षिकम्। कालेन महता राजश्रुतिरेषां सनातनी॥<br><br>11455: एतद्धि योगं योगानां किमन्यद् योगलक्षणम्। विज्ञाय तद्धि मन्यन्ते कृतकृत्या मनीषिणः॥<br><br>11456: याज्ञवल्क्य उवाच तथैवोत्क्रममाणं तु शृणुष्वावहितो नृप। पद्भ्यामुत्क्रममाणस्य वैष्णवं स्थानमुच्यते॥<br><br>11457: जवाभ्यां तु वसून् देवानाप्नुयादिति न श्रुतम्। जानुभ्यां च महाभागान् साध्यान् देवानवाप्नुयात्॥<br><br>11458: पायुनोत्क्रममाणस्तु मैत्रं स्थानमवाप्नुयात्। पृथिवीं जधनेनाथ उरुभ्यां च प्रजापतिम्॥<br><br>11459: पार्श्वभ्यां मरुतो देवान् नाभ्यामिन्द्रत्वमेव च। बाहुभ्यामिन्द्रमेवाहुरुरसा रुद्रमेव च॥<br><br>11460: ग्रीवया तु मुनिश्रेष्ठं नरमाप्नोत्यनुत्तमम्। विश्वेदेवान् मुखेनाथ दिशः श्रोत्रेण चाप्नुयात्॥<br><br>11461: घ्राणेन गन्धवहनं नेत्राभ्यामग्निमेव च। भूभ्यां चैवाश्विनौ देवौ ललाटेन पितृनथ॥<br><br>11462: ब्रह्माणमाप्नोति विभुं मूर्धा देवाग्रजं तथा। एतान्युत्क्रमणस्थानान्युक्तानि मिथिलेश्वर। ॥<br><br>11463: अरिष्टानि प्रवक्ष्यामि विहितानि मनीषिभिः। संवत्सरवियोगस्य सम्भवन्ति शरीरिणः॥<br><br>11464: योऽरुन्धतीं न पश्येत दृष्टपूर्वां कदाचन। तथैव ध्रुवमित्याहुः पूर्णेन्दुं दीपमेव च॥<br><br>11465: खण्डाभासं दक्षिणतस्तेऽपि संवत्सरायुषः। परचक्षुषि चात्मानं ये न पश्यन्ति पार्थिव॥<br><br>11466: आत्मच्छायाकृतीभूतं तेऽपि संवत्सरायुषः। अतिद्युतिरतिप्रज्ञा अप्रज्ञा चाद्युतिस्तथा॥<br><br>11467: प्रकृतेर्विक्रियापत्तिः पण्मासान्मृत्युलक्षणम्। दैवतान्यवजानाति ब्राह्मणैश्च विरुद्ध्यते॥<br><br>11468: कृष्णश्यावच्छविच्छायः षण्मासान्मृत्युलक्षणम्। ऊर्णनाभेर्यथा चक्रं छिद्रं सोमं प्रपश्यति॥<br><br>11469: तथैव च सहस्रांशुं सप्तरात्रेण मृत्युभाक्। शवगन्धमुपाघ्राति सुरभिं प्राप्य यो: नरः॥<br><br>11470: देवतायतनस्थस्तु सप्तरात्रेण मृत्युभाक्। कर्णनासावनमनं दन्तदृष्टिविरागिता॥<br><br>11471: संज्ञालोपो निरूष्मत्वं सद्योमृत्युनिदर्शनम्। अकस्माच्च स्रवेद् यस्य वाममक्षि नराधिप। ॥<br><br>11472: मूर्धतश्चोत्पतेद् धूमः सद्योमृत्युनिदर्शनम्। एतावन्ति त्वरिष्टानि विदित्वा मानवोऽऽत्मवान्॥<br><br>11473: निशि चाहनि चात्मानं योजयेत् परमात्मनि। प्रतीक्षमाणस्तत्कालं यत्कालं प्रेतता भवेत्॥<br><br>11474: अथास्य नेष्टं मरणं स्थातुमिच्छेदिमां क्रियाम्। सर्वगन्धान रसांश्चैव धारयीत नराधिप। १९। । ससांख्यधारणं चैव विदितात्मा नरर्षभ। यजेच्च मृत्यु योगेन तत्परेणान्तरात्मना॥<br><br>11475: गच्छेत् प्राप्याक्षयं कृत्स्नमजन्म शिवमव्ययम्। शाश्वतं स्थानमचलं दुष्प्रापमकृतात्मभिः॥<br><br>11476: याज्ञवल्क्य उवाच अव्यक्तस्थं परं यत् तत् पृष्टस्तेऽहं नराधिप। परं गुह्यमिमं प्रश्नं शृणुष्वावहितो नृप॥<br><br>11477: यथाऽऽर्षेणेह विधिना चरतावनतेन ह। मयाऽऽदित्यादवाप्तानि यजूंषि मिथिलाधिप॥<br><br>11478: महता तपसा देवस्तपिष्णुः सेवितो मया। प्रीतेन चाहं विभुना सूर्येणोक्तस्तदानघ॥<br><br>11479: वरं वृणीष्व विप्रर्षे यदिष्टं ते सुदुर्लभम्। तत् ते दास्यामि प्रीतात्मा मत्प्रसादो हि दुर्लभः॥<br><br>11480: ततः प्रणम्य शिरसा मयोक्तस्तपतां वरः। यजूंषि नोपयुक्तानि क्षिप्रमिच्छामि वेदितुम्॥<br><br>11481: ततो मां भगवानाह वितरिष्यामि ते द्विज। सरस्वतीह वाग्भूता शरीरं ते प्रवेक्ष्यति॥<br><br>11482: ततो मामाह भगवानास्यं स्वं विवृतं कुरु। विवृतं च ततो मेऽऽस्यं प्रविष्टा च सरस्वती॥<br><br>11483: ततो विदह्यमानोऽहं प्रविष्टोऽम्भस्तदानघ। अविज्ञानादमर्षाच्च भास्करस्य महात्मनः॥<br><br>11484: ततो विदह्यमानं मामुवाच भगवान् रविः। मुहूर्तं सह्यतां दाहस्तत: शीतीभविष्यति॥<br><br>11485: शीतीभूतं च मां दृष्ट्वा भगवानाह भास्करः। प्रतिष्ठास्यति ते वेदः सखिलः सोत्तरो द्विज॥<br><br>11486: कृसनं शतपथं चैव प्रणेष्यसि द्विजर्षभ। तस्यान्ते चापुनर्भावे बुद्धिस्तव भविष्यति॥<br><br>11487: प्राप्स्यसे च यदिष्टं तत् सांख्ययोगेप्सितं पदम्। एतावदुक्त्वा भगवानस्तमेवाभ्यवर्तत॥<br><br>11488: ततोऽनुव्याहृतं श्रुत्वा गते देवे विभावसौ। गृहमागत्य संहृष्टोऽचिन्तयं वै सरस्वतीम्॥<br><br>11489: ततः प्रवृत्तातिशुभा स्वरव्यञ्जनभूषिता। ओङ्कारमादितः कृत्वा मम देवी सरस्वती॥<br><br>11490: ततोऽहमयं विधिवत् सरस्वत्यै न्यवेदयम्। तपतां च वरिष्ठाय निषण्णस्तत्परायणः॥<br><br>11491: ततः शतपथं कृत्स्नं सरहस्यं ससंग्रहम्। चक्रे सपरिशेषं च हर्षेण परमेण ह॥<br><br>11492: कृत्वा चाध्ययन तेषां शिष्याणां शतमुत्तमम्। विप्रियार्थं सशिष्यस्य मातुलस्य महात्मनः॥<br><br>11493: ततः सशिष्येण मया सूर्येणेव गभस्तिभिः। व्यस्तो यज्ञो महाराज पितुस्तव महात्मनः॥<br><br>11494: मिषतो देवलस्यापि ततोऽर्धं हृतवानहम्। स्ववेददक्षिणायार्थे विमर्दे मातुलेन ह॥<br><br>11495: सुमन्तुनाथ पैलेन तथा जैमिनिना च वै। पित्रा ते मुनिभिश्चैव ततोऽहमनुमानितः॥<br><br>11496: दश पञ्च च प्राप्तानि यजूंष्यर्कान्मयानध। तथैव रोमहर्षेण पुराणमवधारितम्॥<br><br>11497: बीजमेतत् पुरस्कृत्य देवीं चैव सरस्वतीम्। सूर्यस्य चानुभावेन प्रवृत्तोऽहं नराधिप॥<br><br>11498: कर्तुं शतपथं चेदमपूर्वं च कृतं मया। यथाभिलषितं मार्ग तथा तच्चोपपादितम्॥<br><br>11499: शिष्याणामखिलं कृत्स्नमनुज्ञातं ससंग्रहम्। सर्वे च शिष्याः शुचयो गताः परमहर्षिताः॥<br><br>11500: शाखाः पञ्चदशेमास्तु विद्या भास्करदेशिताः। प्रतिष्ठाप्य यथाकामं वेद्यं तदनुचिन्तयम्॥<br><br>11501: किमत्र ब्रह्मण्यमृतं किं च वेद्यमनुत्तमम्। चिन्तयं स्तत्र चागत्य गन्धर्वो मामपृच्छत॥<br><br>11502: विश्वावसुस्ततो राजन् वेदान्तज्ञानकोविदः। चतुर्विंशास्ततोऽपृच्छत् प्रश्नान् वेदस्य पार्थिव॥<br><br>11503: पञ्चविंशतिमं प्रश्नं पप्रच्छान्वीक्षिकी तदा। विश्वाविश्वं तथाश्वाश्वं मित्रं वरुणमेव च॥<br><br>11504: ज्ञानं ज्ञेयं तथा ज्ञोऽज्ञः कस्तपा अतपास्तथा। सूर्यातिसूर्य इति च विद्याविद्ये तथैव च॥<br><br>11505: वेद्यावेद्यं तथा राजन्नचलं चलमेव च। अपूर्वमक्षयं क्षय्यमेतत् प्रश्नमनुत्तमम्॥<br><br>11506: अथोक्तश्च महाराज राजा गन्धर्वसत्तमः। पृष्टवाननुपूर्वेण प्रश्नमर्थविदुत्तमम्॥<br><br>11507: मुहूर्तमुष्यतां तावद् यावदेवं विचिन्तये। बाढमित्येव कृत्वा च तूष्णीं गन्धर्व आस्थितः॥<br><br>11508: ततोऽनुचिन्तयमहं भूयो देवी सरस्वतीम्। मनसा स च मे प्रश्नो दध्नो घृतमिवोद्धतम्॥<br><br>11509: तत्रोपनिषदं चैव परिशेषं च पार्थिव। मध्नामि मनसा तात दृष्ट्वा चान्वीक्षिकी पराम्॥<br><br>11510: चतुर्थी राजशार्दूल विद्यैषा साम्परायिकी। उदीरिता मया तुभ्यं पञ्चविंशादधिष्ठिता। ॥<br><br>11511: अथोक्तस्तु मया राजन् राजा विश्वावसुस्तदा। श्रूयतां यद् भवानस्मान् प्रश्न सम्पृष्टवानिह॥<br><br>11512: विश्वाविश्वेति यदिदं गन्धर्वेन्द्रानुपृच्छसि। विश्वाव्यक्तं परं विद्याद् भूतभव्यभयंकरम्॥<br><br>11513: त्रिगुणं गुणकर्तृत्वादविश्वो निष्कलस्तथा। अश्वश्चाश्वा च मिथुनमेवमेवानुदृश्यते॥<br><br>11514: अव्यक्तं प्रकृति प्राहुः पुरुषेति च निर्गुणम्। तथैव मित्रं पुरुषं वरुणं प्रकृति तथा॥<br><br>11515: ज्ञानं तु प्रकृति प्राहुर्तेयं निष्कलमेव च। अज्ञश्च ज्ञश्च पुरुषस्तस्मान्निष्कल उच्यते॥<br><br>11516: कस्तपा अतपाः प्रोक्तः कोऽसौ पुरुष उच्यते। तपास्तु प्रकृति प्राहुरतपा निष्कलः स्मृतः॥<br><br>11517: तथैवावेद्यमव्यक्तं वेद्यः पुरुष उच्यते। चलाचलमिति प्रोक्तं त्वया तदपि मे शृणु॥<br><br>11518: चलां तु प्रकृति प्राहुः कारणं क्षयसर्गयोः। आक्षेपसर्गयोः कर्ता निश्चलः पुरुषः स्मृतः॥<br><br>11519: तथैव वेद्यमव्यक्तमवेद्यः पुरुषस्तथा। अज्ञावुभौ ध्रुवौ चैव अक्षयौ चाप्युभावपि॥<br><br>11520: अजौ नित्यावुभौ प्राहुरध्यात्मगतिनिश्चयाः॥<br><br>11521: अक्षयत्वात् प्रजनने अजमत्राहुरव्ययम्। अक्षयं पुरुषं प्राहुः क्षयो ह्यस्य च विद्यते॥<br><br>11522: गुणक्षयत्वात् प्रकृतिः कर्तृत्वादक्षयं बुधाः। एषा तेऽऽन्वीक्षिकी विद्या चतुर्थी साम्परायिकी॥<br><br>11523: विद्योपेतं धनं कृत्वा कर्मणा नित्यकर्मणि। एकान्तदर्शना वेदाः सर्वे विश्वावसो स्मृताः॥<br><br>11524: जायन्ते च प्रियन्ते च यस्मिन्नेते यतश्च्युताः। वेदार्थं ये न जानन्ति वेद्यं गन्धर्वसत्तम॥<br><br>11525: साङ्गोपाङ्गानपि यदि यश्च वेदानधीयते। वेदवेद्यं न जानीते वेदभारवहो हि सः॥<br><br>11526: यो घृतार्थी खरीक्षीरं मथेद् गन्धर्वसत्तम। विष्ठां तत्रानुपश्येत न मण्डं न च वै घृतम्॥<br><br>11527: तथा वेद्यमवेद्यं च वेदविद्यो न विन्दति। स केवलं मूढमतिर्ज्ञानभारवहः स्मृतः॥<br><br>11528: द्रष्टव्यौ नित्यमेवैतो तत्परेणान्तरात्मना। तथास्य जन्मनिधने न भवेतां पुनः पुनः॥<br><br>11529: अजस्रं जन्मनिधनं चिन्तयित्वा त्रयीमिमाम्। परित्यज्य क्षयमिह अक्षयं धर्ममास्थितः॥<br><br>11530: यदानुपश्यतेऽत्यन्तमहन्यहनि काश्यप। तदा स केवलीभूतः षड्विंशमनुपश्यति॥<br><br>11531: अन्यश्च शाश्वतोऽव्यक्तस्तथान्यः पञ्चविंशकः। तस्य द्वावनुपश्येतां तमेकमिति साधवः॥<br><br>11532: ते नैतन्नाभिनन्दन्ति पञ्चविंशकमच्युतम्। जन्ममृत्युभयाद् योगाः सांख्याश्च परमैषिणः॥<br><br>11533: विश्वावसुरुवाच पञ्चविशं यदेतत् ते प्रोक्तं ब्राह्मणसत्तम। तथा तन्न तथा चेति तद् भवान् वक्तुमर्हति॥<br><br>11534: जैगीषव्यस्यासितस्य देवलस्य मया श्रुतम्। पराशरस्य विप्रर्वार्षगण्यस्य धीमतः॥<br><br>11535: भृगोः पञ्चशिखस्यास्य कपिलस्य शुकस्य च। गौतमस्यार्टिषेणस्य गर्गस्य च महात्मनः॥<br><br>11536: नारदस्यासुरेश्चैव पुलस्त्यस्य च धीमतः। सनत्कुमारस्य ततः शुक्रस्य च महात्मनः॥<br><br>11537: कश्यपस्य पितुश्चैव पूर्वमेव मया श्रुतम्। तदनन्तरं च रुद्रस्य विश्वरूपस्य धीमतः॥<br><br>11538: दैवतेभ्यः पितृभ्यश्च दैतेयेभ्यस्ततस्ततः। प्राप्तमेतन्मया कृत्स्नं वेद्यं नित्यं वदन्त्युत॥<br><br>11539: तस्मात् तद् वै भवबुद्ध्या श्रोतुमिच्छामि ब्राह्मण। भवान् प्रबर्हः शास्त्राणां प्रगल्भश्चातिबुद्धिमान्॥<br><br>11540: न तवाविदितं किंचिद् भवाञ्चतिनिधिः स्मृतः। कथ्यते देवलोके च पितृलोके च ब्राह्मण॥<br><br>11541: ब्रह्मलोकगताश्चैव कथयन्ति महर्षयः। पतिश्च तपतां शश्वदादित्यस्तव भाषिता॥<br><br>11542: सांख्यज्ञानं त्वया ब्रह्मन्नवाप्तं कृत्स्नमेव च। तथैव योगशास्त्रं च याज्ञवल्क्य विशेषतः॥<br><br>11543: निःसंदिग्धं प्रबुद्धस्त्वं बुध्यमानश्चराचरम्। श्रोतुमिच्छामि तज्ज्ञानं घृतं मण्डमयं यथा॥<br><br>11544: याज्ञवल्क्य उवाच कृत्स्नधारिणमेव त्वां मन्ये गन्धर्वसत्तम। जिज्ञाससे च मां राजंस्तन्निबोध यथाश्रुतम्॥<br><br>11545: अबुध्यमानां प्रकृति बुध्यते पञ्चविंशकः। न तु बुध्यति गन्धर्व प्रकृतिः पञ्चविंशकम्॥<br><br>11546: अनेन प्रतिबोधेन प्रधानं प्रवदन्ति तत् सांख्ययोगाश्च तत्त्वज्ञा यथाश्रुतिनिदर्शनात्॥<br><br>11547: पश्यंस्तथैव चापश्यन् पश्यत्यन्य: सदानघ। षड्विंशं पञ्चविंशं च चतुर्विंशं च पश्यति॥<br><br>11548: न तु पश्यति पश्यंस्तु यश्चैनमनुपश्यति। पञ्चविंशोऽभिमन्येत नान्योऽस्ति परतो मम॥<br><br>11549: न चतुर्विंशको ग्राह्यो मनुजैर्ज्ञानदर्शिभिः। मत्स्यश्चोदकमन्वेति प्रवर्तेत प्रवर्तनात्॥<br><br>11550: यथैव बुध्यते मत्स्यस्तथैषोऽप्यनुबुध्यते। स स्नेहात् सहवासाच्च साभिमानाच्च नित्यशः॥<br><br>11551: स निमज्जति कालस्य यदैकत्वं न बुध्यते। उन्मज्जति हि कालस्य समत्वेनाभिसंवृतः॥<br><br>11552: यदा तु मन्यतेऽन्योऽहमन्य एष इति द्विजः। तदा स केवलीभूतः षड्विंशमनुपश्यति॥<br><br>11553: अन्यश्च राजन्नवरस्तथान्यः पञ्चविंशकः। तत्स्थानाच्चानुपश्यन्ति एक एवेति साधवः॥<br><br>11554: ते नैतन्नाभिनन्दन्ति पञ्चविंशकमच्युतम्। जन्ममृत्युभयाद् भीता योगाः सांख्याश्च काश्यप। ॥<br><br>11555: षड्विंशमनुपश्यन्तः शुचयस्तत्परायणाः। यदा स केवलीभूतः षड्विंशमनुपश्यति। तदा स सर्वविद् विद्वान् न पुनर्जन्म विन्दति॥<br><br>11556: एवमप्रतिबुद्धश्च बुध्यमानश्च तेऽनघ। बुद्धश्चोक्तो यथातत्त्वं मया श्रुतिनिदर्शनात्॥<br><br>11557: पश्यापश्यं यो न पश्येत् क्षेम्यं तत्त्वं च काश्यप। केवलाकेवलं चाद्यं पञ्चविशं परं च यत्॥<br><br>11558: विश्वावसुरुवाच तथ्यं शुभं चैतदुक्तं त्वया विभो सम्यक् क्षेम्यं दैवताद्यं यथावत्। स्वस्त्यक्षयं भवतश्चास्तु नित्यं बुद्ध्या सदा बुद्धियुक्तं मनस्ते॥<br><br>11559: याज्ञवल्क्य उवाच एवमुक्त्वा सम्प्रयातो दिवं स विभ्राजन् वै श्रीमता दर्शनेन। दृष्टश्च तुष्ट्या परयाभिनन्द्य प्रदक्षिणं मम कृत्वा महात्मा॥<br><br>11560: ये ब्रह्मादीनां खेचराणां क्षितौ च चाधस्तात् संवसन्ते नरेन्द्र। तत्रैव तदर्शनं दर्शयन् वै सम्यक् क्षेम्यं ये पथं संश्रिता वै॥<br><br>11561: सांख्याः सर्वे सांख्यधर्मे रताश्च तद्वद् योगा योगधर्मे रताश्च। स्तेषामेतदर्शनं ज्ञानदृष्टम्॥<br><br>11562: ज्ञानान्मोक्षो जायते राजसिंह नास्त्यज्ञानादेवमाहुर्नरेन्द्र। तस्माज्ज्ञानं तत्त्वतोऽन्वेषितव्यं येनात्मानं मोक्षयेज्जन्ममृत्योः॥<br><br>11563: प्राप्य ज्ञानं ब्राह्मणात् क्षत्रियाद् वा वैश्याच्छूद्रादपि नीचादनीक्ष्णम्। श्रद्धातव्यं श्रद्दधानेन नित्यं न श्रद्धिनं जन्ममृत्यू विशेताम्॥<br><br>11564: सर्वे वर्णा ब्राह्मणा ब्रह्मजाश्च सर्वे नित्यं व्याहरन्ते च ब्रह्मा तत्त्वं शास्त्रं ब्रह्मबुद्ध्या ब्रवीमि सर्वं विश्वं ब्रह्म चैतत् समस्तम्॥<br><br>11565: ब्रह्मास्यतो ब्राह्मणाः सम्प्रसूता बाहुभ्यां वै क्षत्रियाः सम्प्रसूताः। नाभ्यां वैष्याः पादतश्चापि शूद्राः। सर्वे वर्णा नान्यथा वेदितव्याः॥<br><br>11566: अज्ञानतः कर्मयोनि भजन्ते तां तां राजंस्ते तथा यान्त्यभावम्। तथा वर्णा ज्ञानहीनाः पतन्ते घोरादज्ञानात्प्राकृतं योनिजालम्॥<br><br>11567: तस्माज्ज्ञानं सर्वतो मार्गितव्यं सर्वत्रस्थं चैतदुक्तं मया ते। तत्स्थो स्तस्मै नित्यं मोक्षमाहुर्नरेन्द्र॥<br><br>11568: यत् ते पृष्टं तन्मया चोपदिष्ट याथातथ्यं तद्विशोको भवस्व। राजन् गच्छस्वैतदर्थस्य पारं सम्यक् प्रोक्तं स्वस्ति ते त्वस्तु नित्यम्॥<br><br>11569: भीष्म उवाच स एवमनुशास्तस्तु याज्ञवल्क्येन धीमता। प्रीतिमानभवद् राजा मिथिलाधिपतिस्तदा॥<br><br>11570: गते मुनिवरे तस्मिन् कृते चापि प्रदक्षिणम्। दैवरातिर्नरपतिरासीनस्तत्र मोक्षवित्॥<br><br>11571: गोकोटिं स्पर्शयामास हिरण्यं तु तथैव च। रत्नाञ्जलिमथैकं च ब्राह्मणेभ्यो ददौ तदा॥<br><br>11572: विदेहराज्यं च तदा प्रतिष्ठाप्य सुतस्य वै। यतिधर्ममुपासंश्चाप्यवसन्मिथिलाधिपः॥<br><br>11573: सांख्यज्ञानमधीयानो योगशास्त्रं च कृत्स्नशः। धर्माधर्मं च राजेन्द्र प्राकृतं परिगर्हयन्॥<br><br>11574: अनन्त इति कृत्वा स नित्यं केवलमेव च। धर्माधर्मों पुण्यपापे सत्यासत्ये तथैव च॥<br><br>11575: जन्ममृत्यू च राजेन्द्र प्राकृतं तदचिन्तयत्। व्यक्ताव्यक्तस्य कर्मेदमिति नित्यं नराधिप॥<br><br>11576: पश्यन्ति योगाः सांख्याश्च स्वशास्त्रकृतलक्षणाः। इष्टानिष्टविमुक्तं हि तस्थौ ब्रह्म परात्परम्॥<br><br>11577: नित्यं तदाहुर्विद्वांसः शुचि तस्माच्छुचिर्भव। दीयते यच्च लभते दत्तं यच्चानुमन्यते॥<br><br>11578: ददाति च नरश्रेष्ठ प्रतिगृह्णाति यच्च ह। ददात्यव्यक्त इत्येतत् प्रतिगृह्णाति तच्च वै॥<br><br>11579: आत्मा ह्येवात्मनो ह्येकः कोऽन्यस्तस्मात्परो भवेत्। एवं मन्यस्व सततमन्यथा मा विचिन्तय॥<br><br>11580: यस्याव्यक्तं न विदितं सगुणं निर्गुणं पुनः। तेन तीर्थानि यज्ञाश्च सेवितव्या विपश्चिता॥<br><br>11581: न स्वाध्यायैस्तपोभिर्वा यज्ञैर्वा कुरुनन्दन। लभतेऽव्यक्तिकं स्थानं ज्ञात्वा व्यक्तं महीयते॥<br><br>11582: तथैव महतः स्थानमाहङ्कारिकमेव च। अहङ्कारात् परं चापि स्थानानि समवाप्नुयात्॥<br><br>11583: ये त्वव्यक्तात् परं नित्यं जानते शास्त्रतत्पराः। जन्ममृत्युविमुक्तं च विमुक्तं सदसच्च यत्॥<br><br>11584: एतन्मयाऽऽप्तं जनकात् पुरस्तात् तेनापि चाप्तं नृप याज्ञवल्क्यात्। ज्ञानं विशिष्टं न तथा हि यज्ञा ज्ञानेन दुर्गं तरते न यज्ञैः॥<br><br>11585: दुर्गं जन्म निधनं चापि राजन् न भौतिकं ज्ञानविदो वदन्ति यज्ञैस्तपोभिर्नियमैर्ऋतैश्च दिवं समासाद्य पतन्ति भूमौ॥<br><br>11586: तस्मादुपासस्व परं महच्छुचि शिवं विमोक्षं विमलं पवित्रम्। मुपास्य वै तत्त्वमृषिर्भविष्यसि॥<br><br>11587: यदुपनिषदमुपाकरोत् तथासौ जनकनृपस्य पुरा हि याज्ञवल्क्यः। च्छुभममृतत्वमशोकमर्च्छति॥<br><br>11588: युधिष्ठिर उवाच ऐश्वर्यं वा महत् प्राप्य धनं वा भरतर्षभ। दीर्घमायुरवाप्याथ कथं मृत्युमतिक्रमेत्॥<br><br>11589: तपसा वा सुमहता कर्मणा वा श्रुतेन वा। रसायनप्रयोगैर्वा कैर्नाप्नोति जरान्तकौ॥<br><br>11590: भीष्म उवाच अत्राप्युदाहरन्तीममितिहासं पुरातनम्। भिक्षोः पञ्चशिखस्येह संवादं जनकस्य च॥<br><br>11591: वैदेहो जनको राजा महर्षि वेदवित्तमम्। पर्यपृच्छत् पञ्चशिखं छिन्नधर्मार्थसंशयम्॥<br><br>11592: केन वृत्तेन भगवन्नतिकामेज्जरन्तकौ। तपसा वाथ बुद्ध्या वा कर्मणा वा श्रुतेन वा॥<br><br>11593: एवमुक्तः स वैदेहं प्रत्युवाचापरोक्षवित्। निवृत्तिर्न तयोरस्ति नानिवृत्तिः कथञ्चन॥<br><br>11594: न हहानि निवर्तन्ते न मासा न पुनः क्षपाः। सोऽहं प्रपद्यतेऽध्वानं चिराय ध्रुवमध्रुवः॥<br><br>11595: सर्वभूतसमुच्छेदः स्रोतसेवोह्यते सदा। ऊह्यमानं निमज्जन्तमप्लवे कालसागरे॥<br><br>11596: जरामृत्युमहाग्राहे न कश्चिदभिपद्यते। नैवास्य कश्चिद् भवति नासौ भवति कस्यचित्॥<br><br>11597: पथि सङ्गतमेवेदं दारैरन्यैश्च बन्धुभिः। नायमत्यन्तसंवासो लब्धपूर्वो हि केनचित्॥<br><br>11598: क्षिप्यन्ते तेन तेनैव निष्टनन्तः पुनः पुनः। कालेन जाता याता हि वायुनेवाभ्रसंचयाः॥<br><br>11599: जरामृत्यू हि भूतानां खादितारौ वृकाविव। बलिनां दुर्बलानां च हस्वानां महतामपि॥<br><br>11600: एवंभूतेषु भूतात्मा नित्यभूतोऽध्रुवेषु च। कथं हि हृष्येज्जातेषु मृतेषु च कथं ज्वरेत्॥<br><br>11601: कुतोऽहमागतः कोऽस्मि क्व गमिष्यामि कस्य वा। कस्मिन् स्थितः क्व भविता कस्मात्किमनुशोचसि। । १४। द्रष्टा स्वर्गस्य कोऽन्योऽस्ति तथैव नरकस्य च। आगमांस्त्वनतिक्रम्य दद्याच्चैव यजेत च॥<br><br>11602: युधिष्ठिर उवाच अपरित्यज्य गार्हस्थ्यं कुरुराजर्षिसत्तम। कः प्राप्तो विनयं बुद्ध्या मोक्षतत्त्वं वदस्व मे॥<br><br>11603: संन्यस्यते यथाऽऽत्मायं व्यक्तस्यात्मा यथा च यत्। परं मोक्षस्य यच्चापि तन्मे ब्रूहि पितामह॥<br><br>11604: भीष्म उवाच अत्राप्युदाहरन्तीममितिहासं पुरातनम्। जनकस्य च संवाद सुलभायाश्च भारत॥<br><br>11605: संन्यासफलिकः कश्चिद् बभूव नृपतिः पुरा। मैथिलो जनको नाम धर्मध्वज इति श्रुतः॥<br><br>11606: स वेदे मोक्षशास्त्रे च स्वे च शास्त्रे कृतश्रमः। इन्द्रियाणि समाधाय शशास वसुधामिमाम्॥<br><br>11607: तस्य वेदविदः प्राज्ञाः श्रुत्वा तां साधुवृत्तताम्। लोकेषु स्पृहयन्त्यन्ये पुरुषाः पुरुषेश्वर॥<br><br>11608: अथ धर्मयुगे तस्मिन् योगधर्ममनुष्ठिता। महीमनुचचारैका सुलभा नाम भिक्षुकी॥<br><br>11609: तया जगदिदं कृत्स्नमटन्त्या मिथिलेश्वरः। तत्र तत्र श्रुतो मोक्षे कथ्यमानस्त्रिदण्डिभिः॥<br><br>11610: सातिसूक्ष्मां कथा श्रुत्वा तथ्यं नेति ससंशया। दर्शने जातसंकल्पा जनकस्य बभूव ह॥<br><br>11611: तत्र सा विप्रहायाथ पूर्वरूपं हि योगतः। अबिभ्रदनवद्याङ्गी रूपमन्यदनुत्तमम्॥<br><br>11612: चक्षुर्निमेषमात्रेण लघ्वस्त्रगतिगामिनी। विदेहानां पुरी सुभूर्जगाम कमलेक्षणा॥<br><br>11613: सा प्राप्य मिथिलां रम्यां प्रभूतजनसंकुलाम्। भैक्ष्यचर्यापदेशेन ददर्श मिथिलेश्वरम्॥<br><br>11614: राजा तस्याः परं दृष्ट्वा सौकुमार्यं वपुस्तदा। केयं कस्य कुतो वेति बभूवागतविस्मयः॥<br><br>11615: ततोऽस्याः स्वागतं कृत्वा व्यादिश्य च वरासनम्। पूजितां पादशौचेन वरान्नेनाप्यतर्पयत्॥<br><br>11616: अथ भुक्तवती प्रीता राजानं मन्त्रिभिर्वृतम्। सर्वभाष्यविदां मध्ये चोदयामास भिक्षुकी॥<br><br>11617: सुलभा त्वस्य धर्मेषु मुत्तो नेति ससंशया। सत्त्वं सत्त्वेन योगज्ञा प्रविवेश महीपतेः॥<br><br>11618: नेत्राभ्यां नेत्रयोरस्य रश्मीन् संयम्य रश्मिभिः। सा स्म तं चोदयिष्यन्ती योगबन्धैर्बबन्ध ह॥<br><br>11619: जनकोऽप्युत्स्मयन् राजा भावमस्या विशेषयन्। प्रतिजग्राह भावेन भावमस्या नृपोत्तम॥<br><br>11620: तदेकस्मिन्नधिष्ठाने संवादः श्रूयतामयम्। छत्रादिषु विमुक्तस्य मुक्तायाश्च त्रिदण्डके॥<br><br>11621: जनक उवाच भगवत्याः क्व चर्येयं कृता क्व च गमिष्यसि। कस्य च त्वं कुतो वेति पप्रच्छैनां महीपतिः॥<br><br>11622: श्रुते वयसि जातौ च सद्भावो नाधिगम्यते। एष्वर्थेषूत्तरं तस्मात् प्रवेद्यं मत्समागमे॥<br><br>11623: छत्रादिषु विशेषेषु मुक्तं मां विद्धि तत्त्वतः। स त्वां सम्मन्तुमिच्छामि मानार्हा हि मतासि मे॥<br><br>11624: यस्माच्चैतन्मया प्राप्तं ज्ञानं वैशेषिकं पुरा। यस्य नान्यः प्रवक्तास्ति मोक्षं तमपि मे शृणु॥<br><br>11625: पराशरसगोत्रस्य वृद्धस्य सुमहात्मनः। भिक्षोः पञ्चशिखंस्याहं शिष्यः परमसम्मतः॥<br><br>11626: सांख्यज्ञाने च योगे च महीपालविधौ तथा। त्रिविधे मोक्षधर्मेऽस्मिन् गताध्वा छिन्नसंशयः॥<br><br>11627: स यथाशास्त्रदृष्टेन मार्गेणेह परिभ्रमन्। वार्षिकांश्चतुरो मासान् पुरा मयि सुखोषितः॥<br><br>11628: तेनाहं सांख्यमुख्येन सुदृष्टार्थेन तत्त्वतः। श्रावितस्त्रिविधं मोक्षं न च राज्याद्धि चालितः॥<br><br>11629: सोऽहतामखिलां वृत्तिं त्रिविधां मोक्षसंहिताम्। मुक्तरागश्चराम्येकः पदे परमके स्थितः॥<br><br>11630: वैश्राग्यं पुनरेतस्य मोक्षस्य परमो विधिः। ज्ञानादेव च वैराग्यं जायते येन मुच्यते॥<br><br>11631: ज्ञानेन कुरुते यत्तं यत्नेन प्राप्यते महत्। महद् द्वन्द्वप्रमोक्षाय सा सिद्धिर्या वयोऽतिगा। ॥<br><br>11632: सेयं परमिका बुद्धेः प्राप्ता निर्द्वन्द्वता मया। इहैव गतमोहेन चरता मुक्तसङ्गिना। ॥<br><br>11633: यथा क्षेत्रं मृदूभूतमद्भिराप्लावितं तथा। जनयत्यङ्कुरं कर्म नृणां तद्वत् पुनर्भवम्॥<br><br>11634: यथा चोत्तापितं बीजं कपाले यत्र तत्र वा। प्राप्याप्यकुरहेतुत्वमबीजत्वान्न जायते॥<br><br>11635: तद्वद् भगवतानेन शिखा प्रोक्तेन भिक्षुणा। ज्ञानं कृतमबीजं मे विषयेषु न जायते॥<br><br>11636: नाभिरज्यति कस्मिश्चिन्नानर्थे न परिग्रहे। नाभिरज्यति चैतेषु व्यर्थत्वाद् रागरोषयोः॥<br><br>11637: यश्च मे दक्षिणं बाहुं चन्दनेन समुक्षयेत्। सव्यं वास्यापि यस्तक्षेत् समावेतावुभौ मम॥<br><br>11638: सुखी सोऽहमवाप्तार्थः समलोष्टाश्मकाञ्चनः। मुक्तसङ्गः स्थितो राज्ये विशिष्टोऽन्यैस्त्रिदण्डिभिः॥<br><br>11639: मोक्षे हि त्रिविधा निष्ठा दृष्टान्यैर्मोक्षवित्तमैः। ज्ञानं लोकोत्तरं यच्च सर्वत्यागश्च कर्मणाम्॥<br><br>11640: ज्ञाननिष्ठां वदन्त्येके मोक्षशास्त्रविदो जनाः। कर्मनिष्ठां तथैवान्ये यतयः सूक्ष्मदर्शिनः॥<br><br>11641: प्रहायोभयमप्येव ज्ञानं कर्म च केवलम्। तृतीयेयं समाख्याता निष्ठा तेन महात्मना॥<br><br>11642: यमे च नियमे चैव कामे द्वेषे परिग्रहे। माने दम्भे तथा स्नेहे सदृशास्ते कुटुम्बिभिः॥<br><br>11643: त्रिदण्डादिषु यद्यस्ति मोक्षो ज्ञानेन कस्यचित्। छत्रादिषु कथं न स्यात् तुल्यहेतौ परिग्रहे॥<br><br>11644: येन येन हि यस्यार्थः कारणेनेह कर्मणि। तत्तदालम्बते सर्वः स्वे स्वे स्वार्थपरिग्रहे॥<br><br>11645: दोषदर्शी तु गार्हस्थ्ये यो व्रजत्याश्रमान्तरे। उत्सृजन् परिगृहंश्च सोऽपि सङ्गान्न मुच्यते॥<br><br>11646: आधिपत्ये तथा तुल्ये निग्रहानुग्रहात्मके। राजभिर्भिक्षुकास्तुल्या मुच्यन्ते केन हेतुना॥<br><br>11647: अथ सत्याधिपत्येऽपि ज्ञानेनैवेह केवलम्। मुच्यन्ते सर्वपापेभ्यो देहे परमके स्थिताः॥<br><br>11648: काषायधारणं मौण्ड्यं त्रिविष्टब्यं कमण्डलुम्। लिङ्गान्युत्पथभूतानि न मोक्षायेति मे मतिः॥<br><br>11649: यदि सत्यपि लिङ्गेऽस्मिन् ज्ञानमेवात्र कारणम्। निर्मोक्षायेह दुःखस्य लिङ्गमानं निरर्थकम्॥<br><br>11650: अथवा दुःखशैथिल्यं वीक्ष्य लिङ्गे कृता मतिः। किं तदेवार्थसामान्यं छत्रादिषु न लक्ष्यते॥<br><br>11651: आकिंचन्ये न मोक्षोऽस्ति किंचन्ये नास्ति बन्धनम्। किंचन्ये चेतरे चैव जन्तुर्ज्ञानेन मुच्यते॥<br><br>11652: तस्माद् धर्मार्थकामेषु तथा राज्यपरिग्रहे। बन्धनायतनेष्वेषु विद्ध्यबन्धे पदे स्थितम्॥<br><br>11653: राज्यैश्वर्यमयः पाशः स्नेहायतनबन्धनः। मोक्षाश्मनिशिते नेह च्छिन्नस्त्यागासिना मया॥<br><br>11654: सोऽहमेवंगतो मुक्तो जातास्थस्त्वयि भिक्षुकि। अयथार्थं हि ते वर्णं वक्ष्यामि शृणु तन्मम॥<br><br>11655: सौकुमार्यं तथा रूपं वपुरग्र्यं तथा वयः। तवैतानि समस्तानि नियमश्चेति संशयः॥<br><br>11656: यच्चाप्यननुरूपं ते लिङ्गस्यास्य विचेष्टितम्। मुक्तोऽयं स्यान्न वेति स्याद् धर्षितो मत्परिग्रहः॥<br><br>11657: न च कामसमायुक्ते युक्तेऽप्यस्ति त्रिदण्डके। न रक्ष्यते त्वया चेदं न मुक्तस्यास्ति गोपना॥<br><br>11658: मत्पक्षसंश्रयाच्चायं शृणु यस्ते व्यतिक्रमः। आश्रयन्त्याः स्वभावेन मम पूर्वपरिग्रहम्॥<br><br>11659: प्रवेशस्ते कृतः केन मम राष्ट्रे पुरेऽपि वा। कस्य वा संनिकर्षात् त्वं प्रविष्टा हृदयं मम॥<br><br>11660: वर्णप्रवरमुख्यासि ब्राह्मणी क्षत्रियस्त्वहम्। नावयोरेकयोगोऽस्मि मा कृथा वर्णसंकरम्॥<br><br>11661: वर्तसे मोक्षधर्मेण त्वं गार्हस्थ्येऽहमाश्रमे। अयं चापि सुष्टस्ते द्वितीयोऽऽश्रमसंकरः॥<br><br>11662: सगोत्रां वासगोत्रां वा न वेद त्वां न वेत्थ माम्। सगोत्रमाविशन्त्यास्ते तृतीयो गोत्रसंकरः॥<br><br>11663: अथ जीवति ते भर्ता प्रोषितोऽप्यथवा क्वचित्। अगम्या परभार्येति चतुर्थो धर्मसंकरः॥<br><br>11664: सा त्वमेतान्यकार्याणि कार्यापेक्षा व्यवस्यसि। अविज्ञानेन वा युक्ता मिथ्याज्ञानेन वा पुनः॥<br><br>11665: अथवापि स्वतन्त्रासि स्वदोषेणेह कर्हिचित्। यदि किंचिच्छ्रुतं तेऽस्ति सर्वं कृतमनर्थकम्॥<br><br>11666: इदमन्यच्चतुर्थं ते भावस्पर्शविघातकम्। दुष्टाया लक्ष्यते लिङ्गं विवृण्वत्याप्रकाशितम्॥<br><br>11667: न मय्येवाभिसंधिस्ते जयैषिण्या जये कृतः। येयं मत्परिषत् कृत्स्ना जेतुमिच्छसि तामपि॥<br><br>11668: तथाहतस्ततश्च त्वं दृष्टिं स्वां प्रतिमुञ्चसि। मत्पक्षप्रतिघाताय स्वपक्षोद्भावनाय च॥<br><br>11669: साम स्वेनामर्षजेन त्वमृद्धिमोहेन मोहिता। भूयः सृजसि योगांस्त्वं विषामृतमिवैकताम्॥<br><br>11670: इच्छतोरत्र यो लाभः स्त्रीसोरमृतोपमः। अलाभश्चापि रक्तस्य सोऽपि दोषो विषोपमः॥<br><br>11671: मा स्पाक्षीः साधु जानीष्व स्वशास्त्रमनुपालय। कृतेयं हि विजिज्ञासा मुक्तो नेति त्वया मम। एतत सर्वं प्रतिच्छन्नं मयि नार्हसि गुहितुम्॥<br><br>11672: ७० सा यदि त्वं स्वकार्येण यद्यन्यस्य महीपतेः। तत् त्वं सत्रप्रतिच्छन्ना मयि नार्हसि गुहितुम्॥<br><br>11673: न राजानं मृषा गच्छेन्न द्विजातिं कथंचन। न स्त्रियं स्त्रीगुणोपेतां हन्युह्येते मृषा गताः॥<br><br>11674: राज्ञां हि बलमैश्वर्यं ब्रह्म ब्रह्मविदां बलम्। रूपयौवनसौभाग्यं स्त्रीणां बलमनुत्तमम्॥<br><br>11675: अत एतैर्बलैरेव बलिनः स्वार्थमिच्छता। आर्जवेनाभिगन्तव्या विनाशाय ह्यनार्जवम्॥<br><br>11676: सा त्वं जातिं श्रुतं वृत्तं भावं प्रकृतिमात्मनः। कृत्यमागमने चैव वक्तुमर्हसि तत्त्वतः॥<br><br>11677: भीष्म उवाच इत्येतैरसुखैर्वाक्यैरयुक्तैरसमञ्जसैः। प्रत्यादिष्टा नरेन्द्रेण सुलभा न व्यकम्पत॥<br><br>11678: उक्तवाक्ये तु नृपतौ सुलभा चारुदर्शना। ततश्चारुतरं वाक्यं प्रचक्रामाथ भाषितुम्॥<br><br>11679: सुलभोवाच नवभिनवभिश्चैव दोषैर्वाग्बुद्धिदूषणैः। अपेतमुपपन्नार्थमष्टादशगुणान्वितम्॥<br><br>11680: सौक्षम्यं सांख्यक्रमौ चोभौ निर्णयः सप्रयोजनः। पञ्झैतान्यर्थजातानि वाक्यमित्युच्यते नृप। ॥<br><br>11681: एषामेकैकेशोऽर्थानां सौम्यादीनां स्वलक्षणम्। शृणु संसार्यमाणानां पदार्थपदवाक्यतः॥<br><br>11682: ज्ञानं ज्ञेयेषु भिन्नेषु यदा भेदेन वर्तते। तत्रातिशायिनी बुद्धिस्तत् सौक्ष्म्यमिति वर्तते॥<br><br>11683: दोषाणां च गुणानां च प्रमाणं प्रविभागतः। कंचिदर्थमभिप्रेत्य सा संख्येत्युपधार्यताम्॥<br><br>11684: इदं पूर्वमिदं पश्चाद् वक्तव्यं यद् विवक्षितम्। क्रमयोगं तमप्याहुर्वाक्यं वाक्यविदो जनाः॥<br><br>11685: धर्मकामार्थमोक्षेषु प्रतिज्ञाय विशेषतः। इदं तदिति वाक्यान्ते प्रोच्यते स विनिर्णयः॥<br><br>11686: इच्छाद्वेषाभवैर्दुःखैः प्रकर्षो यत्र जायते। तत्र या नृपते वृत्तिस्तत् प्रयोजनमिष्यते॥<br><br>11687: तान्येतानि यथोक्तानि सौक्ष्यादीनि जनाधिप। एकार्थसमवेतानि वाक्यं मम निशामय॥<br><br>11688: उपेतार्थमभिन्नार्थं न्यायवृत्तं न चाधिकम्। नाश्लक्ष्णं न च संदिग्धं वक्ष्यामि परमं ततः॥<br><br>11689: न गुर्वक्षरसंयुक्तं पराङ्मुखसुखं न च। नानृतं न त्रिवर्गेण विरुद्धं नाप्यसंस्कृतम्॥<br><br>11690: न न्यूनं कष्टशब्दं वा विक्रमाभिहितं न च। न शेषमनु कल्पेन निष्कारणमहेतुकम्॥<br><br>11691: कामात् क्रोधाद् भयाल्लोभाद् दैन्याच्यानार्यकात् तथा। ह्रीतोऽनुक्रोशतो मानान्न वक्ष्यामि कथंचन॥<br><br>11692: वक्ता श्रोता च वाक्यं च सदा त्वविकलं नृप। सममेति विवक्षायां तदा सोऽर्थः प्रकाशते॥<br><br>11693: वक्तव्ये तु यदा वक्ता श्रोतारमवमन्य वै। स्वार्थमाह परार्थं तत् तदा वाक्यं न रोहति॥<br><br>11694: अथ यः स्वार्थमुत्सृज्य परार्थं प्राह मानवः। विशङ्का जायते तस्मिन् वाक्यं तदपि दोषवत्॥<br><br>11695: यस्तु वक्ता द्वयोरर्थमविरुद्धं प्रभाषते। श्रोतुश्चैवात्मनश्चैव स वक्ता नेतरो नृप॥<br><br>11696: तदर्थवदिदं वाक्यमुपेतं वाक्यसम्पदा। अविक्षिप्तमना राजन्नेकाग्रः श्रोतुमर्हसि॥<br><br>11697: कासि कस्य कुतश्चेति त्वयाहमभिचोदिता। तत्रोत्तरमिदं वाक्यं राजन्नेकमनाः शृणु॥<br><br>11698: यथा जतु च काष्ठं च पांसवश्चोदबिन्दवः। संश्लिष्टानि तथा राजन् प्राणिनामिह सम्भवः॥<br><br>11699: शब्दः स्पर्शो रसो रूपं गन्थः पञ्चेन्द्रियाणि च। पृथगात्मान आत्मानं संश्लिष्टा जतुकाष्ठवत्॥<br><br>11700: न चैषां चोदना काचिदस्तीत्येष विनिश्चयः। एकैकस्येह विज्ञानं नास्त्यात्मनि तथा परे॥<br><br>11701: न वेद चक्षुश्चक्षुष्टुं श्रोत्रं नात्मनि वर्तते। तथैव व्यभिचारेण न वर्तन्ते परस्परम्॥<br><br>11702: प्रश्लिष्टं च न जानन्ति यथाऽऽप इव पांसवः। बाह्यानन्यानपेक्षन्ते गुणांस्तानपि मे शृणु॥<br><br>11703: रूपं चक्षुः प्रकाशश्च दर्शने हेतवस्त्रयः। यथैवात्र तथान्येषु ज्ञानज्ञेयेषु हेतवः॥<br><br>11704: ज्ञानज्ञेयान्तरे तस्मिन् मनो नामापरो गुणः। विचारयति येनायं निश्चये साध्वसाधुनि॥<br><br>11705: द्वादशस्त्वपरस्तत्र बुद्धिर्नाम गुणः स्मृतः। येन संशयपूर्वेषु बोद्धव्येषु व्यवस्यति॥<br><br>11706: अथ द्वादशके तस्मिन् सत्त्वं नामापरो गुणः। महासत्त्वोऽल्पसत्त्वो वा जन्तुर्येनानुमीयते॥<br><br>11707: अहं कर्तेति चाप्यन्यो गुणस्तत्र चतुर्दशः। ममायमिति येनायं मन्यते न ममेति च॥<br><br>11708: अथ पञ्चदशो राजन् गुणस्तत्रापरः स्मृतः। पृथक्कलासमूहस्य सामग्र्यं तदिहोच्यते॥<br><br>11709: गुणस्त्वेवापरस्तत्र संघात इव षोडशः। प्रकृतिर्व्यक्तिरित्येतौ गुणौ यस्मिन् समाश्रितौ॥<br><br>11710: सुखासुखे जरामृत्यू लाभालाभौ प्रियाप्रिये। इति चैकोनविंशोऽयं द्वन्द्वयोग इति स्मृतः॥<br><br>11711: ऊर्ध्वं चैकोनविंशत्या कालो नामापरो गुणः। इतीमं विद्धि विंशत्या भूतानां प्रभवाप्ययम्॥<br><br>11712: विशश्वैष संघातो महाभूतानि पञ्च च। सदसद्भावयोगौ तु गुणावन्यौ प्रकाशकौ॥<br><br>11713: इत्येवं विंशकश्चैव गुणाः सप्त च ये स्मृताः। विधिः शुक्रं बलं चेति त्रय एते गुणाः परे॥<br><br>11714: विंशतिर्दश चैवं हि गुणाः संख्यानतः स्मृताः। समग्रा यत्र वर्तन्ते तच्छरीरमिति स्मृतम्॥<br><br>11715: अव्यक्तं प्रकृतिं त्वासां कलानां कश्चिदिच्छति। व्यक्तं चासां तथा चान्यः स्थूलदर्शी प्रपश्यति॥<br><br>11716: अव्यक्तं यदि वा व्यक्तं द्वयीमथ चतुष्टयीम्। प्रकृतिं सर्वभूतानां पश्यन्त्यध्यात्मचिन्तकाः॥<br><br>11717: येयं प्रकृतिरव्यक्ता कलाभिर्व्यक्ततां गता। अहं च त्वं च राजेन्द्र ये चाप्यन्ये शरीरिणः॥<br><br>11718: बिन्दुन्यासादयोऽवस्थाः शुक्रशोणितसम्भवाः। यासामेव निपातेन कललं नाम जायते॥<br><br>11719: कललाद् बुद्बुदोत्पत्तिः पेशी च बुबुदात् स्मृता। पेश्यास्त्वङ्गाभिनिर्वृत्तिर्नखरोमाणि चाङ्गतः॥<br><br>11720: सम्पूर्णे नवमे मासि जन्तोर्जातस्य मैथिल। जायते नामरूपत्वं स्त्री पुमान् वेति लिङ्गतः॥<br><br>11721: जातमात्रं तु तद्रूपं दृष्ट्वा ताम्रनखाङ्गुलि। कौमारं रूपमापन्नं रूपतो नोपलभ्यते॥<br><br>11722: कौमाराद् यौवनं चापि स्थावीर्यं चापि यौवनात्। अनेन क्रमयोगेन पूर्वं पूर्वं न लभ्यते॥<br><br>11723: कलानां पृथगर्थानां प्रतिभेदः क्षणे क्षणे। वर्तते सर्वभूतेषु सौक्ष्म्यात् तु न विभाव्यते॥<br><br>11724: न चैषामत्ययो राजल्लँक्ष्यते प्रभवो न च। अवस्थायामवस्थायां दीपस्येवार्चिषो गतिः॥<br><br>11725: तस्याप्येवंप्रभावस्य सदश्वस्येव धावतः। अजस्रं सर्वलोकस्य कः कुतो वा न वा कुतः॥<br><br>11726: कस्येदं कस्य वा नेदं कुतो वेदं न वा कुतः। सम्बन्धः कोऽस्ति भूतानां स्वैरप्यवयवैरिह॥<br><br>11727: यथाऽऽदित्यान्मणेश्चापि वीरुद्भ्यश्चैव पावकः। जायन्त्येवं समुदयात् कलानामिव जन्तवः॥<br><br>11728: आत्मन्येवात्मनाऽऽत्मानं यथा त्वमनुपश्यसि। एवमेवात्मनाऽऽत्मानमन्यस्मिन् किं न पश्यसि॥<br><br>11729: यद्यात्मनि परस्मिश्च समतामध्यवस्यसि। अथ मां कासि कस्येति किमर्थमनुपृच्छसि॥<br><br>11730: इदं मे स्यादिदं नेति द्वन्द्वैर्मुक्तस्य मैथिल। कासि कस्य कुतो वेति वचनैः किं प्रयोजनम्॥<br><br>11731: रिपौ मित्रेऽथ मध्यस्थे विजये संधिविग्रहे। कृतवान् यो महीपालः किं तस्मिन् मुक्तलक्षणम्। । त्रिवर्ग सप्तधा व्यक्तं यो न वेदेह कर्मसु। सङ्गवान् यस्त्रिवर्गेण किं तस्मिन् मुक्तलक्षणम्॥<br><br>11732: प्रिये वाप्यप्रिये वापि दुर्बले बलवत्यपि। यस्य नास्ति समं चक्षुः किं तस्मिन् मुक्तलक्षणम्॥<br><br>11733: तदयुक्तस्य ते मोक्षे योऽभिमानो भवेन्नृप। सुहृद्धिः संनिवार्यस्तेऽविरक्तस्येव भेषजम्॥<br><br>11734: तानि तानि तु संचिन्त्य सङ्गस्थानान्यरिंदम। आत्मनाऽऽत्मनि सम्पश्येत् किमन्यन्मुक्तलक्षणम्॥<br><br>11735: इमान्यन्यानि सूक्ष्माणि मोक्षमाश्रित्य कानिचित्। चतुरङ्गप्रवृत्तानि सङ्गस्थानानि मे शृणु॥<br><br>11736: य इमां पृथिवीं कृत्स्नामेकच्छत्रां प्रशास्ति ह। एक एव स वै राजा पुरमध्यावसत्युत॥<br><br>11737: तत्पुरे चैकमेवास्य गृहं यदधितिष्ठति। गृहे शयनमप्येकं निशायां यत्र लीयते॥<br><br>11738: शय्यार्धं तस्य चाप्यत्र स्त्रीपूर्वमधितिष्ठति। तदनेन प्रसङ्गेन फलेनैवेह युज्यते॥<br><br>11739: एवमेवोपभोगेषु भोजनाच्छादनेषु च। गुणेषु परिमेयेषु निग्रहानुग्रहं प्रति॥<br><br>11740: परतन्त्रः सदा राजा स्वल्पेष्वपि प्रसज्जते। संधिविग्रहयोगे च कुतो राज्ञः स्वतन्त्रता॥<br><br>11741: स्त्रीषु क्रीडाविहारेषु नित्यमस्यास्वतन्त्रता। मन्त्रे चामात्यसमितौ कुतस्तस्य स्वतन्त्रता॥<br><br>11742: यदा ह्याज्ञापयत्यन्यांस्तत्रास्योक्ता स्वतन्त्रता। अवशः कार्य ते तत्र तस्मिंस्तस्मिन् क्षणे स्थितः। । स्वप्नकामो न लभते स्वप्तुं कार्यार्थिभिर्जनैः। शयने चाप्यनुज्ञातः सुप्त उत्थाप्यतेऽवशः॥<br><br>11743: स्नाह्यालभ पिब प्राश जुहुध्यग्नीन् यजेत्यपि। ब्रवीहि शृणु चापीति विवश: कार्यते परैः॥<br><br>11744: अभिगम्याभिगम्यैवं याचन्ते सततं नराः। न चाप्युत्सहते दातुं वित्तरक्षी महाजनान्॥<br><br>11745: दाने कोषक्षयोऽप्यस्य वैरं चास्याप्रयच्छतः। क्षणेनास्योपवर्तन्ते दोषा वैराग्यकारकाः॥<br><br>11746: प्राज्ञाशूरांस्तथैवाढ्यानेकस्थानपि शङ्कते। भयमप्यभये राज्ञो यैश्च नित्यमुपास्यते॥<br><br>11747: तथा चैते प्रदुष्यन्ति राजन् ये कीर्तिता मया। तथैवास्य भयं तेभ्यां जायते पश्य यादृशम्॥<br><br>11748: सर्वः स्वे स्वे गृहे राजा सर्वः स्वे स्वे गृहे गृही। निग्रहानुग्रहान् कुर्वंस्तुल्यो जनक राजभिः॥<br><br>11749: पुत्रा दारास्तथैवात्मा कोशो मित्राणि संचयाः। परैः साधारणा ह्येते तैस्तैरेवास्य हेतुभिः॥<br><br>11750: १५०॥<br><br>11751: हतो देशः पुरं दग्धं प्रधानः कुञ्जरो मृतः। लोकसाधारणेष्वेषु मिथ्याज्ञानेन तप्यते॥<br><br>11752: अमुक्तो मानसैर्दुःखैरिच्छाद्वेषभयोद्भवैः। शिरोरोगादिभी रोगैस्तथैवाभिनियन्तृभिः॥<br><br>11753: द्वन्द्वैस्तैस्तैस्त्वपहतः सर्वतः परिशङ्कितः। बहुप्रत्यर्थिकं राज्यमुपास्ते गणयन्निशाः॥<br><br>11754: तदल्पसुखमत्यर्थं बहुदुःखमसारवत्। तृणाग्निज्वलनप्रख्यं फेनबुबुदसंनिभम्॥<br><br>11755: को राज्यमभिपद्येत प्राप्य चोपशमं लभेत्। ममेदमिति यच्चेदं पुरं राष्ट्रं च मन्यसे। १५५॥<br><br>11756: बलं कोशममात्यांश्च कस्यैतानि न वा नृप। मित्रामात्यपुरं राष्ट्रं दण्डः कोशो महीपतिः॥<br><br>11757: सप्ताङ्गस्यास्य राज्यस्य त्रिदण्ड्यस्येव तिष्ठतः। अन्योन्यगुणयुक्तस्य कः केन गुणतोऽधिकः॥<br><br>11758: तेषु तेषु हि कालेषु तत्तदङ्गं विशिष्यते। येन यत् सिध्यते कार्यं तत् प्राधान्याय कल्पते॥<br><br>11759: सप्ताङ्गश्चैव संघातस्त्रयश्चान्ये नृपोत्तम। सम्भूय दशवर्गोऽयं भुङ्क्ते राज्यं हि राजवत्॥<br><br>11760: यश्च राजा महोत्साहः क्षत्रधर्मे रतो भवेत्। स तुष्येद् दशभागेन ततस्त्वन्यो दशावरैः॥<br><br>11761: नास्त्यसाधारणो राजा नास्ति राज्यमराजकम्। राज्येऽसति कुतो धर्मो धर्मेऽसति कुतः परम्॥<br><br>11762: योऽप्यत्र परमो धर्मः पवित्रं राजराज्ययोः। पृथिवी दक्षिणा यस्य सोऽश्वमेधेन युज्यते॥<br><br>11763: साहमेतानि कर्माणि राजदुःखानि मैथिल। समर्था शतशो वक्तुमथवापि सहस्रशः॥<br><br>11764: स्वदेहेनाभिषङ्गो मे कुतः परपरिग्रहे। न मामेवंविधां युक्तामीदृशं वक्तुमर्हसि॥<br><br>11765: ननु नाम त्वया मोक्षः कृत्स्नः पञ्चशिखाच्छ्रुतः। सोपाय: सोपनिषदः सोपासङ्गः सनिश्चयः॥<br><br>11766: तस्य ते मुक्तसङ्गस्य पाशानाक्रम्य तिष्ठतः। छत्रादिषु विशेषेषु पुनः सङ्गः कथं नृप॥<br><br>11767: श्रुतं ते न श्रुत मन्ये मृषा वापि श्रुतं श्रुतम्। अथवा श्रुतसंकाशं श्रुतमन्यच्छ्रुतं त्वया॥<br><br>11768: अथापीमासु संज्ञासु लौकिकीषु प्रतिष्ठसे। अभिषङ्गावरोधाभ्यां बद्धस्त्वं प्राकृतो यथा॥<br><br>11769: सत्त्वेनानुप्रवेशो हि योऽयं त्वयि कृतो मया। किं तवापकृतं यत्र यदि मुक्तोऽसि सर्वशः॥<br><br>11770: नियमो ह्येषु वर्णेषु यतीनां शून्यवासिता। शून्यमावेशयन्त्या च मया किं कस्य दूषितम्॥<br><br>11771: न पाणिभ्यां न बाहुभ्यां पादोरुभ्यां च चानघ। न गात्रावयवैरन्यैः स्पृशामि त्वां नराधिप॥<br><br>11772: कुले महति जातेन ह्रीमता दीर्घदर्शिना। नैतत्सदसि वक्तव्यं सद्वासद्वा मिथः कृतम्॥<br><br>11773: ब्राह्मणा गुरवश्चेमे तथा मान्या गुरूत्तमाः। त्वं चाथ गुरुरप्येषामेवमन्योन्यगौरवम्॥<br><br>11774: तदेवमनुसंदृश्य वाच्यावाच्यं परीक्षता। स्त्रीपुंसोः समवायोऽयं त्वया वाच्यो न संसदि॥<br><br>11775: यथा पुष्करपर्णस्थं जलं तत्पर्णमस्पृशत्। तिष्ठत्यस्पृशती तद्वत् त्वयि वत्स्यामि मैथिल॥<br><br>11776: यदि वाप्यस्पृशन्त्या मे स्पर्श जानासि कञ्चन। ज्ञानं कृतमबीजं ते कथं तेनेह भिक्षुणा॥<br><br>11777: स गार्हस्थ्याच्च्युतश्च त्वं मोक्षं चानाप्य दुर्विदम्। उभयोरन्तराले वै वर्तसे मोक्षवार्तिकः॥<br><br>11778: न हि मुक्तस्य मुक्तेन ज्ञस्यैकत्वपृथक्त्वयोः। भावाभावसमायोगे जायते वर्णसंकरः॥<br><br>11779: वर्णाश्रमाः पृथक्त्वेन दृष्टार्थस्यापृथक्त्विनः। नान्यदन्यदिति ज्ञात्वा नान्यदन्यत्र वर्तते॥<br><br>11780: पाणौ कुण्डं तथा कुण्डे पयः पयसि मक्षिका। आश्रिताश्रययोगेन पृथक्त्वेनाश्रिताः पुनः॥<br><br>11781: न तु कुण्डे पयोभावः पयश्चापि न मक्षिका। स्वयमेवाप्नुवन्त्येते भावा ननु पराश्रयम्॥<br><br>11782: पृथक्त्वादाश्रमाणां च वर्णान्यत्वे तथैव च। परस्परपृथक्त्वाच्च कथं ते वर्णसंकरः॥<br><br>11783: नास्मि वर्णोत्तमा जात्या न वैश्या नावरा तथा। तव राजन् सवर्णास्मि शुद्धयोनिरविप्लुता॥<br><br>11784: प्रधानो नाम राजर्षिर्व्यक्तं ते श्रोत्रमागतः। कुले तस्य समुत्पन्नां सुलभा नाम विद्धि माम्॥<br><br>11785: द्रोणश्च शत्शृङ्गश्च चक्रद्वारश्च पर्वतः। मम सत्रेषु पूर्वेषां चिता मघवता सह॥<br><br>11786: साहं तस्मिन् कुले जाता भर्तर्यसति मविधे। विनीता मोक्षधर्मेषु चराम्येका मुनिव्रतम्। । १८६। नास्मि सत्रप्रतिच्छन्ना न परस्वापहारिणी। न धर्मसंकरकरी स्वधर्मेऽसि धृतव्रता॥<br><br>11787: नास्थिरा स्वप्रतिज्ञायां नासमीक्ष्य प्रवादिनी। नासमीक्ष्यागता चेह त्वत्सकाशं जनाधिप॥<br><br>11788: मोक्षे ते भावितां बुद्धिं श्रुत्वाहं कुशलैषिणी। तव मोक्षस्य चाप्यस्य जिज्ञासार्थमिहागता॥<br><br>11789: न वर्गस्था ब्रवीम्येतत् स्वपक्षपरपक्षयोः। मुक्तो व्यायच्छते यश्च शान्तौ यश्च न शाम्यति॥<br><br>11790: यथा शून्ये पुरागारे भिक्षुरेकां निशां वसेत्। तथाहं त्वच्छरीरेऽस्मिन्निमां वत्स्यामि शर्वरीम्॥<br><br>11791: साहं मानप्रदानेन वागातिथ्येन चार्चिता। सुप्ता सुशरणं प्रीता श्वो गमिष्यामि मैथिल॥<br><br>11792: भीष्म उवाच इत्येतानि स वाक्यानि हेतुमन्त्यर्थवन्ति च। श्रुत्वा नाधिजगौ राजा किञ्चिउदन्यदतः परम्॥<br><br>11793: भीष्म उवाच इत्येतानि स वाक्यानि हेतुमन्त्यर्थवन्ति च। श्रुत्वा नाधिजगौ राजा किञ्चिउदन्यदतः परम्॥<br><br>11794: युधिष्ठिर उवाच कथं निर्वेदमापन्नः शुको वैयासकिः पुरा। एतदिच्छाम्यहं श्रोतुं परं कौतूहलं हि मे॥<br><br>11795: अव्यक्तव्यक्ततत्त्वानां निश्चयं बुद्धिनिश्चयम्। वक्तुमर्हसि कौरव्य देवस्याजस्य या कृतिः॥<br><br>11796: भीष्म उवाच प्राकृतेन सुवृत्तेन चरन्तमकुतोभयम्। अध्याप्य कृस्त्नं स्वाध्यायमन्वशाद् वै पिता सुतम्॥<br><br>11797: व्यास उवाच धर्मं पुत्र निषेवस्व सुतीक्ष्णौ च हिमातपौ। क्षुत्पिपासे च वायुंच जय नित्यं जितेन्द्रियः॥<br><br>11798: सत्यमार्जवमक्रोधमनसूयां दमं तपः। अहिंसां चानृशंस्यं च विधिवत् परिपालय॥<br><br>11799: सत्ये तिष्ठ रतो धर्मे हित्वा सर्वमनार्जवम्। देवतातिथिशेषेण मात्रां प्राणस्य संलिह॥<br><br>11800: फेनमात्रोपमो देहे जीवे शकुनिवत् स्थिते। अनित्ये प्रियसंवासे कथं स्वपिषि पुत्रक॥<br><br>11801: अप्रमत्तेषु जाग्रत्सु नित्ययुक्तेषु शत्रुषु। अन्तरं लिप्समानेषु बालस्त्वं नावबुध्यसे॥<br><br>11802: अहःसु गण्यमानेषु क्षीयमाणे तथाऽऽयुषि। जीविते लिख्यमाने च किमुत्थाय न धावसि॥<br><br>11803: ऐहलौकिकमीहन्ते मांसशोणितवर्धनम्। पारलौकिककार्येषु प्रसुप्ता भृशनास्तिकाः॥<br><br>11804: धर्माय येऽभ्यसूयन्ति बुद्धिमोहान्विता नराः। अपथा गच्छतां तेषामनुयाताऽपि पीड्यते॥<br><br>11805: ये तु तुष्टाः श्रुतिपरा महात्मानो महाबलाः। धर्म्य पन्थानमारूढास्तानुपास्स्व च पृच्छ च॥<br><br>11806: उपधार्य मतं तेषां बुधानां धर्मदर्शिनाम्। नियच्छ परया बुद्ध्या चित्तमुत्पथगामि वै॥<br><br>11807: आद्यकालिकया बुद्ध्या दूरे श्व इति निर्भयाः। सर्वभक्ष्या न पश्यन्ति कर्मभूमिमचेतसः॥<br><br>11808: धर्मं निःश्रेणिमास्थाय किंचित् किंचित् समारुह। कोषकारवदात्मानं वेष्टयन्नानुबुध्यसे॥<br><br>11809: नास्तिकं भिन्नमर्यादं कूलपातमिव स्थितम्। वामतः कुरु विस्रब्यो नरं वेणुमिवोद्धृतम्॥<br><br>11810: कामं क्रोधं च मृत्युं च पञ्चेन्द्रियजला नदीम्। नावं धृतिमयीं कृत्वा जन्मदुर्गाणि संतर॥<br><br>11811: मृत्युनाभ्याहते लोके जरया परिपीडिते। अमोघासु पतन्तीषु धर्मपोतेन संतर॥<br><br>11812: तिष्ठन्तं च शयानं च मृत्युरन्वेषते यदा। निर्वृत्तिं लभते कस्मादकस्मान्मृत्युनाशितः॥<br><br>11813: संचिन्वानकमेवेनं कामानामवितृप्तकम्। वृकीवोरणमासाद्य मृत्युरादाय गच्छति॥<br><br>11814: क्रमशः संचितशिखो धर्मबुद्धिमयो महान्। अन्धकारे प्रवेष्टव्यं दीपो यत्नेन धार्यताम्॥<br><br>11815: सम्पतन् देहजालानि कदाचिदिह मानुषे। ब्राह्मण्यं लभते जन्तुस्तत् पुत्र परिपालय॥<br><br>11816: ब्राह्मणस्य तु देहोऽयं न कामार्थाय जायते। इह क्लेशाय तपसे प्रेत्य त्वनुपमं सुखम्॥<br><br>11817: स्तल्लब्ध्वा न रतिपरेण हेलितव्यम्। स्वाध्याये तपसि दमे च नित्ययुक्तः क्षेमाथीं कुशलपर: सदा यतस्व॥<br><br>11818: अव्यक्तप्रकृतिरयं कलाशरीरः सूक्ष्मात्मा क्षणत्रुटिशो निमेषरोमा। ऋत्वास्यः समबलशुक्लकृष्णनेत्रो मासाङ्गो द्रवति वयोहयो नराणाम्॥<br><br>11819: तं दृष्ट्वा प्रसृतमजस्रमुग्रवेगं गच्छन्तं सततमिहाव्यपेक्षमाणम्। चक्षुस्ते यदि न परप्रणेतृनेयं धर्मे ते भवतु मनः परं निशाम्य॥<br><br>11820: ये चात्र प्रचलित धर्म कामवृत्ताः क्रोशन्तः सततमनिष्टसम्प्रयोगाः। क्लिश्यन्तः परिगतवेदनाशरीरा बह्वीभिः सुभृशमधर्मकारणाभिः॥<br><br>11821: राजा सदा धर्मपर: शुभाशुभस्य गोप्ता समीक्ष्य सुकृतिनां दधाति लोकान्। बहुविधमपि चरति प्रविशति सुखमनुपगतं निखद्यम्॥<br><br>11822: श्वानो भीषणकाया अयोमुखानि वयांसि बलगृध्रकुलपक्षिणां च संघाः। नुदमुपरतं विशसन्ति॥<br><br>11823: मर्यादा नियताः स्वयम्भुवा य इहेमा: प्रभिनत्ति दशगुणा मनोऽनुगत्वात्। विपिनमवगाह्य स पापः॥<br><br>11824: यो लुब्धः सुभृशं प्रियानृतश्च मनुष्य: सततनिकृतिवञ्चनाभिरति: स्यात्। उपनिधिभिरसुखकृत्स परमनिरयगो भृशमसुखमनुभवति दुष्कृतकर्मा॥<br><br>11825: मवगाढोऽसिपत्रवनभिन्नगात्रः। परशुवनशयो निपतितो वसति च महानिरये भृशातः॥<br><br>11826: महापदानि कत्थसे न चाप्यवेक्षसे परम्। चिरस्य मृत्युकारिकामनागतां न बुध्यसे॥<br><br>11827: प्रयायतां किमास्यते समुत्थितं महद् भयम्। अतिप्रमाथि दारुणं सुखस्य संविधीयताम्॥<br><br>11828: पुरा मृत: प्रणीयते यमस्य राजशासनात्। त्वमन्तकाय दारुणैः प्रयत्नमार्जवे कुरु॥<br><br>11829: पुरा समूलबान्धवं प्रभुईरत्यदुःखवित्। तवेह जीवितं यमो न चास्ति तस्य वारकः॥<br><br>11830: पुराभिवाति मारुतो यमस्य यः पुरःसरः। पुरैक एव नीयसे कुरुष्व साम्परायिकम्॥<br><br>11831: पुरा स हि क्व एव ते प्रवाति मारुतोऽन्तकः। पुरा च विभ्रमन्ति ते दिशो महाभयागमे॥<br><br>11832: श्रुतिश्च संनिरुध्यते पुरा त्वेह पुत्रका समाकुलस्य गच्छतः समाधिमुत्तमं कुरु॥<br><br>11833: शुभाशुभे पुरा कृते प्रमादकर्मविप्लुते। स्मरन् पुरा न तप्यसे निधत्स्व केवलं निधिम्॥<br><br>11834: पुरा जरा कलेवरं विजर्जरीकरोति ते। बलाङ्गरूपहारिणी निधत्स्व केवलं निधिम्॥<br><br>11835: पुरा शरीरमन्तको भिनत्ति रोगसारथिः। प्रसह्य जीवितक्षये तपो महत् समाचर॥<br><br>11836: पुरा वृका भयंकरा मनुष्यदेहगोचराः। अभिद्रवन्ति सर्वतो यतस्व पुण्यशीलने॥<br><br>11837: पुरान्धकारमेककोऽनुपश्यसि त्वरस्व वै। पुरा हिरण्यमयान् नगान् निरीक्षसेऽद्रिमूर्धनि॥<br><br>11838: पुरा कुसङ्गत्तानि ते सुहन्मुखाश्च शत्रवः। विचालयन्ति दर्शनाद् घटस्व पुत्र यत्परम्॥<br><br>11839: धनस्य यस्य राजतो भयं न चास्ति चोरतः। मृतं च यन्न मुञ्चति समर्जयस्व तद् धनम्॥<br><br>11840: न तत्र संवियुज्यते स्वकर्मभिः परस्परम्। यदेव यस्य यौतकं तदेव तत्र सोऽश्नुते॥<br><br>11841: परत्र येन जीव्यते तदेव पुत्र दीयताम्। धनं यदक्षरं ध्रुवं समर्जयस्व तत् स्वयम्॥<br><br>11842: न यावदेव पच्यते महाजनस्य यावकम्। अपक्व एव यावके पुरा प्रलीयसे त्वर॥<br><br>11843: न मातृपुत्रबान्धवा न संस्तुतः प्रियो जनः। अनुव्रजन्ति संकटे व्रजन्तमेकपातिनम्॥<br><br>11844: यदेव कर्म केवलं पुरा कृतं शुभाशुभम्। तदेव पुत्र सार्थिकं भवत्यमुत्र गच्छतः॥<br><br>11845: हिरण्यरत्नसंचयाः शुभाशुभेन संचिताः। न तस्य देहसंक्षये भवन्ति कार्यसाधकाः॥<br><br>11846: परत्रगामिकस्य ते कृताकृतस्य कर्मणः। न साक्षि आत्मना समो नृणामिहास्ति कश्चन॥<br><br>11847: मनुष्यदेहशून्यकं भवत्यमुत्र गच्छतः। प्रविश्य बुद्धिचक्षुषा प्रदृश्यते हि सर्वशः॥<br><br>11848: इहाग्निसूर्यवायवः शरीरमाश्रितास्त्रयः। त एव तस्य साक्षिणो भवन्ति धर्मदर्शिनः॥<br><br>11849: अहर्निशेषु सर्वतः स्पृशत्सु सर्वचारिषु। प्रकाशगूढवृत्तिषु स्वधर्ममेव पालय॥<br><br>11850: अनेकपारिपन्थिके विरूपरौद्रमक्षिके। स्वमेव कर्म रक्ष्यतां स्वकर्म तत्र गच्छति॥<br><br>11851: न तत्र संविभज्यते स्वकर्मणा परस्परम्। तथा कृतं स्वकर्मजं तदेव भुज्यते फलम्॥<br><br>11852: यथाप्सरोगणाः फलं सुखं महर्षिभिः सह। तथाऽऽनुवन्ति कर्मजं विमानकामगामिनः॥<br><br>11853: यथेह यत् कृतं शुभं विपाप्मभिः कृतात्मभिः। तदाप्नुवन्ति मानवास्तथा विशुद्धयोनयः॥<br><br>11854: प्रजापतेः सलोकतां बृहस्पतेः शतक्रतोः। व्रजन्ति ते परां गतिं गृहस्थधर्मसेतुभिः॥<br><br>11855: सहस्रशोऽप्यनेकशः प्रवक्तुमुत्सहाम ते। अबुद्धिमोहनं पुनः प्रभुर्निनाय पावकः॥<br><br>11856: गता त्रिरष्टवर्षता ध्रुवोऽसि पञ्चविंशकः। कुरुष्व धर्मसंचय वयो हि तेऽतिवर्तते॥<br><br>11857: पुरा करोति सोऽन्तकः प्रमादगोमुखां चमूम्। यथागृहीतमुत्थितस्त्वरस्व धर्मपालन॥<br><br>11858: यथा त्वमेव पृष्ठतस्त्वमग्रतो गमिष्यसि। तथा गतिं गमिष्यतः किमात्मना परेण वा॥<br><br>11859: यदेकपातिनां सतां भवत्यमुत्र गच्छताम्। भयेषु साम्परायिकं निधत्स्व केवलं निधिम्॥<br><br>11860: सकूलमूलबान्धवं प्रभुहरत्यसङ्गवान्। न सन्ति यस्य वारकाः कुरुष्व धर्मसंनिधिम्॥<br><br>11861: इदं निदर्शनं मया तवेह पुत्र साम्प्रतम्। स्वदर्शनानुमानतः प्रवर्णितं कुरुष्व तत्॥<br><br>11862: दधाति यः स्वकर्मणा ददाति यस्य कस्यचित्। अबुद्धिमोहजैर्गुणैः स एक एव युज्यते॥<br><br>11863: श्रुतं समस्तमश्नुते प्रकुर्वतः शुभाः क्रियाः। तदेतदर्थदर्शनं कृतज्ञमर्थसंहितम्॥<br><br>11864: निबन्धनी रज्जुरेषा या ग्रामे वसतो रतिः। छित्त्वैतां सुकृतो यान्ति नैनां छिन्दन्ति दुष्कृतः॥<br><br>11865: किं ते धनेन किं बन्धुभिस्ते किं ते पुत्रैः पुत्रक यो मरिष्यसि। आत्मानमन्विच्छ गुहां प्रविष्टं पितामहास्ते क्व गताश्च सर्वे॥<br><br>11866: श्वः कार्यमद्य कुर्वीत पूर्वाह्ने चापराह्निकम्। न हि प्रतीक्षते मृत्युः कृतं वास्य न वाकृतम्॥<br><br>11867: अनुगम्य विनाशान्ते निवर्तन्ते ह बान्धवाः। अग्नौ प्रक्षिप्य पुरुषं ज्ञातयः सुहृदस्तथा॥<br><br>11868: नास्तिकान् निरनुक्रोशान् नरान् पापमते स्थितान्। वामतः कुरु विस्रब्धं परं प्रेप्सुरतन्द्रितः॥<br><br>11869: एवमभ्याहते लोके कालेनोपनिपीडिते। सुमहद् धैर्यमालम्ब्य धर्मं सर्वात्मना कुरु॥<br><br>11870: अथेमं दर्शनोपायं सम्यग् यो वेत्ति मानवः। सम्यक् स्वधर्मं कृत्वेह परत्र सुखमश्नुते॥<br><br>11871: न देहभेदे मरणं विजानता न च प्रणाशः स्वनुपालिते पथि। धर्मं हि यो वर्धयते स पण्डितो य एव धर्माच्च्यवते स मुह्यति॥<br><br>11872: प्रयुक्तयोः कर्मपथि स्वकर्मणो: फलं प्रयोक्ता लभते यथाकृतम्। निहीनकर्मा निरयं प्रपद्यते त्रिविष्टपं गच्छति धर्मपारगः॥<br><br>11873: सोपानभूतं स्वर्गस्य मानुष्यं प्राप्य दुर्लभम्। तथाऽऽत्मानं समादध्याद् भ्रश्यते न पुनर्यथा॥<br><br>11874: यस्य नोक्रामति मति: स्वर्गमार्गानुसारिणी। तमाहुः पुण्यकर्माणमशोच्यं पुत्रबान्धवैः॥<br><br>11875: यस्य नोपहता वुद्धिर्निश्चये ह्यवलम्बते। स्वर्गे कृतावकाशस्य नास्ति तस्य महद् भयम्॥<br><br>11876: तपोवनेषु ये जातास्तत्रैव निधनं गताः। तेषामल्पतरो धर्मः कामभोगानजानताम्॥<br><br>11877: यस्तु भोगान् परित्यज्य शरीरेण तपश्चरेत्। न तेन किंचिन्न प्राप्तं तन्मे बहु मतं फलम्॥<br><br>11878: मातापितृसहस्राणि पुत्रदारशतानि च। अनागतान्यतीतानि कस्य ते कस्य वा वयम्॥<br><br>11879: अहमेको न मे कश्चिन्नाहमन्यस्य कस्यचित्। न तं पश्यामि यस्याहं तन्न पश्यामि यो मम॥<br><br>11880: न तेषां भवता कार्यं न कार्यं तव तैरपि। स्वकृतैस्तानि यातानि भवांश्चैव गमिष्यति॥<br><br>11881: इह लोके हि धनिनां स्वजन: स्वजनायते। स्वजनस्तु दरिद्राणां जीवतामपि नश्यति॥<br><br>11882: संचिनोत्यशुभं कर्म कलत्रापेक्षया नरः। तत: क्लेशमवाप्नोति परत्रेह तथैव च॥<br><br>11883: पश्यति च्छिन्नभूतं हि जीवलोकं स्वकर्मणा। तत् कुरुष्व तथा पुत्र कृत्स्नं यत् समुदाहृतम्॥<br><br>11884: तदेतत् सम्प्रदृश्यैव कर्मभूमिं प्रपश्यतः। शुभान्याचरितव्यानि परलोकमभीप्सता॥<br><br>11885: मासर्तुसंज्ञापरिवर्तकेण सूर्याग्निना रात्रिदिवेन्धनेन। स्वकर्मनिष्ठाफलसाक्षिकेण भूतानि काल: पचति प्रसह्य॥<br><br>11886: धनेन किं यन्न ददाति नाश्नुते। बलेन किं येन रिपुं न बाधते। श्रुतेन किं येन न धर्ममाचरेत् किमात्मना यो न जितेन्द्रियो वशी॥<br><br>11887: भीष्म उवाच इदं द्वैपायनवचो हितमुक्तं निशम्य तु। शुको गतः परित्यज्य पितरं मोक्षदेशिकम्॥<br><br>11888: युधिष्ठिर उवाच यद्यस्ति दत्तमिष्टं वा ततस्तप्तं तथैव च। गुरूणां वापि शुश्रूषा तन्मे ब्रूहि पितामह॥<br><br>11889: भीष्म उवाच आत्मनानर्थयुक्तेन पापे निविशते मनः। स कर्म कलुषं कृत्वा क्लेशे महति धीयते॥<br><br>11890: दुर्भिक्षादेव दुर्भिक्षं क्लेशात् क्लेशं भयाद् भयम्। मृतेभ्यः प्रमृता यान्ति दरिद्राः पापकर्मिणः॥<br><br>11891: उत्सवादुत्सवं यान्ति स्वर्गात स्वर्ग सुखात् सुखम्। श्रद्दधानाश्च दान्ताश्च धनस्था: शुभकारिणः॥<br><br>11892: व्यालकुञ्जरदुर्गेषु सर्पचौरभयेषु च। हस्तावापेन गच्छन्ति नास्तिकाः किमतः परम्॥<br><br>11893: प्रियदेवातिथेयाश्च वदान्याः प्रियसाधवः। क्षेम्यमात्मवतां मार्गमास्थिता हस्तदक्षिणम्॥<br><br>11894: पुलाका इव धान्येषु पूत्यण्डा इव पक्षिषु। तद्विधास्ते मनुष्येषु येषां धर्मो न कारणम्॥<br><br>11895: सुशीघ्रमपि धावन्तं विधानमनुधावति। शेते सह शयानेन येन येन यथा कृतम्॥<br><br>11896: उपतिष्ठति तिष्ठन्तं गच्छन्तमनुगच्छति। करोति कुर्वतः कर्म च्छायेवानुविधीयते॥<br><br>11897: येन येन यथा यद् यत्पुरा कर्म सुनिश्चितम्। तत् तदेकतरो भुङ्क्ते नित्यं विहितमात्मना॥<br><br>11898: स्वकर्मफलनिक्षेपं विधानपरिरक्षितम्। भूतग्राममिमं कालः समन्तादपकर्षति॥<br><br>11899: अचोद्यमानानि यथा पुष्पाणि च फलानि च। स्वं कालं नातिवर्तन्ते तथा कर्म पुरा कृतम्॥<br><br>11900: सम्मानश्चावमानश्च लाभालाभौ क्षयोदयौ। प्रवृत्ता विनिवर्तन्ते विधानान्ते पदे पदे॥<br><br>11901: आत्मना विहितं दुःखमात्मना विहितं सुखम्। गर्भशय्यामुपादाय भुज्यते पौर्वदेहिकम्॥<br><br>11902: बालो युवा वा वृद्धश्च यत् करोति शुभाशुभम्। तस्यां तस्यामवस्थायां भुङ्क्ते जन्मनि जन्मनि॥<br><br>11903: यथा धेनुसहस्रेषु वत्सो विन्दति मातरम्। तथा पूर्वकृतं कर्म कर्तारमनुगच्छति॥<br><br>11904: मलिनं हि यथा वस्त्रं पश्चाच्छुद्ध्यति वारिणा। उपवासैः प्रतप्तानां दीर्घं सुखमनन्तकम्॥<br><br>11905: दीर्घकालेन तपसा सेवितेन महामते। धर्मनिर्धूतपापानां संसिध्यन्ते मनोरथाः॥<br><br>11906: शकुनानामिवाकाशे मत्स्यानामिव चोदके। पदं यथा न दृश्येत तथा पुण्यकृतां गतिः॥<br><br>11907: अलमन्यैरुपालब्धैः कीर्तितैश्च व्यतिक्रमैः। पेशलं चानुरूपं च कर्तव्यं हितमात्मनः॥<br><br>11908: युधिष्ठिर उवाच कथं व्यासस्य धर्मात्मा शुको जज्ञे महातपाः। सिद्धिं च परमां प्राप्तस्तन्मे ब्रूहि पितामह॥<br><br>11909: कस्यां चोत्पादयामास शुकं व्यासस्तपोधनः। न ह्यस्य जननी विद्मं जन्म चायं महात्मनः॥<br><br>11910: कथं च बालस्य सत: सूक्ष्मजाने गता मतिः। यथा नान्यस्य लोकेऽस्मिन् द्वितीयस्येह कस्यचित्॥<br><br>11911: एतदिच्छाम्यहं श्रोतुं विस्तरेण महामते। न हि मे तृप्तिरस्तीह शृण्वतोऽमृतमुत्तमम्॥<br><br>11912: माहात्म्यमात्मयोगं च विज्ञानं च शुकस्य ह। यथावदानुपूर्येण तन्मे ब्रूहि पितामह॥<br><br>11913: भीष्म उवाच न हायनैर्न पलितैर्न वित्तैर्न न बन्धुभिः। ऋषयश्चक्रिरे धर्म योऽनूचानः स नो महान्॥<br><br>11914: तपोमूलमिदं सर्वं यन्मां पृच्छसि पाण्डवः तदिन्द्रियाणि संयम्य तपो भवति नान्यथा॥<br><br>11915: इन्द्रियाणां प्रसङ्गेन दोषमृच्छत्यसंशयम्। संनियम्य तु तान्येव सिद्धिमाप्नोति मानवः॥<br><br>11916: अश्वमेधसहस्रस्य वाजपेयशतस्य च। योगस्य कलया तात न तुल्यं विद्यते फलम्॥<br><br>11917: अत्र ते वर्तयिष्यामि जन्मयोगफलं तथा। शुकस्याश्यां गतिं चैव दुर्विदामकृतात्मभिः॥<br><br>11918: मेरुशृङ्गे किल पुरा कर्णिकारवनायुते। विजहार महादेवो भीमैर्भूतगणैर्वृतः॥<br><br>11919: शैलराजसुता चैव देवी तत्राभवत् पुरा। तत्र दिव्यं तपस्तेपे कृष्णद्वैपायनस्तदा॥<br><br>11920: योगेनात्मानमाविश्य योगधर्मपरायणः। धारयन् स तपस्तेपे पुत्रार्थं कुरुसत्तम॥<br><br>11921: अग्नेर्भूमेरपां वायोरन्तरिक्षस्य वा विभो। धैर्येण सम्मितः पुत्रो मम भूयादिति स्म ह॥<br><br>11922: संकल्पेनाथ योगेन दुष्प्रापमकृतात्मभिः। वरयामास देवेशमास्थितस्तप उत्तमम्॥<br><br>11923: अतिष्ठन्मारुताहारः शतं किल समाः प्रभुः। आराधयन्महादेवं बहुरूपमुमापतिम्॥<br><br>11924: तत्र ब्रह्मर्षयश्चैव सर्वे राजर्षयस्तथा। लोकपालाश्च लोकेशं साध्याश्च बहुभिः सह। ॥<br><br>11925: आदित्याश्चैव रुद्राश्च दिवाकरनिशाकरौ। वसवो मरुतश्चैव सागरा: सरितस्तथा॥<br><br>11926: अश्विनौ देवगन्धर्वास्तथा नारदपर्वतौ। विश्वावसुश्च गन्धर्वः सिद्धाश्चाप्सरसस्तथा॥<br><br>11927: तत्र रुद्रो महादेवः कर्णिकारमयीं शुभाम्। धारयाणः स्रज भाति ज्योत्स्नामिव निशाकरः॥<br><br>11928: तस्मिन् दिव्ये वने रम्ये देवदेवर्षिसंकुले। आस्थितः परमं योगमृषिः पुत्रार्थपच्युतः॥<br><br>11929: न चास्य हीयते प्राणो न ग्लानिरुपजायते। त्रयाणामपि लोकानां तदद्भुतमिवाभवत्॥<br><br>11930: जटाश्च तेजसा तस्य वैश्वानरशिखोपमाः। प्रज्वलन्त्यः स्म दृश्यन्ते युक्तस्यामिततेजसः॥<br><br>11931: मार्कण्डेयो हि भगवानेतदाख्यातवान् मम! स देवचरितानीह कथयामास मे सदा॥<br><br>11932: एता अद्यापि कृष्णस्य तपसा तेन दीपिताः। अग्निवर्णा जटास्तात प्रकाशन्ते महात्मनः॥<br><br>11933: एवंविधेन तपसा तस्य भक्त्या च भारत। महेश्वरः प्रसन्नात्मा चकार मनसा मतिम्॥<br><br>11934: उवाच चैवं भगवांस्त्र्यम्बकः प्रहसन्निव। एवंविधस्ते तनयो द्वैपायन भविष्यति॥<br><br>11935: यथा ह्यग्निर्यथा वायुर्यथा भूमिर्यथा जलम्। यथा च खं तथा शुद्धो भविता ते सुतो महान्॥<br><br>11936: तद्भावभावी तबुद्धिस्तदात्मा तदपाश्रयः। तेजसाऽऽवृत्य लोकांस्त्रीन् यशःप्राप्स्यति ते सुतः। । २९। भीष्म उवाच स लब्ध्वा परमं देवाद् वरं सत्यवतीसुतः। अरणी सहिते गृह्य ममन्थाग्निचिकीर्षया॥<br><br>11937: अथ रूपं परं राजन् बिभ्रती स्वेन तेजसा। घृताची नामाप्सरसमपश्यद् भगवानृषिः॥<br><br>11938: ऋषिरप्सरसं दृष्ट्वा सहसा काममोहितः। अभवद् भगवान् व्यासो वने तस्मिन् युधिष्ठिर॥<br><br>11939: सा च दृष्ट्वा तदा व्यासं कामसंविग्नमानसम्। शुकी भूत्वा महाराज घृताची समुपागमत्॥<br><br>11940: तामप्सरसं दृष्ट्वा रूपेणान्येन संवृताम्। शरीरजेनानुगदः सर्वगात्रातिगेन ह॥<br><br>11941: स तु धैर्येण महता निगृह्णन् हृच्छयं मुनिः। न शशाक नियन्तुं तद् व्यास: प्रविसृतं मनः॥<br><br>11942: भावित्वाच्चैव भावस्य घृताच्या वपुषा हृतः। यत्नान्नियच्छतस्तस्य मुनेरग्निचिकीर्षया॥<br><br>11943: अरण्यामेव सहसा तस्य शुक्रमवापतत्। सोऽविशंकेन मनसा तथैव द्विजसत्तमः॥<br><br>11944: अरणी ममन्थ ब्रह्मर्षिस्तस्यां जज्ञे शुको नृप। शुक्रे निर्मथ्यमाने स शुको जज्ञे महातपाः॥<br><br>11945: यथाध्वरे समिद्धोऽग्नि ति हव्यमुदावहम्॥<br><br>11946: तथारूप: शुको जज्ञे प्रज्वलन्निव तेजसा। बिभ्रत् पितुश्च कौरव्य रूपवर्णमनुत्तमम्॥<br><br>11947: बभौ तदा भावितात्मा विधूम इव पावकः। तं गङ्गा सरितां श्रेष्ठा मेरुपृष्ठे जनेश्वर॥<br><br>11948: स्वरूपिणी तदाभ्येत्य तर्पयामास वारिणा। अन्तरिक्षाच्च कौरव्य दण्डः कृष्णाजिनं च ह॥<br><br>11949: पपात भूमिं राजेन्द्र शुकस्यार्थे महात्मनः। जेगीयन्ते स्म गन्धर्वा ननृतुश्चाप्सरोगणाः॥<br><br>11950: देवदुन्दुभयश्चैव प्रावाद्यन्त महास्वनाः। विश्वावसुश्च गन्धर्वस्तथा तुम्बुरुनारदौ॥<br><br>11951: हाहा हूहूच गन्धर्वी तुष्टवुः शुकसम्भवम्। तत्र शक्रपुरोगाश्च लोकपालाः समागताः॥<br><br>11952: देवा देवर्षयश्चैव तथा ब्रह्मर्षयोऽपि च। दिव्यानि सर्वपुष्पाणि प्रववर्ष च मारुतः॥<br><br>11953: जङ्गमाजङ्गमं चैव प्रहृष्टमभवज्जगत्। तं महात्मा स्वयं प्रीत्या देव्या सह महाद्युतिः॥<br><br>11954: जातमात्रं मुनेः पुत्र विधिनोपानयत् तदा। तस्य देवेश्वरः शक्रो दिव्यमद्भुतदर्शनम्॥<br><br>11955: ददौ कमण्डलु प्रीत्या देववासांसि वा विभो। हंसाच शतपत्राश्च सारसाश्च सहस्रशः॥<br><br>11956: प्रदक्षिणमवर्तन्त शुकाश्चाषाश्च भारत। आरणेयस्ततो दिव्यं प्राप्य जन्म महाद्युतिः॥<br><br>11957: तत्रैवोवास मेधावी व्रतचारी समाहितः। उत्पन्नमात्रं तं वेदाः सरहस्या: ससंग्रहाः॥<br><br>11958: उपतस्थुर्महाराज यथास्य पितरं तथा। बृहस्पतिं च वत्रे स वेदवेदाङ्गभाष्यवित्॥<br><br>11959: उपाध्यायं महाराज धर्ममेवानुचिन्तयन्। सोऽधीत्य निखिलान् वेदान् सरहस्यान् ससंग्रहान्। । २४ इतिहासं च कात्स्र्येन राजशास्त्राणि वा विभो। गुरवे दक्षिणां दत्त्वा समावृत्तो महामुनिः। । २५। उग्रं तयः समारेभे ब्रह्मचारी समाहितः। देवतानामृषीणां च बाल्येऽपि स महातपाः। सम्मन्त्रणीयो मान्यश्च ज्ञानेन तपसा तथा॥<br><br>11960: न त्वस्य रमते बुद्धिराश्रमेषु नराधिप। त्रिषु गार्हस्थ्यमूलेषु मोक्षधर्मानुदर्शिनः॥<br><br>11961: भीष्म उवाच स मोक्षमनुचिन्त्यैव शुकः पितरमभ्यगात्। प्राहाभिवाद्य च गुरुं श्रेयोऽर्थी विनयान्वितः॥<br><br>11962: मोक्षधर्मेषु कुशलो भगवान् प्रब्रवीतु मे। यथा मे मनसः शान्तिः परमा सम्भवेत् प्रभो॥<br><br>11963: श्रुत्वा पुत्रस्य तु वचः परमर्षिरुवाच तम्। अधीष्व पुत्र मोक्षं वै धर्मांच विविधानपि॥<br><br>11964: पितुर्नियोगाज्जग्राह शुको धर्मभृतां वरः। योगशास्त्रं च निखिलं कापिलं चैव भारत॥<br><br>11965: स तं ब्राह्मया श्रिया युक्तं ब्रह्मतुल्यपराक्रमम्। मेने पुत्रं यदा व्यासो मोक्षधर्मविशारदम्॥<br><br>11966: उवाच गच्छेति तदा जनकं मिथिलेश्वरम्। स ते वक्ष्यति मोक्षार्थं निखिलं मिथिलेश्वरम्॥<br><br>11967: पितुर्नियोगमादाय जगाम मिथिलां नृप। प्रष्टुं धर्मस्य निष्ठां वै मोक्षस्य च परायणम्॥<br><br>11968: उक्तश्च मानुषेण त्वं पथा गच्छेत्यविस्मितः। न प्रभावेण गन्तव्यमन्तरिक्षचरेण वै॥<br><br>11969: आर्जवेणैव गन्तव्यं न सुखान्वेषिणा तथा। नान्वेष्टव्या विशेषास्तु विशेषा हि प्रसङ्गिनः॥<br><br>11970: अहंकारो न कर्तव्यो याज्ये तस्मिन् नराधिपे। स्थातव्यं च वशे तस्य स ते छेत्स्यति संशयम्॥<br><br>11971: स धर्मकुशलो राजा मोक्षशास्त्रविशारदः। याज्यो मम स यद् ब्रूयात् तत् कार्यमविशङ्कया॥<br><br>11972: एवमुक्तः स धर्मात्मा जगाम मिथिलां मुनिः। पद्भ्यां शक्तोऽन्तरिक्षण क्रान्तुं पृथ्वी ससागराम्॥<br><br>11973: स गिरीश्चाप्यतिक्रम्य नदीतीर्थसरांसि च। बहुव्यालमृगाकीर्णा ह्यटवीश्च वनानि च॥<br><br>11974: मेरोहरेश्च द्वे वर्षे वर्ष हैमवतं ततः। क्रमेणैवं व्यतिक्रम्य भारतं वर्षमासदत्॥<br><br>11975: स देशान् विविधान् पश्यंश्चीनहूणनिषेवितान्। आर्यावर्तमिमं देशमाजगाम महामुनिः॥<br><br>11976: पितुर्वचनमाज्ञाय तमेवार्थं विचिन्तयन्। अध्वानं सोऽतिचक्राम खेचरः खे चरन्निवा१६॥<br><br>11977: पत्तनानि च रम्याणि स्फीतानि नगराणि च। रत्नानि च विचित्राणि पश्यन्नपि न पश्यति॥<br><br>11978: उद्यानानि च रम्याणि तथैवायतनानि च। पुण्यानि चैव रत्नानि सोऽत्यकामदथाध्वगः॥<br><br>11979: सोऽचिरेणैव कालेन विदेहानाससाद ह। रक्षितान् धर्मराजेन जनकेन महात्मना॥<br><br>11980: तत्र ग्रामान् बहून पश्यन् बबनरसभोजनान्। पल्लीघोषान् समृद्धांश्च बहुगोकुलसंकुलान्॥<br><br>11981: स्फीतांश्च शालियवसैहँससारससेवितान्। पद्मिनीभिश्च शतशः श्रीमतीभिरलङ्कृतान्॥<br><br>11982: स विदेहानतिक्रम्य समृद्धजनसेवितान्। मिथिलोपवनं रम्यमाससाद समृद्धिमत्॥<br><br>11983: हस्त्यश्वरथसंकीर्णं नरनारीसमाकुलम्। पश्यन्नपश्यन्निव तत् समतिकामदच्युतः॥<br><br>11984: मनसा तं वहन् भारं तमेवार्थं विचिन्तयन्। आत्मारामः प्रसन्नात्मा मिथिलामाससाद ह॥<br><br>11985: तस्या द्वारं समासाद्य निःशङ्कः प्रविवेश हा तापि द्वारपालास्तमुग्रवाचा न्यषेधयन्॥<br><br>11986: तथैव च शुकस्तत्र निर्मन्युः समतिष्ठत। चातपाध्वसंतप्तः क्षुत्पिपासाश्रमान्वितः॥<br><br>11987: प्रताम्यति ग्लायति वा नापैति च तथाऽऽतपात्। तेषां तु द्वारपालानामेकः शोकसमन्वितः॥<br><br>11988: मध्यं गतमिवादित्यं दृष्ट्वा शुकमवस्थितम्। पूजयित्वा यथान्यायमभिवाद्य कृताञ्जलिः॥<br><br>11989: प्रावेशयत् ततः कक्ष्यां द्वितीयां राजवेश्मनः। तत्रासीनः शुकस्तात मोक्षमेवान्वचिन्तयत्॥<br><br>11990: छायायामातपे चैव समदर्शी महाद्युतिः। तं मुहूर्तादिवागम्य राज्ञो मन्त्री कृताञ्जलिः॥<br><br>11991: प्रावेशयत्ततः कक्ष्यां तृतीयां राजवेश्मनः। तत्रान्तःपुरसम्बद्धं महच्चैत्ररथोपमम्॥<br><br>11992: सुविभक्तजलाक्रीडं रम्यं पुष्पितपादपम्। शुकं प्रावेशयन्मन्त्री प्रमदावनमुत्तमम्॥<br><br>11993: स तस्यासनमादिश्य निश्चक्राम ततः पुनः। तं चारुवेषाः सुश्रोण्यस्तरुण्यः प्रियदर्शनाः॥<br><br>11994: सूक्ष्मरक्ताम्बरधरास्तप्तकाञ्चनभूषणाः। संलापोल्लापकुशला नृत्यगीतविशारदाः॥<br><br>11995: स्मितपूर्वाभिभाषिण्यो रूपेणाप्सरसां समाः। कामोपचारकुशला भावज्ञाः सर्वकोविदाः॥<br><br>11996: परं पञ्चाशतं नार्यो वारमुख्याः समाद्रवन्। पाद्यादीनि प्रतिग्राह्य पूजया परयार्चयन्॥<br><br>11997: कालोपपन्नेन तदा स्वाद्वन्नेनाभ्यतर्पयन्। तस्य भुक्तवतस्तात तदन्तःपुरकाननम्॥<br><br>11998: सुरम्यं दर्शयामासुरेकैकश्येन भारत। क्रीडन्त्यश्च हसन्त्यश्च गायन्त्यश्चापिताः शुभम्॥<br><br>11999: उदारसत्त्वं सत्त्वज्ञाः स्त्रियः पर्यचरंस्तथा। आरणेयस्तु शुद्धात्मा निःसंदेहः स्वकर्मकृत्॥<br><br>12000: वश्येन्द्रियो जितक्रोधो न हृष्यति न कुप्यति। तस्मै शय्यासनं दिव्यं देवाह रत्नभूषितम्॥<br><br>12001: स्पास्तरणसंकीर्णं ददुस्ता: परमस्त्रियः। पादशौचं तु कृत्वैव शुकः संध्यामुपास्य च॥<br><br>12002: निषसादासने पुण्ये तमेवार्थं विचिन्तयन्। पूर्वरात्रे तु तत्रासौ भूत्वा ध्यानपरायणः॥<br><br>12003: मध्यरात्रे यथान्यायं निद्रामाहारयत् प्रभुः। ततो मुहूर्तादुत्थाय कृत्वा शौचमनन्तरम्॥<br><br>12004: स्त्रीभिः परिवृतो धीमान् ध्यानमेवान्वपद्यत॥<br><br>12005: अनेन विधिना काणि स्तदहःशेषमच्युतः। तां च रात्रिं नृपकुले वर्तयामास भारत॥<br><br>12006: भीष्म उवाच ततः स राजा जनको मन्त्रिभिः सह भारत। पुरः पुरोहितं कृत्वा सर्वाण्यन्तःपुराणि च॥<br><br>12007: आसनं च पुरस्कृत्य रत्नानि विविधानि च। शिरसा चार्घ्यमादाय गुरुपुत्रं समभ्यगात्॥<br><br>12008: स तदाऽऽसनमादाय बहुरत्नविभूषितम्। स्पर्धास्तरणसंस्तीर्णं सर्वतोभद्रमृद्धिमत्॥<br><br>12009: पुरोधसा संगृहीतं हस्तेनालभ्य पार्थिवः। प्रददौ गुरुपुत्राय शुकाय परमार्चितम्॥<br><br>12010: तत्रोपविष्टं तं कार्ष्णि शास्त्रतः प्रत्यपूजयत्। पाद्यं निवेद्य प्रथममर्थ्य गां च न्यवेदयत्॥<br><br>12011: स च तां मन्त्रवत्पूजां प्रत्यगृह्णाद् यथाविधि। प्रतिगुह्य तु तां पूजां जनकाद् द्विजसत्तमः॥<br><br>12012: गां चैव समनुज्ञाय राजानमनुमान्य च। पर्यपृच्छन्महातेजा राज्ञः कुशलमव्ययम्॥<br><br>12013: अनामयं च राजेन्द्र शुकः सानुचरस्य ह। अनशिष्टस्तु तेनासौ निषसाद सहानुगः॥<br><br>12014: उदारसत्त्वाभिजनो भूमौ राजा कृताञ्जलिः। कुशलं चाव्ययं चैव पृष्ट्वा वैयासकिं नृपः। किमागमनमित्येवं पर्यपृच्छत पार्थिवः॥<br><br>12015: शुक उवाच पित्राहमुक्तो भद्रं ते मोक्षधर्मार्थकोविदः। विदेहराजो याज्यो मे जनको नाम विश्रुतः॥<br><br>12016: तत्र गच्छस्व वै तूर्णं यदि ते हृदि संशयः। प्रवृत्तौ वा निवृत्तौ वा स ते च्छेत्स्यति संशयम्॥<br><br>12017: सोऽहं पितुर्नियोगात् त्वामुपप्रष्टुमिहागतः। तन्मे धर्मभृतां श्रेष्ठ यथावद् वक्तुर्महसि॥<br><br>12018: किं कार्यं ब्राह्मणेनेह मोक्षार्थश्च किमात्मकः। कथं च मोक्षः प्राप्तव्यो ज्ञानेन तपसाथवा॥<br><br>12019: जनक उवाच यत् कार्यं ब्राह्मणेनेह जन्मप्रभृति तच्छृणु। कृतोपनयनस्तात भवेद् वेदपरायणः॥<br><br>12020: तपसा गुरुवृत्त्या च ब्रह्मचर्येण वा विभो। देवतानां पितॄणां चाप्यनृणो ह्यनसूयकः॥<br><br>12021: वेदानधीत्य नियतो दक्षिणामपवर्त्य च। अभ्यनुज्ञामथ प्राप्य समावर्तेत वै द्विजः॥<br><br>12022: समावृत्तश्च गार्हस्थ्ये स्वदारनिरतो वसेत्। अनसूयुर्यथान्यायमाहिताग्निस्तथैव च॥<br><br>12023: उत्पाद्य पुत्रपौत्रं तु वन्याश्रमपदे वसेत्। तानेवाग्नीन् यथाशास्त्रमर्चयन्नतिथिप्रियः॥<br><br>12024: स वनेऽग्नीन् यथान्यायमात्मन्यारोप्य धर्मवित्। निर्द्वन्द्वो वीतरागात्मा ब्रह्माश्रमपदे वसेत्॥<br><br>12025: शुक उवाच उत्पन्ने ज्ञानविज्ञाने निर्द्वन्द्वे हृदि शाश्वते। किमवश्यं निवस्तव्यमाश्रमेषु भवेत् त्रिषु॥<br><br>12026: एतद् भवन्तं पृच्छामि तद् भवान् वक्तुमर्हति। यथा वेदार्थतत्त्वेन ब्रूहि मे त्वं जनाधिप॥<br><br>12027: जनक उवाच न विना ज्ञानविज्ञाने मोक्षस्याधिगमो भवेत्। न विना गुरुसम्बन्धं ज्ञानस्याधिगमः स्मृतः॥<br><br>12028: प्लावयिता तस्य ज्ञानं प्लव इहोच्यते। विज्ञाय कृतकृत्यस्तु तीर्णस्तदुभयं त्यजेत्॥<br><br>12029: अनुच्छेदाय लोकानामनुच्छेदाय कर्मणाम्। पूर्वैराचरितो धर्मश्चातुराश्रम्यसंकटः॥<br><br>12030: अनेन क्रमयोगेन बहुजातिषु कर्मणाम्। हित्वा शुभाशुभं कर्म मोक्षो नामेह लभ्यते॥<br><br>12031: भावितैः करणैश्चायं बहुसंसारयोनिषु। आसादयति शुद्धात्मा मोक्षं वै प्रथमाश्रमे॥<br><br>12032: तमासाद्य तु मुक्तस्य दृष्टार्थस्य विपश्चितः। त्रिष्वाश्रमेषु को न्वर्थो भवेत् परमभीप्सतः॥<br><br>12033: राजसांस्तामसांश्चैव नित्यं दोषान् विवर्जयेत्। सात्त्विकं मार्गमास्थाय पश्येदात्मानमात्मना॥<br><br>12034: सर्वभूतेषु चात्मानं सर्वभूतानि चात्मनि। सम्पश्यन्नोपलिप्येत जले वारिचरो यथा॥<br><br>12035: पक्षिवत् प्रवणादूर्ध्वममुत्रानन्त्यमश्नुते। विहाय देहान्निर्मुक्तो निर्द्वन्द्वः प्रशमं गतः॥<br><br>12036: अत्र गाथाः पुरा गीताः शृणु राज्ञा ययातिना। धार्यन्ते या द्विजैस्तात मोक्षशास्त्रविशारदैः॥<br><br>12037: ज्योतिरात्मनि नान्यत्र सर्वजन्तुषु तत् समम्। स्वयं च शक्यते द्रष्टुं सुसमाहितचेतसा॥<br><br>12038: न बिभेति परो यस्मान्न बिभेति पराच्च यः। यश्च नेच्छति न द्वेष्टि ब्रह्म सम्पद्यते तदा। ॥<br><br>12039: यदा भावं न कुरुते सर्वभूतेषु पापकम्। कर्मणा मनसा वाचा ब्रह्म सम्पद्यते तदा॥<br><br>12040: संयोज्य मनसाऽऽत्मानमीणूंमुत्सृज्य मोहनीम्। त्यक्त्वा कामं च मोहं च तदा ब्रह्मत्वमश्नुते॥<br><br>12041: यदा श्राव्ये च दृश्ये च सर्वभूतेषु चाप्ययम्। समो भवति निर्द्वन्द्वो ब्रह्म सम्पद्यते तदा॥<br><br>12042: यदा स्तुतिं च निन्दां च समत्वेनैव पश्यति। काञ्चनं चायसं चैव सुखं दुःखं तथैव च। ॥<br><br>12043: शीतमुष्णं तथैवार्थमनर्थं प्रियमप्रियम्। जीवितं मरणं चैव ब्रह्म सम्पद्यते तदा॥<br><br>12044: प्रसार्येह यथाङ्गानि कूर्मः संहरते पुनः। तथेन्द्रियाणि मनसा संयन्तव्यानि भिक्षुणा॥<br><br>12045: तमःपरिगतं वेश्म यथा दीपेन दृश्यते। तथा बुद्धिप्रदीपेन शक्य आत्मा निरीक्षितुम्॥<br><br>12046: एतत् सर्वं च पश्यामि त्वयि बुद्धिमतां वर। यच्चान्यदपि वेत्तव्यं तत्त्वतो वेद तद् भवान्॥<br><br>12047: ब्रह्मर्षे विदितश्चासि विषयान्तमुपागतः। गुरोस्तव प्रसादेन तव चैवोपशिक्षया॥<br><br>12048: तस्यैव च प्रसादेन प्रादुर्भूतं महामुने। ज्ञानं दिव्यं ममापीदं तेनासि विदितो मम॥<br><br>12049: अधिकं तव विज्ञानमधिका च गतिस्तव। अधिकं तव चैश्वर्यं तच्च त्वं नावबुध्यसे॥<br><br>12050: बाल्याद् वा संशयाद् वापि भयाद् वाप्यविमोक्षजात्। उत्पन्ने चापि विज्ञाने नाधिगच्छति तां गतिम्॥<br><br>12051: व्यवसायेन शुद्धेन मद्विधैश्छिन्नसंशयः। विमुच्य हृदयग्रन्थीनासादयति तां गतिम्॥<br><br>12052: भवांश्चोत्पन्नविज्ञानः स्थिरबुद्धिरलोलुपः। व्यवसायादृते ब्रह्मनासादयति तत्परम्॥<br><br>12053: नास्ति ते सुखदुःखेषु विशेषो नासि लोलुपः। नौत्सुक्यं नृत्यगीतेषु न राग उपजायते॥<br><br>12054: न बन्धुष्वनुबन्धस्ते न भयेष्वस्ति ते भयम्। पश्यामि त्वां महाभाग तुल्यलोष्टाश्मकाञ्चनम्॥<br><br>12055: अहं त्वामनुपश्यामि ये चाप्यन्ये मनीषिणः। आस्थितं परमं मार्गमक्षयं तमनामयम्॥<br><br>12056: यत् फलं ब्राह्मणस्येह मोक्षार्थश्च यदात्मकः। तस्मिन् वै वर्तसे ब्रह्मन् किमन्यत् परिपृच्छसि॥<br><br>12057: भीष्म उवाच एतच्छ्रुत्वा तु वचनं कृतात्मा कृतनिश्चयः। आत्मनाऽऽत्मानमास्थाय दृष्ट्वा चात्मानमात्मना। ॥<br><br>12058: कृतकार्यः सुखी शान्तस्तूष्णीं प्रायादुदङ्मुख। शैशिरं गिरिमुद्दिश्य सधर्मा मातरिश्वनः॥<br><br>12059: एतस्मिन्नेव काले तु देवर्षि रदस्तथा। हिमवन्तमियाद् द्रष्टुं सिद्धचारणसेवितम्॥<br><br>12060: तमप्सरोगणाकीर्णं शान्तस्वननिनादितम्। किन्नराणां सहस्रैश्च भृङ्गराजैस्तथैव च॥<br><br>12061: मद्गुभिः खजरीटैच विचित्रैर्जीवजीवकैः॥<br><br>12062: चित्रवर्णैर्मयूरैश्च केकाशतविराजितैः। राजहंससमूहैश्च कृष्णैः परभृतैस्तथा॥<br><br>12063: पक्षिराजो गरुत्मांश्च यं नित्यमधितिष्ठति। चत्वारो लोकपालाश्च देवाः सर्षिगणास्तथा॥<br><br>12064: तत्र नित्यं समायान्ति लोकस्य हितकाम्यया। विष्णुना यत्र पुत्रार्थे तपस्तप्तं महात्मना॥<br><br>12065: तत्रैव च कुमारेण बाल्ये क्षिप्ता दिवौकसः। शक्तिय॑स्ता क्षितितले त्रैलोक्यमवमन्य वै॥<br><br>12066: तत्रोवाच जगत् स्कन्दः क्षिपन् वाक्यमिदं तदा। योऽन्योऽस्ति मत्तोऽभ्यधिको विप्रा यस्याधिकं प्रियाः। । यो ब्रह्मण्यो द्वितीयोऽस्ति त्रिषु लोकेषु वीर्यवान्। साऽभ्युद्धरत् त्विमां शक्तिमथवा कम्पयत्विति॥<br><br>12067: तच्छ्रुत्वा व्यथिता लोकाः क इमामुद्धरेदिति। अथ देवगणं सर्वं सम्भ्रान्तेन्द्रियमानसम्॥<br><br>12068: अपश्यद् भगवान् विष्णुः क्षिप्तं सासुरराक्षसम्। किं त्वत्र सुकृतं कार्यं भवेदिति विचिन्तयन्॥<br><br>12069: अनामृष्य ततः क्षेपमवैक्षत च पावकिम्। सम्प्रगृह्य विशुद्धात्मा शक्तिं प्रज्वलितां तदा॥<br><br>12070: कम्पयामास सव्येन पाणिना पुरुषोत्तमः। शक्त्यां तु कम्प्यमानायां विष्णुना बलिना तदा॥<br><br>12071: मेदिनी कम्पिता सर्वा सशैलवनकानना। शक्तेनापि समुद्धर्तुं कम्पिता साभवत् तदा॥<br><br>12072: रक्षिता स्कन्दराजस्य धर्षणा प्रभविष्णुना। तां कम्पयित्वा भगवान् प्रह्लादमिदमब्रवीत्॥<br><br>12073: पश्य वीर्यं कुमारस्य नैतदन्यः करिष्यति। सोऽमृष्यमाणस्तद्वाक्यं समुद्धरणनिश्चितः॥<br><br>12074: जग्राह तां तदा शक्तिं न चैनां न व्यकम्पयत्। नादं महान्तं मुक्त्वा स मूछितो गिरिमूर्धनि॥<br><br>12075: विह्वल: प्रापतद् भूमौ हिरण्यकशिपोः सुतः। तत्रोत्तरां दिशं गत्वा शैलराजस्य पार्श्वतः॥<br><br>12076: तपोऽतप्यत दुर्धर्षं तात नित्यं वृषध्वजः। पावकेन परिक्षिप्तं दीप्यता यस्य चाश्रमम्॥<br><br>12077: आदित्यपर्वतं नाम दुर्धर्षमकृतात्मभिः। न तत्र शक्यते गन्तुं यक्षराक्षसदानवैः॥<br><br>12078: दशयोजनविस्तारमग्निज्वालासमावृतम्। भगवान् पावकस्तत्र स्वयं तिष्ठति वीर्यवान्॥<br><br>12079: सर्वान् विघ्नान् प्रशमयन् महादेवस्य धीमतः। दिव्यं वर्षसहस्रं हि पादेनैकेन तिष्ठतः॥<br><br>12080: देवान् संतापयंस्तत्र महादेवो महाव्रतः। ऐन्द्रीं तु दिशमास्थाय शैलराजस्य धीमतः॥<br><br>12081: विविक्ते पर्वततटे पाराशर्यो महातपाः। वेदानध्यापयामास व्यास: शिष्यान् महामतिः॥<br><br>12082: सुमन्तुं च महाभागं वैशम्पायनमेव च। जैमिनि च महाप्राज्ञं पैलं चापि तपस्विनम्॥<br><br>12083: यत्र शिष्यैः परिवृतो व्यास आस्ते महातपाः। तत्राश्रमपदं रम्यं ददर्श पितुरुत्तमम्। आरणेयो विशुद्धात्मा नभसीव दिवाकरः। अथ व्यास: परिक्षिप्तं ज्वलन्तमिव पावकम्॥<br><br>12084: ददृशे सुतमायान्तं दिवाकरसमप्रभम्। असज्जमा वृक्षेषु शैलेषु विषयेषु च। योगयुक्तं महात्मानं यथा बाणं गुणच्युतम्। ॥<br><br>12085: सोऽभिगम्य पितुः पादावगृह्णादरणीसुतः। यथोपजोषं तैश्चापि समागच्छन्महामुनिः॥<br><br>12086: ततो निवेदयामास पित्रे सर्वमशेषतः। शुको जनकराजेन संवादं प्रीतमानसः॥<br><br>12087: एवमध्यापयशिष्यान् व्यासः पुत्रं च वीर्यवान्। उवास हिमवत्पृष्ठे पाराशर्यो महामुनिः॥<br><br>12088: ततः कदाचिच्छिष्यास्तं परिवार्यावतस्थिरे। वेदाध्ययनसम्पन्नाः शान्तात्मानो जितेन्द्रियाः॥<br><br>12089: वेदेषु निष्ठां सम्प्राप्य साङ्गेष्वपि तपस्विनः। अथोचुस्ते तदा व्यासं शिष्याः प्राञ्जलयो गुरुम्॥<br><br>12090: शिष्या ऊचुः महता तेजसा युक्ता यशसा चापि वर्धिताः। एकं त्विदानीमिच्छामो गुरुणानुग्रहं कृतम्॥<br><br>12091: इति तेषां वचः श्रुत्वा ब्रह्मर्षिस्तानुवाच हा उच्यतामिति तद् वत्सा यद् वः कार्यं प्रियं मया॥<br><br>12092: एतद् वाक्यं गुरोः श्रुत्वा शिष्यास्ते हष्टमानसाः। पुनः प्राञ्जलयो भूत्वा प्रणम्य शिरसा गुरुम्॥<br><br>12093: ऊचुस्ते सहिता राजन्निदं वचनमुत्तमम्। यदि प्रीत उपाध्यायो धन्याः स्मो मुनिसत्तम॥<br><br>12094: काङ्क्षामस्तु वयं सर्वे वरं दातुं महर्षिणा। षष्ठः शिष्यो न ते ख्यातिं गच्छेदत्र प्रसीद नः॥<br><br>12095: चत्वारस्ते वयं शिष्या गुरुपुत्रश्च पञ्चमः। इह वेदाः प्रतिष्ठेरन्नेषः नः कासितो वरः॥<br><br>12096: शिष्याणां वचनं श्रुत्वा व्यासो वेदार्थतत्त्ववित्। पराशरात्मजो धीमान् परलोकार्थचिन्तकः॥<br><br>12097: उवाच शिष्यान् धर्मात्मा धन॑ नैःश्रेयसं वचः। ब्राह्मणाय सदा देयं ब्रह्म शुश्रूषवे तथा॥<br><br>12098: ब्रह्मलोके निवासं यो ध्रुवं समभिकासते। भवन्तो बहुलाः सन्तु वेदो विस्तार्यतामयम्॥<br><br>12099: नाशिष्ये सम्प्रदातव्यो नाव्रते नाकृतात्मनि। एते शिष्यगुणा: सर्वे विज्ञातव्या यथार्थतः॥<br><br>12100: नापरीक्षितचारित्रे विद्या देया कथंचन। यथा हि कनकं शुद्धं तापच्छेदनिकर्षणैः॥<br><br>12101: परीक्षेत तथा शिष्यानीक्षेत् कुलगुणादिभिः। न नियोज्याश्च वः शिष्या अनियोगे महाभये॥<br><br>12102: यथामति यथापाठं तथा विद्या फलिष्यति। सर्वस्तरतु दुर्गाणि सर्वो भद्राणि पश्यतु॥<br><br>12103: श्रावयेच्चतुरो वर्णान् कृत्वा ब्राह्मणमग्रतः। वेदस्याध्ययनं हीदं तच्च कार्यं महत् स्मृतम्॥<br><br>12104: स्तुत्यर्थमिह देवानां वेदाः सृष्टाः स्वयम्भुवा। यो निर्वदेत सम्मोहाद् ब्राह्मणं वेदपारगम्॥<br><br>12105: सोऽभिध्यानाद् ब्राह्मणस्य पराभूयाद संशयम्। यश्चाधर्मेण विब्रूयाद् यश्चाधर्मेण पृच्छति॥<br><br>12106: तयोरन्यतरः प्रति विद्वेषं चाधिगच्छति। एतद् वः सर्वमाख्यातं स्वाध्यायस्य विधिं प्रति। उपकुर्याच्च शिष्याणामेतच्च हृदि वो भवेत्॥<br><br>12107: भीष्म उवाच एतच्छ्रुत्वा गुरोर्वाक्यं व्यासशिष्या महौजसः। परिषस्वजिरे तदा॥<br><br>12108: उक्ताः स्मो यद् भगवता तदात्वायतिसंहितम्। तन्नो मनसि संरूढं करिष्यामस्तथा च तत्॥<br><br>12109: अन्योन्यं संविभाष्यैवं सुप्रीतमनसः पुनः। विज्ञापयन्ति स्म गुरुं पुनर्वाक्यविशारदाः॥<br><br>12110: शैलादस्मान्महीं गन्तुं कासितं नो महामुने। वेदान नेकथा कर्तुं यदि ते रुचितं प्रभो॥<br><br>12111: शिष्याणां वचनं श्रुत्वा पराशरसुतः प्रभुः। प्रत्युवाच ततो वाक्यं धर्मार्थसहितं हितम्॥<br><br>12112: क्षितिं वा देवलोकं वा गम्यतां यदि रोचते। अप्रमादश्च वः कार्यो ब्रह्म हि प्रचुरच्छलम्॥<br><br>12113: तेऽनुज्ञातास्ततः सर्वे गुरुणा सत्यवादिना। जग्मुः प्रदक्षिणं कृत्वा व्यासं मूर्धाभिवाद्य च॥<br><br>12114: अवतीर्य महीं तेऽथ चातुर्होत्रमकल्पयन्। संयाजयन्तो विप्रांश्च राजन्यांश्च विशस्तथा॥<br><br>12115: पूज्यमाना द्विजैर्नित्यं मोदमाना गृहे रताः। याजनाध्यापनरताः श्रीमन्तो लोकविश्रुताः॥<br><br>12116: अवतीर्णेषु शिष्येषु व्यासः पुत्रसहायवान्। तूष्णीं ध्यानपरो धीमानेकान्ते समुपाविशत्। १०। । तं ददर्शाश्रमपदे नारदः सुमहातपाः। अथैनमब्रवीत् काले मधुराक्षरया गिरा॥<br><br>12117: भो भो ब्रह्मर्षिवासिष्ठ ब्रह्मघोषो न वर्तते। एको ध्यानपरस्तूष्णीं किमास्से चिन्तयन्निव। ॥<br><br>12118: ब्रह्मघोषैविरहितः पर्वतोऽयं न शोभते। रजसा तमसा चैव सोमः सोपप्लवो यथा॥<br><br>12119: न भ्राजते यथापूर्वं निषादानामिवालयः। देवर्षिगणजुष्टोऽपि वेदध्वनिनिराकृतः॥<br><br>12120: ऋषयश्च हि देवाश्च गन्धर्वाश्च महौजसः। वियुक्ता ब्रह्मघोषेण न भ्राजन्ते यथा पुरा॥<br><br>12121: नारदस्य वचः श्रुत्वा कृष्णद्वैपायनोऽब्रवीत्। महर्षे यत् त्वया प्रोक्तं वेदवादविचक्षण॥<br><br>12122: एतन्मनोऽनुकूलं मे भवानर्हति भाषितुम्। सर्वज्ञः सर्वदर्शी च सर्वत्र च कुतूहली॥<br><br>12123: त्रिषु लोकेषु यद् भूतं सर्वं तव मते स्थितम्। तदाज्ञापय विप्रचे ब्रूहि किं करवाणि ते॥<br><br>12124: यन्मया समनुष्ठेयं ब्रह्मर्षे तदुदाहर। विमुक्तस्येहं शिष्यैर्मे नातिहृष्टमिदं मनः॥<br><br>12125: नारद उवाच अनाम्नायमला वेदा ब्राह्मणस्याव्रतं मलम्। मलं पृथिव्या वाहीका: स्त्रीणां कौतूहलं मलम्॥<br><br>12126: अधीयतां भवान् वेदान् सार्धं पुत्रेण धीमता। विधुन्वन् ब्रह्मघोषेण रक्षाभयकृतं तमः॥<br><br>12127: भीष्म उवाच नारदस्य वचः श्रुत्वा व्यासः परमधर्मवित्। तथेत्युवाच संहृष्टो वेदाभ्यासदृढव्रतः॥<br><br>12128: शुकेन सह पुत्रेण वेदाभ्यासमथाकरोत्। स्वरेणोच्चैः स शैक्ष्येण लोकानापूरयन्निव॥<br><br>12129: तयोरभ्यसतोरेव नानाधर्मप्रवादिनोः। वातोऽतिमात्रं प्रववौ समुद्रानिलवेजितः॥<br><br>12130: ततोऽनध्याय इति तं व्यासः पुत्रमवारयत्। शुको वारितमात्रस्तु कौतूहलसमन्वितः॥<br><br>12131: अपृच्छत् पितरं ब्रह्मन् कुतो वायुरभूदयम्। आख्यातुमर्हति भवान् वायोः सर्वं विचेष्टितम्॥<br><br>12132: शुकस्यैतद् वचः श्रुत्वा व्यासः परमविस्मितः। अनध्यायनिमित्तेऽस्मिन्निदं वचनमब्रवीत्॥<br><br>12133: दिव्यं ते चक्षुरुत्पन्नं स्वयं ते निर्मलं मनः। तमसा रजसा चापि त्यक्तः सत्त्वे व्यवस्थितः॥<br><br>12134: आदर्श स्वामिव च्छायां पश्यस्यात्मानमात्मना। व्यस्यात्मनि स्वयं वेदान् बुद्ध्या समनुचिन्तय॥<br><br>12135: देवयानचरो विष्णोः पितृयाणश्च तामसः। द्वावेतौ प्रेत्य पन्थानौ दिवं चाधश्च गच्छतः॥<br><br>12136: पृथिव्यामन्तरिक्षे च यत्र संवान्ति वायवः। सप्तैते वायुमार्गा वै तान् निबोधानुपूर्वशः। ॥<br><br>12137: तत्र देवगणाः साध्या महाभूता महाबलाः। तेषामप्यभवत् पुत्रः समानो नाम दुर्जयः॥<br><br>12138: उदानस्तस्य पुत्रोऽभूद् व्यानस्तस्याभवत् सुतः। अपानश्च ततो ज्ञेयः प्राणश्चापि ततोऽपरः॥<br><br>12139: अनपत्योऽभवत् प्राणो दुर्धर्षः शत्रुतापनः। पृथक् कर्माणि तेषां ते प्रवक्ष्यामि यथातथम्॥<br><br>12140: प्राणिनां सर्वतो वायुश्चेष्टां वर्तयते पृथक्। प्राणनाच्चैव भूतानां प्राण इत्यभिधीयते॥<br><br>12141: प्रेरयत्यभ्रसंघातान् धूमजांचोष्मजांश्च यः। प्रथमः प्रथमे मार्गे प्रवहो नाम योऽनिलः॥<br><br>12142: अम्बरे स्नेहमभ्येत्य विद्युयश्च महाद्युतिः। आवहो नाम संवाति द्वितीयः श्वसनो नदन्॥<br><br>12143: उदयं ज्योतिषां शश्वत् सोमादीनां करोति यः। अन्तर्देहेषु चोदानं यं वदन्ति मनीषिणः॥<br><br>12144: यश्चतुर्थ्य: समुद्रेभ्यो वायर्धारयते जलम्। उद्धत्याददते चापो जीमूतेभ्योऽम्बरेऽनिलः॥<br><br>12145: योऽद्भिः संयोज्य जीमूतान् पर्जन्याय प्रयच्छति। उद्वहो नाम बंहिष्ठस्तृतीयः स सदागतिः॥<br><br>12146: समूह्यमाना बहुधा येन नीताः पृथग् घनाः। वर्षमोक्षकृतारम्भास्ते भवन्ति घनाघनाः॥<br><br>12147: संहता येन चाविद्धा भवन्ति नदतां नदाः। रक्षणार्थाय सम्भूता मेघत्वमुपयान्ति च॥<br><br>12148: योऽसौ वहति भूतानां विमानानि विहायसा। चतुर्थः संवहो नाम वायुः स गिरिमर्दनः॥<br><br>12149: दारुणोत्पातसंचारो नभसः स्तनयित्नुमान्। पञ्चमः स महावेगो विवहो नाम मारुतः॥<br><br>12150: येन वेगवता रुग्णा रूक्षेण रुवता नगान्। वायुना सहिता मेघास्ते भवन्ति बलाहकाः॥<br><br>12151: यस्मिन् पारिप्लवा दिव्या वहन्त्यायो विहायसा। पुण्यं चाकाशगङ्गायास्तोयं विष्टभ्य तिष्ठति॥<br><br>12152: दुरात् प्रतिहतो यस्मिन्नेकरश्मिर्दिवाकरः। योनिरंशुसहस्रस्य येन भाति वसुन्धरा॥<br><br>12153: यस्मादाप्यायते सोमो निधिर्दिव्योऽमृतस्य च। षष्ठः परिवहो नाम स वायुर्जयतां वरः॥<br><br>12154: सर्वप्राणभृतां प्राणान् योऽन्तकाले निरस्यति। यस्य वानुवर्तेते मृत्युवैवस्वतावुभौ॥<br><br>12155: सम्यगन्वीक्षतां बुद्ध्या शान्तयाध्यात्मनित्यया। ध्यानाभ्यासाभिरामाणां योऽमृतत्वाय कल्पते॥<br><br>12156: यं समासाद्य वेगेन दिशोऽन्तं प्रतिपेदिरे। दक्षस्य दशपुत्राणां सहस्राणि प्रजापतेः॥<br><br>12157: येन स्पृष्टः पराभूतो यात्येव न निवर्तते। परावहो नाम परो वायुः स दुरतिक्रमः॥<br><br>12158: एवमेते दितेः पुत्रा मारुताः परमाद्भुताः। अनारतं ते संवान्ति सर्वगाः सर्वधारिणः॥<br><br>12159: एतत् तु महदाश्चर्यं यदयं पर्वतोत्तमः। कम्पितः सहसा तेन वायुनातिप्रवायता॥<br><br>12160: विष्णोनि:श्वासवातोऽयं यदा वेगसमीरितः। सहसोदीर्यते तात जगत् प्रव्यथते तदा॥<br><br>12161: तस्माद् ब्रह्मविदो वेदान् नाधीयन्तेऽतिवायति। वायोर्वायुभयं ह्युक्तं ब्रह्म तत्पीडितं भवेत्॥<br><br>12162: एतावदुक्त्वा वचनं पराशरसुतः : प्रभुः। उक्त्वा पुत्रमधीष्वेति व्योमगङ्गामगात् तदा॥<br><br>12163: एतावदुक्त्वा वचनं पराशरसुतः : प्रभुः। उक्त्वा पुत्रमधीष्वेति व्योमगङ्गामगात् तदा॥<br><br>12164: भीष्म उवाच एतस्मिन्नन्तरे शून्ये नारदः समुपागमत्। शुकं स्वाध्यायनिरतं वेदार्थान् वक्तुमीप्सितान्॥<br><br>12165: देवर्षि तु शुको दृष्ट्वा नारदं समुपस्थितम्। अर्थ्यपूर्वेण विधिना वेदोक्तेनाभ्यपूजयत्॥<br><br>12166: नारदोऽथाब्रवीत् प्रीतो ब्रूहि धर्मभृतां वर। केन त्वां श्रेयसा वत्स योजयामीति हृष्टवत्॥<br><br>12167: नारदस्य वचः श्रुत्वा शुकः प्रोवाच भारत। अस्मॅिल्लोके हितं यत् स्यात् तेन मां योक्तुमर्हसि॥<br><br>12168: नारद उवाच तत्त्वं जिज्ञासतां पूर्वमृषीणां भावितात्मनाम्। सनत्कुमारो भगवानिदं वचनमब्रवीत्॥<br><br>12169: नास्ति विद्यासमं चक्षुर्नास्ति सत्यसमं तपः। नास्ति रागसमं दुःखं नास्ति त्यागसमं सुखम्॥<br><br>12170: निवृत्तिः कर्मणः पापात् सततं पुण्यशीलता। सवृत्तिः समुदाचारः श्रेय एतदनुत्तमम्॥<br><br>12171: मानुष्यमसुखं प्राप्य यः सज्जति स मुह्यति। नालं स दुःखमोक्षाय संयोगो दुःखलक्षणम्॥<br><br>12172: सक्तस्य बुद्धिश्चलति मोहजालविवर्धनी। मोहजालावृतो दुःखमिह चामुत्र सोऽश्नुते॥<br><br>12173: सर्वोपायात् तु कामस्य क्रोधस्य च विनिग्रहः। कार्यः श्रेयोऽर्थिना तौ हि श्रेयोघातार्थमुद्यतौ॥<br><br>12174: नित्यं क्रोधात् तपो रक्षेच्छ्रियं रक्षेच्च मत्सरात्। विद्यां मानावमानाभ्यामात्मानं तु प्रमादतः॥<br><br>12175: आनृशंस्यं परो धर्मः क्षमा च परमं बलम्। आत्मज्ञानं परं ज्ञानं न सत्याद् विद्यते परम्॥<br><br>12176: सत्यस्य वचनं श्रेयः सत्यादपि हितं वदेत्। यद् भूतहितमत्यन्तमेतत् सत्यं मतं मम॥<br><br>12177: सर्वारम्भपरित्यागी निराशीनिष्परिग्रहः। येन सर्वं परित्यक्तं स विद्वान् स च पण्डितः॥<br><br>12178: इन्द्रियैरिन्द्रियार्थान् यश्चरत्यात्मवशैरिह। असज्जमानः शान्तात्मा निर्विकारः समाहितः॥<br><br>12179: आत्मभूतैरतद्भूतः सह चैव विनैव च। स विमुक्तः परं श्रेयो नचिरेणाधितिष्ठति॥<br><br>12180: अदर्शनमसंस्पर्शस्तथासम्भाषणं सदा। यस्य भूतैः सह मुने स श्रेयो विन्दते परम्॥<br><br>12181: न हिंस्यात् सर्वभूतानि मैत्रायणगतश्चरेत्। नेदं जन्म समासाद्य वैरं कुर्वीत केनचित्॥<br><br>12182: आकिञ्चन्यं सुसंतोषो निराशीस्त्वमचापलम्। एतदाहुः परं श्रेय आत्मज्ञस्य जितात्मनः॥<br><br>12183: परिग्रहं परित्यज्य भव तात जितेन्द्रियः। अशोकं स्थानमातिष्ठ इह चामुत्र चाभयम्॥<br><br>12184: निरामिषा न शोचन्ति त्यजेदामिषमात्मनः। परित्यज्यामिषं सौम्य दुःखतापाद् विमोक्ष्यसे॥<br><br>12185: तपोनित्येन दान्तेन मुनिना संयतात्मना। अजितं जेतुकामेन भाव्यं सङ्गेष्वसङ्गिना॥<br><br>12186: गुणसङ्गेष्वनासक्त एकचर्यारतः सदा। ब्राह्मणो नचिरादेव सुखमायात्यनुत्तमम्॥<br><br>12187: द्वन्द्वारामेषु भूतेषु य एको रमते मुनिः। विद्धि प्रज्ञानतृप्तं तं ज्ञानतृप्तो न शोचति॥<br><br>12188: शुभैर्लभति देवत्वं व्यामिश्रैर्जन्म मानुषम्। अशुभैश्चाप्यधो जन्म कर्मभिर्लभतेऽवशः॥<br><br>12189: तत्र मृत्युजरादुःखैः सततं समभिद्रुतः। संसारे पच्यते जन्तुस्तत्कथं नावबुद्ध्यसे॥<br><br>12190: अहिते हितसंज्ञस्त्वमधुवे ध्रुवसंज्ञकः। अनर्थे चार्थसंज्ञस्त्वं किमर्थं नावबुद्ध्यसे॥<br><br>12191: संवेष्ट्यमानं बहुभिर्मोहात् तन्तुभिरात्मजैः। कोषकार इवात्मानं वेश्यन् नावबुध्यसे॥<br><br>12192: अलं परिग्रहेणेह दोषवान् हि परिग्रहः। कृमिर्हि कोषकारस्तु बध्यते स परिग्रहात्॥<br><br>12193: पुत्रदारकुटुम्बेषु सक्ताः सीदन्ति जन्तवः। सर:पङ्कार्णवे मग्ना जीर्णा वनगजा इव॥<br><br>12194: महाजालसमाकृष्टान् स्थले मत्स्यानिवोद्धृतान्। स्नेहजालसमाकृष्टान् पश्य जन्तून् सुदुःखितान्॥<br><br>12195: कुटुम्बं पुत्रदारांश्च शरीरं संचयाश्च ये। पारक्यमधुवं सर्वं किं स्वं सुकृतदुष्कृतम्॥<br><br>12196: यदा सर्वं परित्यज्य गन्तव्यमवशेन ते। अनर्थे किं प्रसक्तस्त्वं स्वमर्थं नानुतिष्ठसि॥<br><br>12197: अविश्रान्तमनालम्बमपाथेयमदैशिकम्। तमःकान्तारमध्वानं कथमेको गमिष्यसि॥<br><br>12198: न हि त्वां प्रस्थितं कश्चित् पृष्ठतोऽनुगमिष्यति। सुकृतं दुष्कृतं च त्वां यास्यन्तमनुयास्यति॥<br><br>12199: विद्या कर्म च शौचं न ज्ञानं च बहुविस्तरम् अर्थार्थमनुसार्यन्ते सिद्धार्थश्च विमुच्यते॥<br><br>12200: निबन्धनी रज्जुरेषा या ग्रामे वसतो रतिः। छित्त्वैतां सुकृतो यान्ति नैनां छिन्दन्ति दुष्कृतः॥<br><br>12201: रूपकूलां मनःस्रोतां स्पर्शद्वीपां रसावहाम्। गन्धपङ्का शब्दजला स्वर्गमार्गदुरावहाम्॥<br><br>12202: क्षमारित्रां सत्यमयीं धर्मस्थैर्यवटारकाम्। त्यागवाताध्वगां शीघ्रां नौतार्यां तां नदी तरेत्॥<br><br>12203: त्यज धर्ममधर्म च तथा सत्यानृते त्यज। उभे सत्यानृते त्यक्त्वा येन त्यजसि तं त्यज। ॥<br><br>12204: त्यज धर्ममसंकल्पादधर्म चाप्यलिप्सया। उभे सत्यानृते बुद्ध्या बुद्धिं परमनिश्चयात्॥<br><br>12205: अस्थिस्थूणं स्नायुयुतं मांसशोणितलेपनम्। चर्मावनद्धं दुर्गन्धि पूर्ण मूत्रपुरीषयोः॥<br><br>12206: जराशोकसमाविष्टं रोगायतनमातुरम्। रजस्वलमनित्यं च भूतावासमिमं त्यज॥<br><br>12207: इदं विश्वं जगत् सर्वमजगच्चापि यद् भवेत्। महाभूतात्मकं सर्वं महद् यत् परमाश्रयात्॥<br><br>12208: इन्द्रियाणि च पञ्चैव तमः सत्त्वं रजस्तथा। इत्येष सप्तदशको राशिरव्यक्तसंज्ञकः॥<br><br>12209: सर्वैरिहेन्द्रियार्थश्च व्यक्ताव्यक्तैर्हि संहितः। चतुर्विंशक इत्येष व्यक्ताव्यक्तमयो गणः॥<br><br>12210: एतैः सर्वैः समायुक्तः पुमानित्यभिधीयते। त्रिवर्गं तु सुखं दुःखं जीवितं मरणं तथा॥<br><br>12211: य इदं वेद तत्त्वेन स वेद प्रभवाप्ययौ। पारम्पर्येण बोद्धव्यं ज्ञानानां यच्च किञ्चन॥<br><br>12212: इन्द्रियैर्गृह्यते यद् यत् तत् तद् व्यक्तमिति स्थितिः। अव्यक्तमिति विज्ञेयं लिङ्गग्राह्यमतीन्द्रियम्॥<br><br>12213: इन्द्रियैर्नियतैर्देही धाराभिरिव तर्प्यते। लोके विततमात्मानं लोकांश्चात्मनि पश्यति॥<br><br>12214: परावरदृशः शक्तिर्ज्ञानमूला न नश्यति। पश्यतः सर्वभूतानि सर्वावस्थासु सर्वदा॥<br><br>12215: सर्वभूतस्य संयोगो नाशुभेनोपपद्यते। ज्ञानेन विविधान् क्लेशानतिवृत्तस्य मोहजान्॥<br><br>12216: लोके बुद्धिप्रकाशेन लोकमार्गो न रिष्यते। अनादिनिधनं जन्तुमात्मनि स्थितमव्ययम्॥<br><br>12217: अकर्तारममूर्तं च भगवानाह तीर्थवित्। यो जन्तुः स्वकृतैस्तैस्तैः कर्मभिनित्यदुःखितः॥<br><br>12218: स दुःखप्रतिघातार्थं हन्ति जन्तूननेकधा। ततः कर्म समादत्ते पुनरन्यन्नवं बहु॥<br><br>12219: तप्यतेऽथ पुनस्तेन भुक्त्वापथ्यमिवातुरः। अजस्रमेव मोहान्धो दुःखेषु सुखसंज्ञितः॥<br><br>12220: बध्यते मथ्यते चैव कर्मभिर्मन्थवत् सदा। ततो निबद्धः स्वां योनि कर्मणामुदयादिह॥<br><br>12221: परिभ्रमति संसारं चक्रवद् बहुवेदनः। स त्वं निवृत्तबन्धुस्तु निवृत्तश्चापि कर्मतः॥<br><br>12222: सर्ववित् सर्वजित् सिद्धो भव भावविवर्जितः। संयमेन नवं बन्धं निवर्त्य तपसो बलात्। सम्प्राप्ता बहवः सिद्धिमप्यबाधां सुखोदयाम्॥<br><br>12223: नारद उवाच अशोकं शोकनाशार्थं शास्त्रं शान्तिकरं शिवम्। निशम्य लभते बुद्धिं तां लब्ध्वा सुखमेधते॥<br><br>12224: शोकस्थानसहस्राणि भयस्थानशतानि च। दिवसे दिवसे मूढमाविशन्ति न पण्डितम्॥<br><br>12225: तस्मादनिष्टनाशार्थमितिहासं निबोध मे। तिष्ठते चेद् वशे बुद्धिर्लभते शोकनाशनम्॥<br><br>12226: अनिष्टसम्प्रयोगाच्च विप्रयोगात् प्रियस्य च। मनुष्या मानसैर्दुःखैर्युज्यन्ते स्वल्पबुद्धयः॥<br><br>12227: द्रव्येषु समतीतेषु ये गुणास्तान् न चिन्तयेत्। न तानाद्रियमाणस्य स्नेहबन्धः प्रमुच्यते॥<br><br>12228: दोषदर्शी भवेत् तत्र यत्र रागः प्रवर्तते। अनिष्टवर्धितं पश्येत् तथा क्षिप्र विरज्यते॥<br><br>12229: नार्थो न धर्मो न यशो योऽतीतमनुशोचति। अप्यभावेन युज्येत तच्चास्य न निवर्तते। ॥<br><br>12230: गुणैर्भूतानि युज्यन्ते वियुज्यन्ते तथैव च। सर्वाणि नैतदेकस्य शोकस्थानं हि विद्यते॥<br><br>12231: मृतं वा यदि वा नष्टं योऽतीतमनुशोचति। दुःखेन लभते दु:खं द्वावनों प्रपद्यते॥<br><br>12232: नाश्रु कुर्वन्ति ये बुद्ध्या दृष्ट्वा लोकेषु संततिम्। सम्यक् प्रपश्यतः सर्वं नाश्रुकर्मोपपद्यते॥<br><br>12233: दुःखोपघाते शारीरे मानसे चाप्युपस्थिते। यस्मिन् न शक्यते कर्तुं यत्नस्तन्नानुचिन्तयेत्॥<br><br>12234: भैषज्यमेतद् दुःखस्य यदेतन्नानुचिन्तयेत्। चिन्त्यमानं हि न व्येति भूयश्चापि प्रवर्धते॥<br><br>12235: प्रज्ञया मानसं दुःखं हन्याच्छारीरमौषधैः। एतद् विज्ञानसामर्थ्य न बालैः समतामियात्॥<br><br>12236: अनित्यं यौवनं रूपं जीवितं द्रव्यसंचयः। आरोग्यं प्रियसंवासो गृध्येत् तत्र न पण्डितः॥<br><br>12237: न जानपदिकं दुःखमेकः शोचितुमर्हति। अशोचन् प्रतिकुर्वीत यदि पश्येदुपक्रमम्॥<br><br>12238: सुखाद् बहुतरं दुःखं जीविते नात्र संशयः। स्निग्धत्वं चेन्द्रियार्थेषु मोहान्मरणमप्रियम्॥<br><br>12239: परित्यजति यो दुःखं सुखं वाप्युभयं नरः। अभ्येति ब्रह्म सोऽत्यन्तं न तं शोचन्ति पण्डिताः। १७। । त्यज्यन्ते दुःखमर्था हि पालने न च ते सुखाः। दुःखेन चाधिगम्यते नाशमेषां न चिन्तयेत्॥<br><br>12240: अन्यामन्यां धनावस्थां प्राप्य वैशेषिकी नराः। अतृप्ता यान्ति विध्वंसं संतोषं यान्ति पण्डिता॥<br><br>12241: सर्वे क्षयान्ता निचयाः पतनान्ताः समुच्छ्रयाः। संयोगा विप्रयोगान्ता मरणान्तं हि जीवितम्॥<br><br>12242: अन्तो नास्ति पिपासायास्तुष्टिस्तु परमं सुखम्। तस्मात् संतोषमेवेह धनं पश्यन्ति पण्डिताः॥<br><br>12243: निमेषमात्रमपि हि वयो गच्छन्न तिष्ठति। स्वशरीरेष्वनित्येषु नित्यं किमनुचिन्तयेत्॥<br><br>12244: भूतेषु भावं संचिन्त्य ये बुद्ध्वा मनस: परम्। न शोचन्ति गताध्वानः पश्यन्तः परमां गतिम्॥<br><br>12245: संचिन्वानकमेवैनं कामानामवितृप्तकम्। व्याघ्रः पशुमिवासाद्य मृत्युरादाय गच्छति। ॥<br><br>12246: तथाप्युपायं सम्पश्येद् दुःखस्य परिमोक्षणम्। अशोचन् नारभेच्चैव मुक्तश्चाव्यसनी भवेत्॥<br><br>12247: शब्दे स्पर्शे च रूपे च गन्धेषु च रसेषु च। नोपभोगात् परं किंचिद् धनिनो वाधनस्य च॥<br><br>12248: प्राक्सम्प्रयोगाद् भूतानां नास्ति दुःखं परायणम्। विप्रयोगात् तु सर्वस्य न शोचेत् प्रकृतिस्थितः॥<br><br>12249: धृत्या शिश्नोदरं रक्षेत् पाणिपादं च चक्षुषा। चक्षुःश्रोत्रे च मनसा मनो वाचं च विद्यया॥<br><br>12250: प्रणयं प्रतिसंहृत्य संस्तुतेष्वितरेषु च। विचरेदसमुन्नद्धः स सुखी स च पण्डितः॥<br><br>12251: अध्यात्मरतिरासीनो निरपेक्षो निरामिषः। आत्मनैव सहायेन यश्चरेत् स सुखी भवेत्॥<br><br>12252: नारद उवाच सुखदुः दुःखविपर्यासो यदा समनुपद्यते। नैनं प्रज्ञा सुनीतं वा त्रायते नापि पौरुषम्॥<br><br>12253: स्वभावाद् यलमातिष्ठेद् यत्नवान् नावसीदति। जरामरणरोगेभ्यः प्रियमात्मानमुद्धरेत्॥<br><br>12254: रुजन्ति हि शरीराणि रोगाः शारीरमानसाः। सायका इव तीक्ष्णाग्राः प्रयुक्ता दृढधन्विभिः॥<br><br>12255: व्यथितस्य विधित्साभिस्ताम्यतो जीवितैषिणः। अवशस्य विनाशाय शरीरमपकृष्यते॥<br><br>12256: स्रवन्ति न निवर्तन्ते स्रोतांसि सरितामिव। आयुरादाय मर्त्यानां राज्यहानि पुनः पुनः॥<br><br>12257: व्यत्ययो ह्ययमत्यन्तं पक्षयोः शुक्लकृष्णयोः। जातान् माजरयति निमेषान् नावतिष्ठते॥<br><br>12258: सुखदुःखानि भूतानामजरो जरयत्यसौ। आदित्यो ह्यस्तमभ्येति पुनः पुनरुदेति च॥<br><br>12259: अदृष्टपूर्वानादाय भावानपरिशङ्कितान्। इष्टानिष्टान् मनुष्याणामस्तं गच्छन्ति रात्रयः॥<br><br>12260: योऽयमिच्छेद् यथाकामं कामानां तदवाप्नुयात्। यदि स्यान्न पराधीनं पुरुषस्य क्रियाफलम्॥<br><br>12261: संयताश्च हि दक्षाश्च मतिमन्तश्च मानवाः। दृश्यन्ते निष्फलाः संतः प्रहीणाः सर्वकर्मभिः॥<br><br>12262: अपरे बालिशा: सन्तो निर्गुणाः पुरुषाधमाः। आशीभिरप्यसंयुक्ता दृश्यन्ते सर्वकामिनः॥<br><br>12263: भूतानामपरः कश्चिद्धिंसायां सततोत्थितः। वञ्चनायां च लोकस्य स सुखेष्वेव जीर्यते॥<br><br>12264: अचेष्टमानमासीनं श्री: कञ्चिदुपतिष्ठते। कश्चित् कर्मानुसृत्यान्यो न प्राप्यमधिगच्छति॥<br><br>12265: अपराधं समाचक्ष्व पुरुषस्य स्वभावतः। शुक्रमन्यत्र सम्भूतं पुनरन्यत्र गच्छति॥<br><br>12266: तस्य योनौ प्रयुक्तस्य गर्भो भवति वा न वा। आम्रपुष्पोपमा यस्य निवृत्तिरुपलभ्यते॥<br><br>12267: केषाञ्चित् पुत्रकामानामनुसंतानमिच्छताम्। सिद्धौ प्रयतमानानां न चाण्डमुपजायते॥<br><br>12268: गर्भाच्चोद्विजमानानां क्रुद्धादाशीविषादिव। आयुष्माजायते पुत्रः कथं प्रेत इवाभवत्॥<br><br>12269: देवानिष्ट्वा तपस्तप्त्वा कृपणैः पुत्रगृद्धिभिः। दश मासान् परिधृता जायन्ते कुलपांसनाः॥<br><br>12270: अपरे धनधान्यानि भोगांश्च पितृसंचितान्। विपुलानभिजायन्ते लब्धास्तैरेव मङ्गलैः॥<br><br>12271: अन्योन्यं समभिप्रेत्य मैथुनस्य समागमे। उपद्रव इवाविष्टो योनि गर्भः प्रपद्यते॥<br><br>12272: शीघ्रं परशरीराणि च्छिन्नबीजं शरीरिणम्। प्राणिनं प्राणसंरोधे मांस.श्लेष्मविवेष्टितम्॥<br><br>12273: निर्दग्धं परदेहेऽपि परदेहं चलाचलम्। विनश्यन्तं विनाशान्ते नावि नावमिवाहितम्॥<br><br>12274: सङ्गत्या जठरे न्यस्तं रेतोबिन्दुमचेतनम्। केन यत्नेन जीवन्तं गर्भ त्वमिह पश्यसि॥<br><br>12275: अन्नपानानि जीर्यन्ते यत्र भक्षाश्च भक्षिताः। तस्मिन्नेवोदरे गर्भ: किं नान्नमिव जीर्यते॥<br><br>12276: गर्भे मूत्रपुरीषाणां स्वभावनियता गतिः। धारणे वा विसर्गे वा न कर्ता विद्यते वशः॥<br><br>12277: स्रवन्ति हुंदराद् गर्भा जायमानास्तथा परे। आगमेन तथान्येषां विनाश उपपद्यते॥<br><br>12278: एतस्माद् योनिसम्बन्धाद् यो जीवन् परिमुच्यते। प्रजां च लभते काञ्चित् पुनर्द्वन्द्वेषु सज्जति॥<br><br>12279: स तस्य सहजातस्य सप्तमी नवमीं दशाम्। प्राप्नुवन्ति ततः पञ्च न भवन्ति गतायुषः॥<br><br>12280: नाभ्युत्थाने मनुष्याणां योगाः स्युर्नात्र संशयः। व्याधिभिश्च विमथ्यन्ते व्याधैः क्षुद्रमृगा इव॥<br><br>12281: व्याधिभिर्मथ्यमानानां त्यजतां विपुलं धनम्। वेदनां नापकर्षन्ति यतमानाश्चिकित्सकाः॥<br><br>12282: ते चातिनिपुणा वैद्याः कुशलाः सम्भृतौषधाः। व्याधिभिः परिकृष्यन्ते मृगा व्याधैरिवार्दिताः॥<br><br>12283: ते पिबन्तः कषायांश्च सपौषि विविधानि च। दृश्यन्ते जरया भग्ना नगा नागैरिवोत्तमैः॥<br><br>12284: के वा भुवि चिकित्सन्ते रोगार्तान् मृगपक्षिणः। श्वापदानि दरिद्रांश्च प्रायो नार्ता भवन्ति ते॥<br><br>12285: घोरानपि दुराधर्षान् नृपतीनुग्रतेजसः। आक्रम्याददते रोगाः पशून् पशुगणा इव॥<br><br>12286: इति लोकमनाक्रन्दं मोहशोकपरिप्लुतम्। स्रोतसा सहसाऽऽक्षिप्तं ह्रियमाणं बलीयसा॥<br><br>12287: न धनेन न राज्येन नोग्रेण तपसा तथा। स्वभावमतिवर्तन्ते ये नियुक्ताः शरीरिणः॥<br><br>12288: न म्रियेरन् न जीर्येरन् सर्वे स्युः सर्वकामिनः। नाप्रियं प्रति पश्येयुरुत्थानस्य फले सति॥<br><br>12289: उपर्युपरि लोकस्य सर्वो गन्तुं समीहते। यतते च यथाशक्ति न च तद् वर्तते तथा॥<br><br>12290: ऐश्वर्यमदमत्तांश्च मत्तान् मद्यमदेन च। अप्रमत्ताः शठाञ्छूरा विक्रान्ताः पर्युपासते॥<br><br>12291: क्लेशाः परिनिवर्तन्ते केषाञ्चिदसमीक्षिताः। स्वं स्वं च पुनरन्येषां न किंचिदधिगम्यते। ॥<br><br>12292: महच्च फलवैषम्यं दृश्यते कर्मसंधिषु। वहन्ति शिबिकामन्ये यान्त्यन्ये शिबिकागताः॥<br><br>12293: सर्वेषामृद्धिकामानामन्ये रथपुरःसुराः। मनुष्याश्च गतस्त्रीकाः शतशो विविधस्त्रियः॥<br><br>12294: द्वन्द्वारामेषु भूतेषु गच्छन्त्येकैकशो नराः। इदमन्यत् पदं पश्य मात्र मोहं करिष्यसि॥<br><br>12295: त्यज धर्ममधर्मं च उभे सत्यानृते त्यज। उभे सत्यानृते त्यक्त्वा येन त्यजसि तं त्यज॥<br><br>12296: एतत् ते परमं गुह्यमाख्यातमृषिसत्तम। येन देवाः परित्यज्य मर्त्यलोकं दिवं गताः॥<br><br>12297: नारदस्य वचः श्रुत्वा शुकः परमबुद्धिमान्। संचिन्त्य मनसा धीरो निश्चयं नाध्यगच्छत॥<br><br>12298: पुत्रदारैर्महान् क्लेशो विद्याम्नाये महाञ्च्छ्रमः। किं नु स्याच्छाश्वतं स्थानमल्पक्लेशं महोदयम्॥<br><br>12299: ततो मुहूर्तं संचिन्त्य निश्चितां गतिमात्मनः। परावरज्ञो धर्मस्य परां नैःश्रेयसी गतिम्॥<br><br>12300: कथं त्वहमसंश्लिष्टो गच्छेयं गतिमुत्तमाम्। नावर्तेयं यथा भूयो योनिसंकरसागरे॥<br><br>12301: परं भावं हि काङ्क्षामि यत्र नावर्तते पुनः। सर्वसङ्गान् परित्यज्य निश्चितो मनसा गतिम्॥<br><br>12302: तत्र यास्यामि यत्रात्मा शमं मेऽधिगमिष्यति। अक्षयश्चाव्ययश्चैव यत्र स्थास्यामि शाश्वतः॥<br><br>12303: न तु योगमृते शक्या प्राप्तुं सा परमा गतिः। अवबन्धो हि बुद्धस्य कर्मभिर्नोपपद्यते॥<br><br>12304: तस्माद् योगं समास्थाय त्यक्त्वा गृहकलेवरम्। वायुभूतः प्रवेक्ष्यामि तेजोराशिं दिवाकरम्॥<br><br>12305: न ह्येष क्षयतां याति सोमः सुरगणैर्यथा। कम्पितः पतते भूमिं पुनश्चैवाधिरोहति॥<br><br>12306: क्षीयते हि सदा सोमः पुनश्चैवाभिपूर्यते। नेच्छाम्येवं विदित्वैते ह्रासवृद्धी पुनः पुनः॥<br><br>12307: रविस्तु संतापयते लोकान् रश्मिभिरुल्बणैः। सर्वतस्तेज आदत्ते नित्यमक्षयमण्डलः॥<br><br>12308: अतो मे रोचते गन्तुमादित्यं दीप्ततेजसम्। अत्र वत्स्यामि दुर्धर्षो निःशङ्केनान्तरात्मना॥<br><br>12309: सूर्यस्य सदने चाहं निक्षिप्येदं कलेवरम्। ऋषिभिः सह यास्यामि सौरं तेजोऽतिदुःसहम्॥<br><br>12310: आपृच्छामि नगान् नागान् गिरिमुर्वी दिशो दिवम्। देवदानवगन्धर्वान् पिशाचोरगराक्षसान्॥<br><br>12311: । लोकेषु सर्वभूतानि प्रवेक्ष्यामि न संशयः। पश्यन्तु योगवीर्यं मे सर्वे देवाः सहर्षािभिः॥<br><br>12312: ६ अथानुज्ञाप्य तमृर्षि नारदं लोकविश्रुतम्। तस्मादनुज्ञां सम्प्राप्य जगाम पितरं प्रति॥<br><br>12313: सोऽभिवाद्य महात्मानं कृष्णद्वैपायनं मुनिम्। शुकः प्रदक्षिणं कृत्वा कृष्णमापृष्टवान् मुनिम्॥<br><br>12314: श्रुत्वा चर्षिस्तद् वचनं शुकस्य प्रीतो महात्मा पुनराह चैनम्। भो भो पुत्र स्थीयतां तावदद्य यावच्चक्षुः प्रीणयामि त्वदर्थे॥<br><br>12315: निरपेक्षः शुको भूत्वा नि:स्नेहो मुक्तसंशयः। मोक्षमेवानुसंचिन्त्य गमनाय मनो दधे॥<br><br>12316: पितरं सम्परित्यज्य जगाम मुनिसत्तमः। कैलासपृष्ठं विपुलं सिद्धसंघनिषेवितम्॥<br><br>12317: भीष्म उवाच गिरिशृङ्ग समारुह्य सुतो व्यासस्य भारत। समे देशे विविक्ते स निःशलाक उपाविशत्॥<br><br>12318: धारयामास चात्मानं यथाशास्त्रं यथाविधि। पादप्रभृतिगात्रेषु क्रमेण क्रमयोगवित्॥<br><br>12319: ततः स प्राङ्मुखो विद्वानादित्ये नचिरोदिते। पाणिपादं समादाय विनीतवदुपाविशत्॥<br><br>12320: न तत्र पक्षिसंघातो न शब्दो नातिदर्शनम्। यत्र वैयासकिधीमान् योक्तुं समुपचक्रमे॥<br><br>12321: स ददर्श तदाऽऽत्मानं सर्वसंगविनिःसृतम्। प्रजहास ततो हासं शुकः सम्प्रेक्ष्य तत्परम्॥<br><br>12322: स पुनर्योगमास्थाय मोक्षमार्गोपलब्धये। महायोगेश्वरो भूत्वा सोऽत्यकामद् विहायसम्॥<br><br>12323: ततः प्रदक्षिणं कृत्वा देवर्षि नारदं ततः। निवेदयामास च तं स्वं योगं परमर्षये। ॥<br><br>12324: शुक उवाच दृष्टो मार्गः प्रवृत्तोऽस्मि स्वस्ति तेऽस्तु तपोधन। त्वत्प्रसादाद् गमिष्यामि गतिमिष्टां महाद्युते॥<br><br>12325: नारदेनाभ्यनुज्ञात: शुको द्वैपायनात्मजः। अभिवाद्य पुनर्योगमास्थायाकाशमाविशत्॥<br><br>12326: कैलासपृष्ठादुत्पत्य स पपात दिवं तदा। अन्तरिक्षचरः श्रीमान् वायुभूतः सुनिश्चितः॥<br><br>12327: तमुद्यन्तं द्विजश्रेष्ठं वैनतेयसमद्युतिम्। ददृशुः सर्वभूतानि मनोमारुतरंहसम्॥<br><br>12328: व्यवसायेन लोकांस्त्रीन् सर्वान् सोऽथ विचिन्तयन्। आस्थितो दीर्घमध्वानं पावकार्कसमप्रभः॥<br><br>12329: तमेकमनसं यान्तमव्यग्रमकुतोभयम्। ददृशुः सर्वभूतानि जङ्गमानि चराणि च॥<br><br>12330: यथाशक्ति यथान्यायं पूजां वै चक्रिरे तदा। पुष्पवर्षेच दिव्यैस्तमवचक्रुर्दिवौकसः॥<br><br>12331: तं दृष्ट्वा विस्मिताः सर्वे गन्धर्वाप्सरसां गणाः। ऋषयश्चैव संसिद्धाः परं विस्मयमागताः। १५॥<br><br>12332: अन्तरिक्षगतः कोऽयं तपसा सिद्धिमागतः। अध:कायोर्ध्ववक्त्रश्च नेत्रैः समभिरज्यते॥<br><br>12333: ततः परमधर्मात्मा त्रिषु लोकेषु विश्रुतः। भास्करं समुदीक्षन् स प्राङ्मुखो वाग्यतोऽगमत्॥<br><br>12334: शब्देनाकाशमखिलं पूरयन्निव सर्वशः। तमापतन्तं सहसा दृष्ट्वा सर्वाप्सरोगणाः॥<br><br>12335: सम्भ्रान्तमनसो राजन्नासन् परमविस्मिताः। दैवतं कतमं ह्येतदुत्तमां गतिमास्थितम्। सुनिश्चितमिहायाति विमुक्तमिव निःस्पृहम्॥<br><br>12336: ततः समभिचक्राम मलयं नाम पर्वतम्। उर्वशी पूर्वचित्तिश्च यं नित्यमुपसेवतः॥<br><br>12337: तस्य ब्रह्मर्षि पुत्रस्य विस्मयं ययतुः परम्। अहो बुद्धिसमाधानं वेदाभ्यासरते द्विजे॥<br><br>12338: अचिरेणैव कालेन नभश्चरति चन्द्रवत्। पितृशुश्रूषया बुद्धिं सम्प्राप्तोऽयमनुत्तमाम्॥<br><br>12339: पितृभक्तो दृढतपा: पितुः सुदयितः सुतः। अनन्यमनसा तेन कथं पित्रा विसर्जितः॥<br><br>12340: उर्वश्या वचनं श्रुत्वा शुकः परमधर्मवित्। उदैक्षत दिशः सर्वा वचने गतमानसः॥<br><br>12341: सोऽन्तरिक्षं महीं चैव सशैलवनकाननाम्। विलोकयामास तदा सरांसि सरितस्तथा। ॥<br><br>12342: ततो द्वैपायनसुतं बहुमानात् समन्ततः। कृताञ्जलिपुटाः सर्वा निरीक्षन्ते स्म देवताः॥<br><br>12343: अब्रवीत् तास्तदा वाक्यं शुकः परमधर्मवित्। पिता यद्यनुगच्छेन्मां क्रोशमानः शुकेति वै॥<br><br>12344: ततः प्रतिवचो देयं सवेरेव समाहितः। एतन्मे स्नेहतः सर्वे वचनं कर्तुमर्हथ॥<br><br>12345: शुकस्य वचनं श्रुत्वा दिशः सर्वाः सकाननाः। समुद्राः सरितः शैलाः प्रत्यूचुस्तं समन्ततः॥<br><br>12346: यथाऽऽज्ञापयसे विप्र बाढमेवं भविष्यति। ऋषेळहरतो वाक्यं प्रतिवक्ष्यामहे वयम्॥<br><br>12347: भीष्म उवाच इत्येवमुक्त्वा वचनं ब्रह्मर्षिः सुमहातपाः। प्रातिष्ठत शुकः सिद्धिं हित्वा दोषांश्चतुर्विधान्॥<br><br>12348: तमो हृष्टविधं हित्वा जहौ पञ्चविधं रजः। ततः सत्त्वं जहौ धीमांस्तदद्भुतमिवाभवत्॥<br><br>12349: ततस्तस्मिन् पदे नित्ये निर्गुणे लिङ्गवर्जिते। ब्रह्मणि प्रत्यतिष्ठत् स विधूमोऽग्निरिव ज्वलन्॥<br><br>12350: उल्कापाता दिशा दाहो भूमिकम्पस्तथैव च। प्रादुर्भूतः क्षणे तस्मिंस्तदद्भुतमिवाभवत्॥<br><br>12351: दुमाः शाखाश्च मुमुचुः शिखराणि च पर्वताः। निर्घातशब्दैश्च गिरिहिमवान् दीर्यतीव ह॥<br><br>12352: न बभासे सहस्रांशुर्न जज्वाल च पावकः। ह्रदाश्च सरितश्चैव चुक्षुभुः सागरास्तथा॥<br><br>12353: ववर्ष वासवस्तोयं रसवच्च सुगन्धि च। ववौ समीरणश्चापि दिव्यगन्धवहः शुचिः॥<br><br>12354: स शृङ्गे प्रथमे दिव्ये हिमवन्मेरुसम्भवे। संश्लिष्टे श्वेतपीते द्वे रुक्मरूप्यमये शुभे॥<br><br>12355: शतयोजनविस्तारे तिर्यगूर्वं च भारत। उदीची दिशमास्थाय रुचिरे संददर्श ह॥<br><br>12356: सोऽविशङ्केन मनसा तदैवाभ्यपतच्छुकः। ततः पर्वतशृङ्गे द्वे सहसैव द्विधाकृते॥<br><br>12357: अदृश्येतां महाराज तदद्भुतमिवाभवत्। ततः पर्वत शृङ्गाभ्यां सहसैव विनिःसृतः॥<br><br>12358: न च प्रतिजघानास्य स गति पर्वतोत्तमः। ततो महानभूच्छब्दो दिवि सर्वदिवौकसाम्॥<br><br>12359: गन्धर्वाणामृषीणां च ये च शैलनिवासिनः। दृष्ट्वा शुकमतिक्रान्तं पर्वतं च द्विधाकृतम्॥<br><br>12360: साधु साध्विति तत्रासीन्नादः सर्वत्र भारत। स पूज्यमानो देवैश्च गन्धर्वैर्ऋषिभिस्तथा। ॥<br><br>12361: यक्षराक्षससंघेश्च विद्याधरगणैस्तथा। दिव्यैः पुष्पैः समाकीर्णमन्तरिक्षं समन्ततः॥<br><br>12362: आसीत् किल महाराज शुकाभितपने तदा। ततो मन्दाकिनी रम्यामुपरिष्टादभिव्रजन्॥<br><br>12363: शुको ददर्श धर्मात्मा पुष्पितदुमकाननाम्। तस्यां क्रीडन्त्यभिरतास्ते चैवाप्सरसां गणाः॥<br><br>12364: शून्याकारं निराकाराः शुकं दृष्ट्वा विवाससः। तं प्रक्रामन्तमाज्ञाय पिता स्नेहसमन्वितः॥<br><br>12365: उत्तमा गतिमास्थाय पृष्ठतोऽनुससार ह। शुकस्तु मारुतादूर्ध्वं गति कृत्वान्तरिक्षगाम्॥<br><br>12366: दर्शयित्वा प्रभावं स्वं ब्रह्मभूतोऽभवत् तदा। महायोगगतिं त्वन्यां व्यासोत्थाय महातपाः॥<br><br>12367: निमेषान्तरमात्रेण शुकाभिपतनं ययौ। स ददर्श द्विधा कृत्वा पर्वताग्रं शुकं गतम्॥<br><br>12368: शशंसुर्ऋषयस्तत्र कर्म पुत्रस्य तत् तदा। ततः शुकेति दीर्पण शब्देनाक्रन्दितस्तदा॥<br><br>12369: स्वयं पित्रा स्वरेणोच्चैस्त्रील्लोकाननुनाद्य वै। शुकः सर्वगतो भूत्वा सर्वात्मा सर्वतोमुखः। :॥<br><br>12370: प्रत्यभाषत धर्मात्मा भो शब्देनानुनादयन्। तत एकाक्षरं नादं भोरित्येव समीरयन्॥<br><br>12371: प्रत्याहरज्जगत् सर्वमुच्चैः स्थावरजङ्गमम्। ततः प्रभृति चाद्यापि शब्दानुच्चारितान् पृथक्॥<br><br>12372: गिरिगह्वरपृष्ठेषु व्याहरन्ति शुकं प्रति। अन्तर्हितः प्रभावं तु दर्शयित्वा शुकस्तदा॥<br><br>12373: गुणान् संत्यज्य शब्दादीन् पदमभ्यगमत् परम्। महिमानं तु तं दृष्ट्वा पुत्रस्यामिततेजसः॥<br><br>12374: निषसाद गिरिप्रस्थे पुत्रमेवानुचिन्तयन्। ततो मन्दाकिनीतीरे क्रीडन्तोऽप्सरसां गणाः॥<br><br>12375: आसाद्य तमृषि सर्वाः सम्भ्रान्ता गतचेतसः। जले निलिल्यिरे काश्चित् काश्चिद् गुल्मान् प्रपेदिरे। । २९ वसनान्याददुः काश्चित् तं दृष्ट्वा मुनिसत्तमम्। तां मुक्ततां तु विज्ञाय मुनिः पुत्रस्य वै तदा। ॥<br><br>12376: सक्ततामात्मनश्चैव प्रीतोऽभूद् व्रीडितश्च ह॥<br><br>12377: तं देवगन्धर्ववृतो महर्षिगणपूजितः। पिनाकहस्तो भगवानभ्यागच्छत शंकरः॥<br><br>12378: तमुवाच महादेवः सान्त्वपूर्वमिदं वचः। पुत्रशोकाभिसंतप्तं कृष्णद्वैपायनं तदा॥<br><br>12379: अग्नेर्भूमेरपां वायोरन्तरिक्षस्य चैव ह। वीर्येण सदृशः पुत्रः पुरा मत्तस्त्वया वृतः॥<br><br>12380: स तथालक्षणो जातस्तपसा तव सम्भृतः। मम चैव प्रसादेन ब्रह्मतेजोमयः शुचिः॥<br><br>12381: स गतिं परमां प्राप्तो दुष्प्रापामजितेन्द्रियैः। दैवतैरपि विप्रर्षे तं त्वं किमनुशोचसि॥<br><br>12382: यावत् स्थास्यन्ति गिरयो यावत् स्थास्यन्ति सागराः। तावत् तवाक्षया कीर्तिः सपुत्रस्य भविष्यति॥<br><br>12383: छायां स्वपुत्रसदृशी सर्वतोऽनपगां सदा। द्रक्ष्यसे त्वं च लोकेऽस्मन् मत्प्रसादान्महामुने॥<br><br>12384: सोऽनुनीतो भगवता स्वयं रुद्रेण भारत। छायां पश्यन् समावृत्तः स मुनिः परया मुदा॥<br><br>12385: इति जन्म गतिश्चैव शुकस्य भरतर्षभ। विस्तरेण समाख्याता यन्मां त्वं परिपृच्छसि॥<br><br>12386: एतदाचष्ट मे राजन् देवर्षिर्नारदः पुरा। व्यासश्चैव महायोगी संजल्पेषु पदे पदे॥<br><br>12387: इतिहासमिमं पुण्यं मोक्षधर्मोपसंहितम्। धारयेद् यः शमपरः स गच्छेत् परमां गतिम्॥<br><br>12388: युधिष्ठिर उवाच गृहस्थो ब्रह्मचारी वा वानप्रस्थोऽथ भिक्षुकः। य इच्छेत् सिद्धिमास्थातुं देवतां कां यजेत सः॥<br><br>12389: कुतो ह्यस्य ध्रुवः स्वर्गः कुतो नैःश्रेयसं परम्। विधिना केन जुहुयाद् दैव पित्र्यं तथैव च॥<br><br>12390: मुक्तश्च कां गतिं गच्छेन्मोक्षचैव किमात्मकः। स्वर्गतश्चैव किं कुर्याद् येन न च्यवते दिव॥<br><br>12391: देवतानां च को देवः पितॄणां च पिता तथा। तस्मात् परतरं यच्च तन्मे ब्रूहि पितामह॥<br><br>12392: भीष्म उवाच गूढं मां प्रश्नवित् प्रश्नं पृच्छसे त्वमिहानघ। न ह्येतत् तर्कया शक्यं वक्तुं वर्षशतैरपि॥<br><br>12393: ऋते देवप्रसादाद् वा राजन् ज्ञानागमेन वा। गहनं ह्येदाख्यानं व्याख्यातव्यं तवारिहन्॥<br><br>12394: अत्राप्युदाहरन्तीममितिहासं पुरातनम्। नारदस्य च संवादमृषेर्नारायणस्य च॥<br><br>12395: नारायणो हि विश्वात्मा चतुर्मूर्तिः सनातनः। धर्मात्मजः सम्बभूव पितैवं मेऽभ्यभाषत॥<br><br>12396: कृते युगे महाराज पुरा स्वायम्भुवेऽन्तरे। नरो नारायणश्चैव हरिः कृष्णः स्वयम्भुवः॥<br><br>12397: तेषां नारायणनरौ तपस्तेपतुरव्ययौ। बदर्याश्रममासाद्य शकटे कनकामये॥<br><br>12398: अष्टचक्रं हि तद् यानं भूतयुक्तं मनोरमम्। तत्राद्यौ लोकनाथौ तौ कृशौ धमनिसंततौ॥<br><br>12399: तपसा तेजसा चैव दुर्निरीक्ष्यौ सुरैरपि। यस्य प्रसादं कुर्वाते स देवौ द्रष्टुमर्हति॥<br><br>12400: नूनं तयोरनुमते हृदि हृच्छयचोदितः। महामेरोगिरेः शृङ्गात् प्रच्युतो गन्धमादनम्॥<br><br>12401: नारदः सुमहद्भूतं सर्वलोकानचीचरत्। तं देशमगमद् राजन् बदर्याश्रममाशुगः॥<br><br>12402: तयोराह्निकवेलायां तस्य कौतूहलं त्वभूत्। इदं तदास्पदं कृत्स्नं यस्मिल्लोकाः प्रतिष्ठिताः॥<br><br>12403: सदेवासुरगन्धर्वाः सकिन्नरमहोरगाः। एका मूर्तिरियं पूर्वं जाता भूयश्चतुर्विधा॥<br><br>12404: धर्मस्य कुलसंताने धर्मादेभिर्विवर्धितः। अहो ह्यनुगृहीतोऽद्य धर्म एभिः सुरैरह॥<br><br>12405: नरनारायणाभ्यां च कृष्णेन हरिणा तथा। अत्र कृष्णो हरिश्चैव कस्मिंश्चित् कारणान्तरे॥<br><br>12406: स्थितौ धर्मोत्तरौ होतो तथा तपसि धिष्ठितौ। एतौ हि परमं धाम कानयोराह्निकक्रिया॥<br><br>12407: पितरौ सर्वभूतानां दैवतं च यशस्विनौ। कां देवतां तु यजतः पितॄन् वा कान् महामती॥<br><br>12408: इति संचिन्त्य मनसा भक्त्या नारायणस्य तु। सहसा प्रादुरभवत् समीपे देवयोस्तदा॥<br><br>12409: कृते दैवे च पित्र्ये च ततस्ताभ्यां निरीक्षितः। पूजितश्चैव विधिना यथाप्रोक्तेन शास्त्रतः॥<br><br>12410: तद् दृष्ट्वा महदाश्चर्यमपूर्वं विधिविस्तरम्। उपोपविष्टः सुप्रीतो नारदो भगवानृषिः॥<br><br>12411: नारायणं संनिरीक्ष्य प्रसन्नेनान्तरात्मना। नमस्कृत्वा महादेवमिदं वचनमब्रवीत्॥<br><br>12412: नारद उवाच वेदेषु सपुराणेषु साङ्गोपाङ्गेषु गीयसे। त्वमजः शाश्वतो धाता मातामृतमनुत्तमम्॥<br><br>12413: प्रतिष्ठितं भूतभव्यं त्वयि सर्वमिदं जगत्। चत्वारो ह्याश्रमा देव सर्वे गार्हस्थ्यमूलकाः॥<br><br>12414: यजन्ते त्वामहरहर्नानामूर्तिसमास्थितम्। पिता माता च सर्वस्य जगतः शाश्वतो गुरुः। कं त्वद्य यजसे देवं पितरं कं न विद्महे॥<br><br>12415: श्री भगवानुवाच अवाच्यमेतद् वक्तव्यमात्मगुह्यं सनातनम्। तव भक्तिमतो ब्रह्मन् वक्ष्यामि तु यथातथम्॥<br><br>12416: यत् तत् सूक्ष्ममविज्ञेयमव्यक्तमचलं ध्रुवम्। इन्द्रियैरिन्द्रियार्थश्च सर्वभूतैश्च वर्जितम्॥<br><br>12417: स ह्यन्तरात्मा भूतानां क्षेत्रज्ञश्चेति कथ्यते। त्रिगुणव्यतिरिक्तो वै पुरुषश्चेति कल्पितः॥<br><br>12418: तस्मादव्यक्तमुत्पन्नं त्रिगुणं द्विजसत्तम। अव्यक्ता व्यक्तभावस्था या सा प्रकृतिरव्यया॥<br><br>12419: तां योनिमावयोर्विद्धि योऽसौ सदसदात्मकः। आवाभ्यां पूज्यतेऽसौ हि दैवे पित्र्ये च कल्प्यते॥<br><br>12420: नास्ति तस्मात् परोऽन्यो हि पिता देवोऽथवा द्विज। आत्मा हि नः स विज्ञेयस्ततस्तं पूजयावहे॥<br><br>12421: तेनैषा प्रथिता ब्रह्मन् मर्यादा लोकभाविनी। दैवं पित्र्यं च कर्तव्यमिति तस्यानुशासनम्॥<br><br>12422: ब्रह्मा स्थाणुर्मनुर्दक्षो भृगुर्धर्मस्तपो यमः। मरीचिरङ्गिराऽत्रिश्च पुलस्त्यः पुलहः क्रतुः॥<br><br>12423: वसिष्ठः परमेष्ठी च विवस्वान् सोम एव च। कर्दमश्चापि यः प्रोक्तः क्रोधो विक्रीत एव च॥<br><br>12424: एकविंशतिरुत्पन्नास्ते प्रजापतयः स्मृताः। तस्य देवस्य मर्यादां पूजयन्तः सनातनीम्॥<br><br>12425: दैवं पित्र्यं च सततं तस्य विज्ञाय तत्त्वतः। आत्मप्राप्तानि च ततः प्राप्नुवन्ति द्विजोत्तमाः॥<br><br>12426: स्वर्गस्था अपि ये केचित् तान् नमस्यन्ति देहिनः। ते तत्प्रसादाद् गच्छन्ति तेनादिष्टफलां गतिम्॥<br><br>12427: ये हीनाः सप्तदशभिर्गुणैः कर्मभिरेव च। कला:पञ्चदश त्यक्त्वा ते मुक्ता इति निश्चयः॥<br><br>12428: मुक्तानां तु गतिर्ब्रह्मन् क्षेत्रज्ञ इति कल्पिता। स हि सर्वगुणश्चैव निर्गुणश्चैव कथ्यते॥<br><br>12429: दृश्यते ज्ञानयोगेन आवां च प्रसृतौ ततः। एवं ज्ञात्वा तमात्मानं पूजयावः सनातनम्॥<br><br>12430: तं वेदाश्चाश्रमाश्चैव नानामतसमास्थिताः। भक्त्या सम्पूजयन्त्याशु गतिं चैषां ददाति सः॥<br><br>12431: ये तु तद्भाविता लोके ह्येकान्तित्वं समास्थिताः। एतदभ्यधिकं तेषां यत् ते तं प्रविशन्त्यत्॥<br><br>12432: इति गुह्यसमुद्देशस्तव नारद कीर्तितः। भक्त्या प्रेम्णा च विप्रर्षे अस्मद्भक्त्या च ते श्रुतः॥<br><br>12433: इति गुह्यसमुद्देशस्तव नारद कीर्तितः। भक्त्या प्रेम्णा च विप्रर्षे अस्मद्भक्त्या च ते श्रुतः॥<br><br>12434: भीष्म उवाच स एवमुक्तो द्विपदां वरिष्ठो नारायणेनोत्तमपूरुषेण। जगाद वाक्यं द्विपदां वरिष्ठं नारायणं लोकहिताधिवासम्॥<br><br>12435: नारद उवाच यदर्थमात्रप्रभवेण जन्म कृतं त्वया धर्मगृहे चतुर्धा! तत्साध्यतां लोकहितार्थमद्य गच्छामि द्रष्टुं प्रकृतिं तवाद्याम्॥<br><br>12436: पूजां गुरूणां सततं करोमि परस्य गुह्यं न तु भिन्नपूर्वम्। वेदाः स्वधीता मम लोकनाथ तप्तं तपो नानृतमुक्तपूर्वम्॥<br><br>12437: गुप्तानि चत्वारि यथागमं मे शत्रौ च मित्रे च समोऽस्मि नित्यम्। तं चादिदेवं सततं प्रपन्न एकान्तभावेन वृणोम्यजस्रम्॥<br><br>12438: एभिर्विशेषैः परिशुद्धसत्त्व: कस्मान्न पश्येयमनन्तमीशम्। तत्पारमेष्ठ्यस्य वचो निशम्य नारायणः शाश्वतधर्मगोप्ता॥<br><br>12439: गच्छेति तं नारदमुक्तवान् स सम्पूजयित्वाऽऽत्मविधिक्रियाभिः। ततो विसृष्टः परमेष्ठिपुत्रः सोऽभ्यर्चयित्वा तमृर्षि पुराणम्॥<br><br>12440: स्ततोऽधिमेरौ सहसा निलिल्ये। मेकान्तमासाद्य गिरेः स शृङ्गे॥<br><br>12441: आलोकयन्नुत्तरपश्चिमेन ददर्श चाप्यद्भुतमुक्तरूपम्। क्षीरोदधेर्योत्तरतो हि द्वीपः श्वेतः स नाम्ना प्रथितो विशालः॥<br><br>12442: मेरोः सहस्रः स हि योजनानां द्वात्रिंशतोर्ध्वं कविभिनिरुक्तः। अनिन्द्रियाश्चानशनाश्च तत्र निष्पन्दहीनाः सुसुगन्धिनस्ते॥<br><br>12443: श्चक्षुर्मुषः पापकृतां नराणाम्। वज्रास्थिकायाः सममानोन्माना दिव्यावयवरूपाः शुभसारोपेताः॥<br><br>12444: छत्राकृतिशीर्षा मेघौघनिनादाः सममुष्कचतुष्का राजीवच्छतपादाः। षष्ट्या दन्तैर्युक्ताः शुक्लैरष्टाभिर्दष्ट्राभिर्ये जिह्वाभिर्ये विश्ववक्त्रं लेलिह्यन्ते सूर्यप्रख्यम्॥<br><br>12445: देवं भक्त्या विश्वोत्पन्न यस्मात् सर्वे लोकाः सम्प्रसूताः। वेदा धर्मा मुनयः शान्ता देवाः सर्वे तस्य निसर्गः॥<br><br>12446: युधिष्ठिर उवाच अनिन्द्रिया निराहारा अनिष्पन्दाः सुगन्धिनः। कथं ते पुरुषा जाताः का तेषां गतिरुत्तमा॥<br><br>12447: ये च मुक्ता भवन्तीह नरा भरतसत्तम। तेषां लक्षणमेतद्धि तच्छ्वेतद्वीपवासिनाम्॥<br><br>12448: तस्मान्मे संशयं छिन्धि परं कौतूहलं हि मे। त्वं हि सर्वकथारामस्त्वां चैवोपाश्रिता वयम्॥<br><br>12449: भीष्म उवाच विस्तीर्णैषा कथा राजन् श्रुता मे पितृसंनिधौ। यैषा तव हि वक्तव्या कथासारो हि सा मता॥<br><br>12450: राजोपरिचरो नाम बभूवाधिपतिर्भुवः। आखण्डलसखः ख्यातो भक्तो नारायणं हरिम्॥<br><br>12451: धार्मिको नित्यभक्तश्च पितुर्नित्यमतन्द्रितः। साम्राज्यं तेन सम्प्राप्तं नारायणवरात् पुरा॥<br><br>12452: सात्वतं विधिमास्थाय प्राक् सूर्यमुखनिःसृतम्। पूजयामास देवेशं तच्छेषेण पितामहान्॥<br><br>12453: पितृशेषेण विप्रांश्च संविभज्याश्रितांश्च सः! शेषान्नभुक् सत्यपरः सर्वभूतेष्वहिंसकः॥<br><br>12454: सर्वभावेन भक्तः स देवदेवं जनार्दनम्। अनादिमध्यनिधनं लोककर्तारमव्ययम्॥<br><br>12455: तस्य नारायणे भक्तिं वहतोऽमित्रकर्षिणः। एकशय्यासनं देवो दत्तवान् देवराट् स्वयम्॥<br><br>12456: आत्मराज्यं धनं चैव कलत्रं वाहनं तथा। यत्तद्भागवतं सर्वमिति तत् प्रोक्षितं सदा॥<br><br>12457: काम्यनैमित्तिका राजन् यज्ञियाः परमक्रियाः। सर्वाः सात्वतमास्थाय विधि चक्रे समाहितः॥<br><br>12458: पाञ्चरात्रविदो मुख्यास्तस्य गेहे महात्मनः। प्रायणं भगवत्प्रोक्तं भुञ्जते वाग्रभोजनम्॥<br><br>12459: तस्य प्रशासतो राज्यं धर्मेणामित्रघातिनः। नानृता वाक् समभवन्मनो दुष्टं न चाभवत्॥<br><br>12460: न च कायेन कृतवान् स पापं परमण्वपि। ये हि ते ऋषयः ख्याताः सप्त चित्रशिखण्डिनः॥<br><br>12461: तैरेकमतिभिर्भूत्वा यत् प्रोक्तं शास्रमुत्तमम्। वेदैश्चतुर्भिः समितं कृतं मेरौ महागिरौ॥<br><br>12462: आस्यैः सप्तभिरुद्गीण लोकधर्ममनुत्तमम्। मरीचिरत्र्यङ्गिरसौ पुलस्त्यः पुलहः क्रतुः। वसिष्ठश्च महातेजास्ते हि चित्रशिखण्डिनः॥<br><br>12463: सप्त प्रकृतयो ह्येतास्तथा स्वायम्भुवोऽष्टमः। एताभिर्धार्यते लोकस्ताभ्यः शास्त्रं विनिःसृतम्॥<br><br>12464: एकाग्रमनसो दान्ता मुनयः संयमे रताः। भूतभव्यभविष्यज्ञाः सत्यधर्मपरायणाः॥<br><br>12465: इदं श्रेय इदं ब्रह्म इदं हितमनुत्तमम्। लोकान् संचिन्त्य मनसा ततः शास्त्रं प्रचक्रिरे॥<br><br>12466: तत्र धर्मार्थकामा हि मोक्षः पश्चाच्च कीर्तितः। मर्यादा विविधाश्चैव दिवि भूमौ च संस्थिताः॥<br><br>12467: आराध्य तपसा देवं हरिं नारायणं प्रभुम्। दिव्यं वर्षसहस्रं वै सर्वे ते ऋषिभिः सह॥<br><br>12468: नारायणानुशास्ता हि तदा देवी सरस्वती। विवेश तानृषीन् सर्वाल्लोकानां हितकाम्यया॥<br><br>12469: ततः प्रवर्तिता सम्यक् तपोविद्भिर्द्विजातिभिः। शब्दे चार्थे च हेतो च एषा प्रथमसर्गजा॥<br><br>12470: आदादेव हि तच्छास्त्रमोंकारस्वरपूजितम्। ऋषिभिः श्रावितं यत्र तत्र कारुणिको ह्यसौ॥<br><br>12471: ततः प्रसन्नो भगवाननिर्दिष्टशरीरगः। ऋषीनुवाच तान् सर्वानदृश्यः पुरुषोत्तमः॥<br><br>12472: कृतं शतसहस्रं हि श्लोकानादिमुत्तमम्। लोकतन्त्रस्य कृत्स्नस्य यस्माद् धर्मः प्रवर्तते। ॥<br><br>12473: प्रवृत्तौ च निवृत्तौ च यस्मादेतद् भविष्यति। यजुर्ऋक्सामभिर्जुष्टमथर्वांगिरसैस्तथा॥<br><br>12474: यथा प्रमाणं हि मया कृतो ब्रह्मा प्रसादतः। रुद्रश्च क्रोधजो विप्रा यूयं प्रकृतयस्तथा॥<br><br>12475: सूर्याचन्द्रमसौ वायुभूमिरापोऽग्निरेव च। सर्वे च नक्षत्रगणा यच्च भूताभिशब्दितम्॥<br><br>12476: अधिकारेषु वर्तन्ते यथास्वं ब्रह्मवादिनः। सर्वे प्रमाणं हि यथा तथा तच्छास्त्रमुत्तमम्॥<br><br>12477: भविष्यति प्रमाणं वै एतन्मदनुशासनम्। तस्मात् प्रवक्ष्यते धर्मान् मनुः स्वायम्भुवः स्वयम्॥<br><br>12478: उशना बृहस्पतिश्चैव यदोत्पन्नौ भविष्यतः। तदा प्रवक्ष्यतः शास्त्रं युष्मन्मतिभिरुद्धृतम्॥<br><br>12479: स्वायम्भुवेषु धर्मेषु शास्त्रे चौशनसे कृते। बृहस्पतिमते चैव लोकेषु प्रतिचारिते॥<br><br>12480: युष्मत्कृतमिदं शास्त्रं प्रजापालो वसुस्ततः। बृहस्पतिसकाशाद् वै प्राप्स्यते द्विजसत्तमाः॥<br><br>12481: स हि सद्भावितो राजा मद्भक्तश्च भविष्यति। तेन शास्त्रेण लोकेषु क्रियाः सर्वाः करिष्यति॥<br><br>12482: एतद्धि युष्मच्छास्त्राणां शास्त्रमुत्तमसंज्ञितम्। एतदर्थ्यं च धर्म्यं च रहस्यं चैतदुत्तमम्॥<br><br>12483: अस्य प्रवर्तनाच्चैव प्रजावन्तो भविष्यथ। स च राजश्रिया युक्तो भविष्यति महान् वसुः॥<br><br>12484: संस्थिते तु नृपे तस्मिशास्त्रमेतत् सनातनम्। अन्तर्धास्यति तत् सर्वमेतद् वः कथितं मया॥<br><br>12485: एतावदुक्त्वा वचनमदृश्यः पुरुषोत्तमः। विसृज्य तानृषीन् सर्वान् कामपि प्रसृतो दिशम्॥<br><br>12486: ततस्ते लोकपितरः सर्वलोकार्थचिन्तकाः। प्रावर्तयन्त तच्छास्त्रं धर्मयोनि सनातनम्॥<br><br>12487: उत्पन्नेऽङ्गिरसे चैव युगे प्रथमकल्पिते। साङ्गोपनिषदं शास्त्रं स्थापयित्वा बृहस्पतौ॥<br><br>12488: जग्मुर्यथेप्सितं देशं तपसे कृतनिश्चयाः। धारणाः सर्वलोकानां सर्वधर्मप्रवर्तकाः॥<br><br>12489: जग्मुर्यथेप्सितं देशं तपसे कृतनिश्चयाः। धारणाः सर्वलोकानां सर्वधर्मप्रवर्तकाः॥<br><br>12490: भीष्म उवाच ततोऽतीते महाकल्पे उत्पन्नेऽङ्गिरसः सुते। बभूवुर्निर्वृता देवा जाते देवपुरोहिते॥<br><br>12491: बृहद् ब्रह्म महच्चेति शब्दाः पर्यायवाचकाः। एभिः समन्वितो राजन् गुणैर्विद्वान् बृहस्पतिः॥<br><br>12492: तस्य शिष्यो बभूवाग्यो राजोपरिचरो वसुः। अधीतवांस्तदा शास्त्रं सम्यक् चित्रशिखण्डिजम्॥<br><br>12493: स राजा भावितः पूर्वं दैवेन विधिना वसुः। पालयामास पृथिवीं दिवमाखण्डलो यथा॥<br><br>12494: तस्य यज्ञो महानासीदश्वमेधो महात्मनः। बृहस्पतिरुपाध्यायस्तत्र होता बभूव ह॥<br><br>12495: प्रजापतिसुताश्चात्र सदस्याश्चाभवंस्त्रयः। एकतश्च द्वितश्चैव त्रितश्चैव महर्षयः॥<br><br>12496: धनुषाख्योऽथ रैभ्यश्च अर्वावसुपरावसू। ऋषिर्मेधातिथिश्चैव ताण्ड्यश्चैव महानृषिः॥<br><br>12497: ऋषिः शान्तिर्महाभागस्तथा वेदशिराश्च यः। ऋषिश्रेष्ठश्च कपिल: शालिहोत्रपिता स्मृतः॥<br><br>12498: आद्यः कठस्तैत्तिरिश्च वैषम्पायनपूर्वजः। कण्वोऽथ देवहोत्रश्च एते षोडश कीर्तिताः॥<br><br>12499: सम्भूताः सर्वसम्भारास्तस्मिन् राजन् महाक्रतौ। न तत्र पशुघातोऽभूत् स राजैवं स्थितोऽभवत्॥<br><br>12500: अहिंस्रः शुचिरक्षुद्रो निराशीः कर्मसंस्तुतः। आरण्यकपदोद्भूता भागास्तत्रोपकल्पिताः॥<br><br>12501: प्रीतस्ततोऽस्य भगवान् देवदेवः पुरातनः। साक्षात् तं दर्शयामास सोऽदृश्योऽन्येन केनचित्॥<br><br>12502: स्वयं भागमुपाघ्राय पुरोडाशं गृहीतवान्। अदृश्येन हृतो भागो देवेन हरिमेधसा॥<br><br>12503: बृहस्पतिस्ततः क्रुद्धः स्रुचमुद्यम्य वेगितः। आकाशं जन् स्रुचः पातै रोषादश्रूण्यवर्तयत्॥<br><br>12504: उवाच चोपरिचरं मया भागोऽयमुद्यतः। ग्राह्यः स्वयं हि देवेन मत्प्रत्यक्षं न संशयः॥<br><br>12505: युधिष्ठिर उवाच उद्यता यज्ञभागा हि साक्षात् प्राप्ताः सुरैरिह। किमर्थमिह न प्राप्तो दर्शनं स हरिविभुः॥<br><br>12506: भीष्म उवाच ततः स तं समुद्भूतं भूमिपालो महान् वसुः। प्रसादयामास मुनि सदस्यास्ते च सर्वशः॥<br><br>12507: ऊचुश्चैनमसम्भ्रान्ता न रोषं कर्तुमर्हसि। नैष धर्मः कृतयुगे यस्त्वं रोषमचीकृथाः॥<br><br>12508: अरोषणो ह्यसौ देवो यस्य भागोऽयमुद्यतः। न शक्यः स त्वया द्रष्टुमस्माभिर्वा बृहस्पते॥<br><br>12509: यस्य प्रसादं कुरुते स वैतं द्रष्टुमर्हति। एकतद्वितत्रिताश्चोचुस्ततश्चित्रशिखण्डिनः॥<br><br>12510: वयं हि ब्रह्मणः पुत्रा मानसाः परिकीर्तिताः। गताः निःश्रेयसार्थं हि कदाचिद् दिशमुत्तराम्॥<br><br>12511: तप्त्वा वर्षसहस्राणि चरित्वा तप उत्तमम्। एकपादाः स्थिताः सम्यक् काष्ठभूताः समाहिताः॥<br><br>12512: मेरोरुत्तरभागे तु क्षीरोदस्यानुकूलतः। स देशो यत्र नस्तप्तं तपः परमदारुणम्॥<br><br>12513: कथं पश्येम हि वयं देवं नारायणात्मकम्। वरेण्यं वरदं तं वै देवदेवं सनातनम्॥<br><br>12514: कथं पश्येम हि वयं देवं नारायणं त्विति। अथ व्रतस्यावभृथे वागुवाचाशरीरिणी॥<br><br>12515: स्निग्धगम्भीरया वाचा प्रहर्षणकरी विभो। सुतप्तं वस्तपो विप्राः प्रसन्नेनान्तरात्मना॥<br><br>12516: यूयं जिज्ञासवो भक्ताः कथं द्रक्ष्यथ तं विभुम्। क्षीरोदधेरुत्तरतः श्वेतद्वीपो महाप्रभः॥<br><br>12517: तत्र नारायणपरा मानवाश्चन्द्रवर्चसः। एकान्तभावोपगतास्ते भक्ताः पुरुषोत्तमम्॥<br><br>12518: ते सहस्रार्चिषं देवं प्रविशन्ति सनातनम्। अनिन्द्रिया निराहारा अनिष्पन्दाः सुगन्धिनः॥<br><br>12519: एकान्तिनस्ते पुरुषाः श्वेतद्वीपनिवासिनः। गच्छध्वं तत्र मुनयस्तत्रात्मा मे प्रकाशितः॥<br><br>12520: अथ श्रुत्वा वयं सर्वे वाचं तामशरीरिणीम्। यथाख्यातेन मार्गेण तं देशं प्रतिपेदिरे॥<br><br>12521: प्राप्य श्वेतं महाद्वीपं तच्चित्तास्तद्दिदृक्षवः। ततोऽस्मदृष्टिविषयस्तदा प्रतिहतोऽभवत्॥<br><br>12522: न च पश्याम पुरुषं तत्तेजोहृतदर्शनाः। ततो नः प्रादुरभवद् विज्ञानं देवयोगजम्॥<br><br>12523: न किलातप्ततपसा शक्यते द्रष्टुमञ्जसा। ततः पुनर्वर्षशतं तप्त्वा तात्कालिकं महत्॥<br><br>12524: व्रतावसाने च शुभान् नरान् ददृशिरे वयम्। श्वेतांश्चन्द्रप्रतीकाशान् सर्वलक्षणलक्षितान्॥<br><br>12525: नित्याञ्जलिकृतान् ब्रह्म जपतः प्रागुदङ्मुखान्। मानसो नाम स जपो जप्यते तैर्महात्मभिः॥<br><br>12526: तेनैकाग्रमनस्त्वेन प्रीतो भवति वै हरिः। याभवन्मुनिशार्दूल भाः सूर्यस्य युगक्षये॥<br><br>12527: एकैकस्य प्रभा तादृक् साभवन्मानवस्य ह। तेजोनिवासः स द्वीप इति वै मेनिरे वयम्॥<br><br>12528: न तत्राभ्यधिकः कश्चित् सर्वे ते समतेजसः। अथ सूर्यसहस्रस्य प्रभां युगपदुत्थिताम्॥<br><br>12529: सहसा दृष्टवन्तः स्म पुनरेव बृहस्पते। सहिताश्चाभ्यधावन्त ततस्ते मानवा दुतम्॥<br><br>12530: कृताञ्जलिपुटा हृष्टा नम इत्येव वादिनः। ततो हि वदतां तेषामश्रौष्म विपुलं ध्वनिम्॥<br><br>12531: बलिः किलोपहियते तस्य देवस्य तैनरैः। वयं तु तेजसा तस्य सहसा हृतचेतसः॥<br><br>12532: न किंचिदपि पश्यामो हतचक्षुर्बलेन्द्रियाः। एकस्तु शब्दो विततः श्रुतोऽसमाभिरुदीरितः॥<br><br>12533: जितं ते पुण्डरीकाक्ष नमस्ते विश्वभावन। नमस्तेऽस्तु हृषीकेश महापुरुषपूर्वज॥<br><br>12534: इति शब्दः श्रुतोऽस्माभिः शिक्षाक्षरसमन्वितः। एतस्मिन्नन्तरे वायुः सर्वगन्धवहः शुचिः॥<br><br>12535: दिव्यान्युवाह पुष्पाणि कर्मण्याश्चौषधीस्तथा। तैरिष्टः पञ्चकालज्ञैर्हरिरेकान्तिभिर्नरै॥<br><br>12536: भक्त्या परमया युक्तैर्मनोवाक्कर्मभिस्तदा। नूनं तत्रागतो देवो यथा तैर्वागुदीरिता॥<br><br>12537: वयं त्वेनं न पश्यामो मोहितास्तस्य मायया। मारुते संनिवृत्ते च बलौ च प्रतिपादिते॥<br><br>12538: चिन्ताव्याकुलितात्मानो जाता: स्मोऽङ्गिरसां वर। मानवानां सहस्रेषु तेषु वै शुद्धयोनिषु॥<br><br>12539: अस्मान् न कश्चिन्मनसा चक्षुषा वाप्यपूजयत्। तेऽपि स्वस्था मुनिगणा एकभावमनुव्रताः॥<br><br>12540: नास्मासु दधिरे भावं ब्रह्मभावमनुष्ठिताः। ततोऽस्मान् सुपरिश्रान्तां स्तपसा चातिकर्शितान्॥<br><br>12541: उवाच स्वस्थं किमपि भूतं तत्राशरीरकम्। देव उवाच दृष्टा वः पुरुषाः श्वेताः सर्वेन्द्रियविवर्जिताः॥<br><br>12542: दृष्टो भवति देवेश एभिर्दृष्टैद्विजोत्तमैः। गच्छध्वं मुनयः सर्वे यथागतभितोऽचिरात्॥<br><br>12543: न स शक्यस्त्वभक्तेन द्रष्टुं देवः कथंचन। कामं कालेन महता एकान्तित्वमुपागतः॥<br><br>12544: शक्यो द्रष्टुं स भगवान् प्रभामण्डलदुर्दशः। महत् कार्यं च कर्तव्यं युष्माभिर्द्विजसत्तमाः॥<br><br>12545: इतः कृतयुगेऽतीते विपर्यासं गतेऽपि च। वैवस्वतेऽन्तरे विप्राः प्राप्ते त्रेतायुगे पुनः॥<br><br>12546: ततस्तदद्भुतं वाक्यं निशम्यैवामृतोपमम्॥<br><br>12547: तस्य प्रसादात् प्राप्ताः स्मो देशमीप्सितमञ्जसा। एवं सुतपसा चैव हव्यकव्यैस्तथैव च॥<br><br>12548: देवोऽस्माभिर्न दृष्टः स कथं त्वं द्रष्टुमर्हसि। नारायणो महद्भूतं विश्वसृग्धव्यकव्यभुक॥<br><br>12549: अनादिनिधनोऽव्यक्तो देवदानवपूजितः। एवमेकतवाक्येन द्वितत्रितमतेन च॥<br><br>12550: अनुनीतः सदस्यैश्च बृहस्पतिरुदारधीः। समापयत् ततो यज्ञं दैवतं समपूजयत्॥<br><br>12551: समाप्तयज्ञो राजापि प्रजां पालितवान् वसुः। ब्रह्मशापाद् दिवो भ्रष्टः प्रविवेश महीं ततः॥<br><br>12552: स राजा राजशार्दूल सत्यधर्मपरायणः। अन्तर्भूमिगतश्चैव सततं धर्मवत्सलः॥<br><br>12553: नारायणपरो भूत्वा नारायणजपं जपन्। तस्यैव च प्रसादेन पुनरेवोत्थितस्तु सः॥<br><br>12554: महीतलाद् गतः स्थानं ब्रह्मणः समनन्तरम्। परां गतिमनुप्राप्त इति नैष्ठिकमञ्जसा॥<br><br>12555: युधिष्ठिर उवाच यदा भगवतोऽत्यर्थमासीद् राजा महान् वसुः। किमर्थं स परिभ्रष्टो विवेश विवरं भुवः॥<br><br>12556: भीष्म उवाच अत्राप्युदाहरन्तीममितिहासं पुरातनम्। ऋषीणां चैव संवादं त्रिदशानां च भारत॥<br><br>12557: अजेन यष्टव्यमिति प्राहुर्देवा द्विजोत्तमान्। स च च्छागोऽप्यजो ज्ञेयो नान्यः पशुरिति स्थितिः॥<br><br>12558: ऋषय ऊचुः बीजैर्यज्ञेषु यष्टव्यमिति वै वैदिकी श्रुतिः। अजसंज्ञानि बीजानि च्छागं नो हन्तुमर्हथ॥<br><br>12559: नैष धर्मः सतां देवा यत्र वध्येत वै पशुः। इदं कृतयुगं श्रेष्ठं कथं वध्येत वै पशुः॥<br><br>12560: भीष्म उवाच तेषां संवदतामेवमृषीणां विबुधैः सह। मार्गागतो नृपश्रेष्ठस्तं देशं प्राप्तवान् वसुः॥<br><br>12561: अन्तरिक्षचरः श्रीमान् समग्रबलवाहनः। तं दृष्ट्वा सहसाऽऽयान्तं वसुं ते त्वन्तरिक्षगम्॥<br><br>12562: ऊचुर्द्विजातयो देवानेष च्छेत्स्यति संशयम्। यज्वा दानपतिः श्रेष्ठः सर्वभूतहितप्रियः॥<br><br>12563: कथंस्विदन्यथा ब्रूयादेष वाक्यं महान् वसुः। एवं ते संविदं कृत्वा विबुधा ऋषयस्तथा॥<br><br>12564: अपृच्छन् सहिताभ्येत्य वसु राजानमन्तिकात्। भो राजन् केन यष्टव्यमजेनाहोस्विदौषधैः॥<br><br>12565: एतन्नः संशयं छिन्धि प्रमाणं नो भवान् मतः। स तान् कृताञ्जलिर्भूत्वा परिपप्रच्छ वै वसुः॥<br><br>12566: कस्य वै को मतः कामो ब्रूत सत्यं द्विजोत्तमाः। ऋषय ऊचुः धान्यैर्यष्टव्यमित्येव पक्षोऽस्माकं नराधिप। । १२। देवानां तु पशुः पक्षो मतो राजन् वदस्व नः। भीष्म उवाच देवानां तु मतं ज्ञात्वा वसुना पक्षसंश्रयात्॥<br><br>12567: छागेनाजेन यष्टव्यमेवमुक्तं वचस्तदा। कुपितास्ते ततः सर्वे मुनयः सूर्यवर्चसः॥<br><br>12568: ऊचुर्वसुं विमानस्थं देवपक्षार्थवादिनम्। सुरपक्षो गृहीतस्ते यस्मात् तस्माद् दिवः पत॥<br><br>12569: अद्यप्रभृति ते राजन्नाकाशे विहता गतिः। असाच्छापाभिघातेन महीं भित्त्वा प्रवेक्ष्यसि॥<br><br>12570: (विरुद्धं वेदसूत्राणामुक्तं यदि भवेन्नृप। वयं विरुद्धवचना यदि तत्र पतामहे। । ततस्तस्मिन् मुहूर्तेऽथ राजोपरिचरस्तदा। अधो वै सम्बभूवाशु भूमेर्विवरगो नृप॥<br><br>12571: स्मृतिस्त्वेनं न हि जहौ तदा नारायणाज्ञया। देवास्तु सहिताः सर्वे वसोः शापविमोक्षणम्॥<br><br>12572: चिन्तयामासुरव्यग्राः सुकृतं हि नृपस्य तत्। अनेनास्मत्कृते राज्ञा शापः प्राप्तो महात्मना॥<br><br>12573: अस्य प्रतिप्रियं कार्यं सहितै! दिवौकसः। इति बुद्ध्या व्यवस्याशु गत्वा निश्चयमीश्वराः॥<br><br>12574: ऊचुः संहष्टमनसो राजोपरिचरं तदा। ब्रह्मण्यदेवभक्तस्त्वं सुरासुरगुरुर्हरिः॥<br><br>12575: कामं स तव तुष्टात्मा कुर्याच्छापविमोक्षणम्। मानना तु द्विजातीनां कर्तव्या वै महात्मनाम्॥<br><br>12576: अवश्यं तपसा तेषां फलितव्यं नृपोत्तम। यतस्त्वं सहसा भ्रष्ट आकाशान्मेदिनीतलम्॥<br><br>12577: एकं त्वनुग्रहं तुभ्यं दद्मो वै दद्मो वै नृपसत्तमा यावत् त्वं शापदोषेण कालमासिष्यसेऽनघ। ॥<br><br>12578: भूमेर्विवरगो भूत्वा तावत् त्वं कालमाप्स्यसि। यज्ञेषु सुहुतां विप्रैर्वसोर्धारां समाहितैः॥<br><br>12579: प्राप्स्यसेऽस्मदनुध्यानान्मा च त्वां ग्लानिरस्पृशत्। न क्षुत्पिपासे राजेन्द्र भूमेश्छिद्रे भविष्यतः॥<br><br>12580: वसोर्धाराभिपीतत्वात् तेजसाऽऽप्यायितेन च। स देवोऽस्मद्वरात् प्रीतो ब्रह्मलोकं हि नेष्यति॥<br><br>12581: एवं दत्त्वा वरं राज्ञे सर्वे ते च दिवौकसः। गताः स्वभवनं देवा ऋषयश्च तपोधनाः॥<br><br>12582: चक्रे वसुस्ततः पूजां विष्वक्सेनाय भारत। जप्यं जगौ च सततं नारायणमुखोद्गतम्॥<br><br>12583: तत्रापि पञ्चभिर्यज्ञैः पञ्चकालानरिंदम। अयजद्धरिं सुरपतिं भूमेर्विवरगोऽपि सन्॥<br><br>12584: ततोऽस्य तुष्टो भगवान् भक्त्या नारायणो हरिः। अनन्यभक्तस्य सतस्तत्परस्य जितात्मनः॥<br><br>12585: वरदो भगवान् विष्णुः समीपस्थं द्विजोत्तमम्। गरुत्मन्तं महावेगमाबभाषेप्सितं तदा॥<br><br>12586: द्विजोत्तम महाभाग पश्यतां वचनान्मम। सम्राट् राजा वसुर्नाम धर्मात्मा संशितव्रतः॥<br><br>12587: ब्राह्मणानां प्रकोपेन प्रविष्टो वसुधातलम्। मानितास्ते तु विप्रेन्द्रास्त्वं तु गच्छ द्विजोत्तम॥<br><br>12588: भूमेर्विवरसंगुप्तं गरुडेह ममाज्ञया। अधश्चरं नृपश्रेष्ठं खेचरं कुरु मा चिरम्॥<br><br>12589: गरुत्मानथ विक्षिप्य पक्षौ मारुतवेगवान्। विवेश विवरं भूमेर्यत्रास्ते पार्थिवो वसुः॥<br><br>12590: तत एनं समुत्क्षिप्य सहसा विनतासुतः। उत्पपात नभस्तूर्णं तत्र चैनममुञ्चत॥<br><br>12591: अस्मिन् मुहूर्ते संजज्ञे राजोपरिचरः पुनः। सशरीरो गतश्चैव ब्रह्मलोकं नृपोत्तमः॥<br><br>12592: एवं तेनापि कौन्तेय वाग्दोषाद् देवताज्ञया। प्राप्ता गतिरवस्तात् तु द्विजशापान्महात्मना॥<br><br>12593: केवलं पुरुषस्तेन सेवितो हरिरीश्वरः। ततः शीघ्रं जहौ शापं ब्रह्मलोकमवाप च॥<br><br>12594: भीष्म उवाच एतत् ते सर्वमाख्यातं सम्भूता मानवा यथा। नारदोऽपि यथा श्वेतं द्वीपं स गतवानृषिः। तत् ते सर्वं प्रवक्ष्यामि शृणुष्वैकमना नृप। ॥<br><br>12595: भीष्म उवाच प्राप्य श्वेतं महाद्वीपं नारदो भगवानृषिः। ददर्श तानेव नराश्वेतांश्चन्द्रसमप्रभान्॥<br><br>12596: पूजयामास शिरसा मनसा तैश्च पूजितः। दिदृक्षुर्जप्यपरमः सर्वकृच्छ्रगतः स्थितः॥<br><br>12597: भूत्वैकाग्रमना विप्र उर्ध्वबाहुः समाहितः। स्तोत्रं जगौ स विश्वाय निर्गुणाय गुणात्मने॥<br><br>12598: नारद उवाच नमस्ते देवदेवेश २ निष्क्रिय ३ निर्गुण ४ लोकसाक्षिन् ५ क्षेत्रज्ञ ६ पुरुषोत्तम ७ अनन्त ८ पुरुष ९ महापुरुष १० पुरुषोत्तम ११ त्रिगुण १२ प्रधान १३ अमृत १४ अमृताख्य १५ अनन्ताख्य १६ व्योम १७ सनातन १८ सदसव्यक्ताव्यक्त १९ ऋतधामन् २० आदिदेव २१ वसुप्रद २२ प्रजापते २३ सुप्रजापते २४ वनस्पते २५ महाप्रजापते २६ ऊर्जस्पते २७ वाचस्पते २८ जगत्पते २९ मनस्पते ३० दिवस्पते ३१ मरुत्पते ३२ सलिलपते ३३ पृथिवीपते ३४ दिक्पते ३५ पुर्वनिवास ३६ गुह्य ३७ ब्रह्मपुरोहित ३८ ब्रह्मकायिक ३९ महाराजिक ४० चातुर्महाराजिक ४१ भासुर ४२ महाभासुर ४३ सप्तमहाभाग ४४ याम्य ४५ महायाम्य ४६ संज्ञासंज्ञ ४७ तुषित ४८ महातुषित ४९ प्रमर्दन ५० परिनिर्मित ५१ अपरिनिर्मित ५२ वशवर्तिन् ५३ अपरिनिन्दित ५४ अपरिमित ५५ वशवर्तिन ५६ अवशवर्तिन् ५७ यज्ञ ५८ महायज्ञ ५९ यज्ञसम्भव ६० यज्ञयोने ६१ यज्ञगर्भ ६२ यज्ञहृदय ६३ यज्ञस्तुत ६४ यज्ञभागहर ६५ पञ्चयज्ञ ६६ पञ्चकालकर्तृपते ६७ पाञ्चरात्रिक ६८ वैकुण्ठ ६९ अपराजित ७० मानसिक ७१ नामनामिक ७२ परस्वामिन् ७३ सुस्नात ७४ हंस ७५ परमहंस ७६ महाहंस ७७ परमयाज्ञिक ७८ सांख्ययोग ७९ सांख्यमूर्ते ८० अमृतेशय ८१ हिरण्येशय ८२ देवेशय ८३ कुशेशय ८४ ब्रह्मेशय ८५ पद्मशय ८६ विश्वेश्वर ८७ विष्वक्सेन ८८ त्वं जगदन्वयः ८९ त्वं जगत्प्रकृतिः ९० तवाग्निरास्यम् ९१ वडवामुखोऽग्निः ९२ त्वमाहुतिः ९३ सारथिः ९४ त्वं वषट्कारः ९५ त्वमोङ्कारः ९६ त्वं तपः ९७ त्वं मनः ९८ त्वं चन्द्रमाः ९९ त्वं चक्षुरादित्यं १०० त्वं सूर्यः १०१ त्वं दिशां गजः १०२ त्वं दिग्भानो १०३ विदिग्भानो १०४ हयशिरः १०५ प्रथमत्रिसौपर्णः १०६ वर्णधरः १०७ पञ्चाग्ने १०८ त्रिणाचिकेत १०९ षडङ्गनिधान ११० प्राग्ज्योतिष १११ ज्येष्ठसामग ११२ सामिकव्रतधर ११३ अथर्वशिराः ११४ पञ्चमहाकल्प ११५ फेनपाचार्य ११६ वालखिल्य ११७ वैखानस ११८ अभग्नयोग ११९ अभग्नपरिसंख्यान १२० युगादे १२१ युगमध्य १२२ युगनिधन १२३ आखण्डल १२४ प्राचीनगर्भ १२५ कौशिक १२६ पुरुष्टुत १२७ पुरुहूत १२८ विश्वकृत् १२९ विश्वरूप १३० अनन्तगते १३१ अनन्तभोग १३२ अनन्त १३३ अनादे १३४ अमध्य १३५ अव्यक्तमध्य १३६ अव्यक्तनिधन १३७ व्रतावास १३८ समुद्राधिवास १३९ यशोवास १४० तपोवास १४१ दमावास १४२ लक्ष्म्यावास १४३ विद्यावास १४४ कीावास १४५ श्रीवास १४६ सर्वावास १४७ वासुदेव१४८ सर्वच्छन्दक १४९ हरिहय १५० हरिमेध १५१ महायज्ञभागहर १५२ वरप्रद १५३ सुखप्रद १५४ धनप्रद १५५ हरिमेध १५६ यम १५७ नियम १५८ महानियम १५९ कृच्छ् १६० अतिकृच्छू १६१ महाकृच्छू १६२ सर्वकृच्छू १६३ नियमधर १६४ निवृत्तभ्रम १६५ प्रवचनगत १६६ पृश्निगर्भप्रवृत्त १६७ प्रवृत्तवेदक्रिय १६८ अज १६९ सर्वगते १७० सर्वदर्शिन् १७१ अग्राह्य १७२ अचल १७३ महाविभूते १७४ माहात्म्यशरीर १७५ पवित्र १७६ महापवित्र १७७ हिरण्यमय १७८ बृहत् १७९ अप्रतळ १८० अविज्ञेय १८१ ब्रह्मण्य १८२ प्रजासर्गकर १८३ प्रजानिधनकर १८४ महामायाधर १८५ चित्रशिखण्डिन् १८६ वरप्रद १८७ पुरोडाशभागहर १८८ गताध्वर १८९ छिन्नतृष्ण १९० छिन्नसंशय १९१ सर्वतोवृत्त १९२ निवृत्तिरूप १९३ ब्राह्मणरूप १९४ ब्राह्मणप्रिय १९५ विश्वमूर्ते १९६ महामूर्ते १९७ बान्धव १९८ १९९ ब्रह्मण्यदेव भक्तोऽहं त्वां दिदृक्षुरेकान्तदर्शनाय २०० नमो भक्तवत्सल नमः॥<br><br>12599: भीष्म उवाच एवं स्तुतः स भगवान् गुस्तिथ्यैश्च नामभिः। तं मुनि दर्शयामास नारदं विश्वरूपधृक्॥<br><br>12600: किंचिच्चन्द्राद् विशुद्धात्मा किंचिच्चन्द्राद् विशेषवान्। कृशानुवर्णः किंचिच्च किंचिद्धिष्ण्याकृतिः प्रभुः॥<br><br>12601: शुकपत्रनिभः किंचित् किंचित्स्फटिकसंनिभः। नीलाञ्जनचयप्रख्यो जातरूपप्रभः क्वचित्॥<br><br>12602: प्रवालाङ्कुरवर्णश्च श्वेतवर्णस्तथा क्वचित्। क्वचित् सुवर्णवर्णाभो वैदूर्यसदृशः क्वचित्॥<br><br>12603: नीलवैदूर्यसदृश इन्द्रनीलनिभः क्वचित्। मयूरग्रीववर्णाभो मुक्ताहारनिभः क्वचित्॥<br><br>12604: एतान् बहुविधान् वर्णान् रूपैर्बिभ्रत्सनातनः। सहस्रनयनः श्रीमाञ्छतशीर्षः सहस्रपात्॥<br><br>12605: सहस्रोदरबाहुश्च अव्यक्ता इति च क्वचित्। ओङ्कारमुद्गिरन् वक्त्रात् सावित्री च तदन्वयाम्॥<br><br>12606: शेषेभ्यश्चैव वक्त्रेभ्यश्चतुर्वेदान् गिरन् बहून्। आरण्यकं जगौ देवो हरिर्नारायणो वशी॥<br><br>12607: वेदि कमण्डलुं शुभ्रान् मणीनुपानहौ कुशान्। अजिनं दण्डकाष्ठं च ज्वलितं च हुताशनम्॥<br><br>12608: धारयामास देवेशो हस्तैर्यज्ञपतिस्तदा। तं प्रसन्नं प्रसन्नात्मा नारदो द्विजसत्तमः॥<br><br>12609: वाग्यतः प्रणतो भूत्वा ववन्दे परमेश्वरम्। तमुवाच नतं मूर्धा देवानामादिरव्ययः॥<br><br>12610: श्रीभगवानुवाच एकतश्च द्वितश्चैव त्रितश्चैव महर्षयः। इमं देशमनुप्राप्ता मम दर्शनलालसाः॥<br><br>12611: न च मां ते ददृशिरे न च द्रक्ष्यति कथश्चन। ऋते ौकान्तिकश्रेष्ठात् त्वं चैवैकान्तिकोत्तमः॥<br><br>12612: ममैतास्तनवः श्रेष्ठा जाता धर्मगृहे द्विज। तास्त्वं भजस्व सततं साधयस्व यथागतम्॥<br><br>12613: वृणीष्व च वरं विप्र मत्तस्त्वं यदिहेच्छसि। प्रसन्नोऽहं तवायेह विश्वमूर्तिरिहाव्ययः॥<br><br>12614: नारद उवाच अद्य मे तपसो देव यमस्य नियमस्य च। सद्यः फलमवाप्तं वै दृष्टो यद् भगवान् मया॥<br><br>12615: वर एष ममात्यन्तं दृष्टस्त्वं यत् सनातनः। भगवन् विश्वदृक् सिंहः सर्वमूर्तिमहान् प्रभुः॥<br><br>12616: भीष्म उवाच एवं संदर्शयित्वा तु नारदं परमेष्ठिनम्। उवाच वचनं भूयो गच्छ नारद मा चिरम्॥<br><br>12617: इमे ह्यनिन्द्रियाहारा मद्भक्ताश्चन्द्रवर्चसः। एकाग्राश्चिन्तयेयुर्मी नैषां विघ्नो भवेदिति॥<br><br>12618: सिद्धा ह्येते महाभागाः पुरा ह्येकान्तिनोऽभवन्। तमोरजोभिर्निर्मुक्ता मां प्रवेक्ष्यन्त्यसंशयम्॥<br><br>12619: न दृश्यश्चक्षुषा योऽसौ न स्पृश्यः स्पर्शनेन च। न घेयश्चैव गन्धेन रसेन च विवर्जितः॥<br><br>12620: सत्त्वं रजस्तमश्चैव न गुणास्तं भजन्ति वै। यश्च सर्वगतः साक्षी लोकस्यात्मेति कथ्यते॥<br><br>12621: भूतग्रामशरीरेषु नश्यत्सु न विनश्यति। अजो नित्यः शाश्वतश्च निर्गुणो निष्कलस्तथा॥<br><br>12622: द्विादशेभ्यस्तत्त्वेभ्यः ख्यातो यः पञ्चविंशकः। पुरुषो निष्क्रियश्चैव ज्ञानदृश्यश्च कथ्यते॥<br><br>12623: यं प्रविश्य भवन्तीह मुक्ता वै द्विजसत्तमाः। स वासुदेवो विज्ञेयः परमात्मा सनातनः॥<br><br>12624: पश्य देवस्य माहात्म्यं महिमानं च नारद। शुभाशुभैः कर्मभिर्यो न लिप्यति कदाचन॥<br><br>12625: सत्त्वं रजस्तमश्चेति गुणानेतान् प्रचक्षते। यत्ते सर्वशरीरेषु तिष्ठन्ति विचरन्ति च॥<br><br>12626: एतान् गुणांस्तु क्षेत्रज्ञो भुङ्क्ते नैभिः स भुज्यते। निर्गुणो गुणभुक् चैव गुणस्रष्टा गुणाधिकः॥<br><br>12627: जगत्प्रतिष्ठा देवर्षे पृथिव्यप्सु प्रलीयते। ज्योतिष्यापः प्रलीयन्ते ज्योतिर्वायौ प्रलीयते॥<br><br>12628: खे वायुः प्रलयं याति मनस्याकाशमेव च। मनो हि परमं भूतं तदव्यक्ते प्रलीयते॥<br><br>12629: अव्यक्तं पुरुषे ब्रह्मन् निष्क्रिये सम्प्रलीयते। नास्ति तस्मात् परतरः पुरुषाद् वै सनातनात्॥<br><br>12630: नित्यं हि नास्ति जगति भूतं स्थावरजङ्गमम्। ऋते तमेकं पुरुषं वासुदेवं सनातनम्॥<br><br>12631: सर्वभूतात्मभूतो हि वासुदेवो महाबलः। पृथिवी वायुराकाशमापो ज्योतिश्च पञ्चमम्॥<br><br>12632: ते समेता महात्मानः शरीरमिति संज्ञितम्। तदा विशति यो ब्रह्मन्नदृश्यो लघुविक्रमः॥<br><br>12633: उत्पन्न एव भवति शरीरं चेष्टयन् प्रभुः। न विना धातुसंघातं शरीरं भवति क्वचित्॥<br><br>12634: न च जीवं विना ब्रह्मन् वायवश्चेष्टयन्त्युत। स जीवः परिसंख्यातः शेषः संकर्षणः प्रभुः॥<br><br>12635: तस्मात् सनत्कुमारत्वं योऽलभत् स्वेन कर्मणा। यस्मिश्च सर्वभूतानि प्रलयं यान्ति संक्षयम्॥<br><br>12636: स मनः सर्वभूतानां प्रद्युम्न परिपठ्यते। तस्मात् प्रसूतो यः कर्ता कारणं कार्यमेव च। ॥<br><br>12637: न च जीवं विना ब्रह्मन् वायवश्वेश्यन्त्युत। तस्मात् सर्वं सम्भवति जगत् स्थावरजङ्गमम्। सोऽनिरुद्धः स ईशानो व्यक्तः स सर्वकर्मसु॥<br><br>12638: यो वासुदेवो भगवान् क्षेत्रज्ञो निर्गुणात्मकः। ज्ञेयः स एव राजेन्द्र जीव: संकर्षणः प्रभुः॥<br><br>12639: संकर्षणाच्च प्रद्युम्नो मनोभूतः स उच्यते। प्रद्युम्नाद् योऽनिरुद्धस्तु सोऽहंकारः स ईश्वरः॥<br><br>12640: मत्तः सर्वं सम्भवति जगत् स्थावरजङ्गमम्। अक्षरं च क्षरं चैव सच्चासच्चैव नारद॥<br><br>12641: गुरुः। मां प्रविश्य भवन्तीह मुक्ता भक्तास्तु ये मम्। अहं कि पुरुषो ज्ञेयो निष्क्रियः पञ्चविंशकः॥<br><br>12642: निर्गुणो निष्कलश्चैव निर्द्वन्द्वो निष्परिग्रहः। एतत् त्वा न विज्ञेयं रूपवानिति दृश्यते॥<br><br>12643: माया ह्येषा मया सृष्टा यन्मां पश्यसि नारद॥<br><br>12644: सर्वभूतगुणैर्युक्तं नैव त्वं ज्ञातुमर्हसि। मयैतत् कथितं सम्यक् तव मूर्तिचतुष्टयम्॥<br><br>12645: अहं हि जीवसंज्ञातो मयि जीवः समाहितः। नैव ते बुद्धिरत्राभूद् दृष्टो जीवो मयेति वै॥<br><br>12646: अहं सर्वत्रगो ब्रह्मन् भूतग्रामान्तरात्मकः। भूतग्रामशरीरेषु नश्यत्सु न नशाम्यहम्॥<br><br>12647: सिद्धा हि ते महाभागा नरा ह्येकान्तिनोऽभवन्। तमोरजोभ्यां निर्मुक्ताः प्रवेक्ष्यन्ति च मां मुने॥<br><br>12648: हिरण्यगर्भो लोकादिश्चतुर्वक्त्रोऽनिरुक्तगः। ब्रह्मा सनातनो देवो मम बह्वर्थचिन्तकः॥<br><br>12649: ललाटाच्चैव मे रुद्रो देवः क्रोधाद् विनिःसृतः। पश्यैकादश मे रुद्रान् दक्षिणं पार्श्वमास्थितान्॥<br><br>12650: द्वादशैव तथाऽऽदित्यान् वामपार्वे समास्थितान्। अग्रतश्चैव मे पश्य वसूनष्टौ सुरोत्तमान्॥<br><br>12651: नासत्यं चैव दस्रं च भिषजौ पश्य पृष्ठतः। सर्वान् प्रजापतीन् पश्य पश्य सप्त ऋषींस्तथा॥<br><br>12652: वेदान् यज्ञांश्च शतशः पश्यामृतमथौषधीः। तपांसि नियमांश्चैव यमानपि पृथग्विधान्॥<br><br>12653: तथाष्टगुणमैश्वर्यमेकस्थं पश्य मूर्तिमत्। श्रियं लक्ष्मी च कीर्तिं च पृथिवीं च ककुदिनीम्॥<br><br>12654: वेदानां मातरं पश्य मत्स्थां देवीं सरस्वतीम्। ध्रुवं च ज्योतिषां श्रेष्ठ पश्य नारद खेचरम्॥<br><br>12655: अम्भोधरान् समुद्रांश्च सरांसि सरितस्तथा। मूर्तिमन्तः पितृगणांश्चतुरः पश्य सत्तम॥<br><br>12656: त्रींश्चैवेमान् गुणान् पश्य मत्स्थान् मूर्तिविवर्जितान्। देवकार्यादपि मुने पितृकार्यं विशिष्यते॥<br><br>12657: देवानां च पितॄणां च पिता ह्येकोऽहमादितः। अहं हयशिरा भूत्वा समुद्रे पश्चिमोत्तरे॥<br><br>12658: पिबामि सुहुतं हव्यं कव्यं च श्रद्धयान्वितम्। मया सृष्टः पुरा ब्रह्मा मां यज्ञमयजत् स्वयम्॥<br><br>12659: ततस्तस्मिन् वरान् प्रीतो दत्त्वानसम्यनुत्तमान्। मत्पुत्रत्वं च कल्पादौ लोकाध्यक्षत्वमेव च॥<br><br>12660: अहंकारकृतं चैव नाम पर्यायवाचकम्। त्वया कृतां च मर्यादा नातिक्रस्यति कश्चन॥<br><br>12661: त्वं चैव वरदो ब्रह्मन् वरेप्सूनां भविष्यसि। सुरासुरगणानां च ऋषीणां च तपोधन॥<br><br>12662: पितॄणां च महाभाग सततं संशितव्रत। विविधानां च भूतानां त्वमुपास्यो भविष्यसि॥<br><br>12663: प्रादुर्भावगतश्चाहं सुरकार्येषु नित्यदा। अनुशास्यस्त्वया ब्रह्मन् नियोज्यश्च सुतो यथा। ॥<br><br>12664: एतांश्चान्यांश्च रुचिरान् ब्रह्मणेऽमिततेजसे। अहं दत्त्वा वरान् प्रीतो निवृत्तिपरमोऽभवम्॥<br><br>12665: निर्वाणं सर्वधर्माणां निवृत्तिः परमा स्मृता। तस्मान्निवृत्तिमापन्नश्चरेत् सर्वाङ्गनिर्वृतः॥<br><br>12666: विद्यासहायवन्तं च आदित्यस्थं समाहितम्। कपिलं प्राहुराचार्याः सांख्यनिश्चितनिश्चयाः॥<br><br>12667: हिरण्यगर्भो भगवानेष च्छन्दसि सुष्टुतः। सोऽहं योगरतिर्ब्रह्मन् योगशास्त्रेषु शब्दितः॥<br><br>12668: एषोऽहं व्यक्तिमागत्य तिष्ठामि दिवि शाश्वतः। ततो युगसहस्रान्ते संहरिष्ये जगत् पुनः॥<br><br>12669: कृत्वाऽऽत्मस्थानि भूतानि स्थावराणि चराणि च। एकाकी विद्यया सार्धं विहरिष्ये जगत् पुनः॥<br><br>12670: तयो भूयो जगत् सर्वं करिष्यामीह विद्यया। अस्मिन् मूर्तिश्चतुर्थी या सासृजज्छेषमव्ययम्॥<br><br>12671: स हि संकर्षणः प्रोक्तः प्रद्युम्नं सोऽप्यजीजनत्। प्रद्युम्नादनिरुद्धोऽहं सर्गो मम पुनः पुनः॥<br><br>12672: अनिरुद्धात् तथा ब्रह्मा तन्नाभिकमलोद्भवः। ब्रह्मणः सर्वभूतानि चराणि स्थावराणि च॥<br><br>12673: एतां सृष्टिं विजानीहि कल्पादिषु पुनः पुनः। यथा सूर्यस्य गगनादुदयास्तमने इह॥<br><br>12674: नष्टे पुनर्बलात् काल आनयत्यमितद्युतिः। तथा बलादहं पृथ्वी सर्वभूतहिताय वै॥<br><br>12675: सत्त्वैराक्रान्तसर्वाङ्गां नष्टां सागरमेखलाम्। आनयिष्यामि स्वस्थानं वाराहं रूपमास्थितः॥<br><br>12676: हिरण्याक्षं वधिष्यामि दैतेयं बलगवितम्। नारसिंहं वपुः कृत्वा हिरण्यकशिपुं पुनः॥<br><br>12677: सुरकार्ये हनिष्यामि यज्ञघ्नं दितिनन्दनम्। विरोचनस्य बलवान् बलिः पुत्रो महासुरः॥<br><br>12678: अवध्यः सर्वलोकानां सदेवासुररक्षसाम्। भविष्यति स शक्रं वा स्वराज्याच्चयावयिष्यति॥<br><br>12679: त्रैलोक्येऽपहते तेन विमुखे च शचीपतौ। अदित्यां द्वादशादित्यः सम्भविष्यामि कश्यपात्॥<br><br>12680: (जटी गत्वा यज्ञसदः स्तूयमानो द्विजोत्तम। यज्ञस्तवं करिष्यामि श्रुत्वा प्रीतो भवेद् बलिः। । किमिच्छसि वटो बृहीत्युक्तो याचे महद् वरम्। दीयतां त्रिपदीमात्रमिति याचे महासुरम्। । स दद्यान्मयि सम्प्रीतः प्रतिषिद्धश्च मन्त्रिभिः। यावज्जलं हस्तगतं त्रिभिर्विक्रमणैर्वृतम्। । ततो राज्यं प्रदास्यामि शक्रायामिततेजसे। देवताः स्थापयिष्यामि स्वस्वस्थानेषु नारद॥<br><br>12681: बलिं चैव करिष्यामि पातालतलवासिनम्। दानवं च बलिं श्रेष्ठमवध्यं सर्वदैवतैः॥<br><br>12682: त्रेतायुगे भविष्यामि रामो भृगुकुलोद्वहः। क्षत्रं चोत्सादयिष्यामि समृद्धबलवाहनम्॥<br><br>12683: संध्यांशे समनुप्राप्ते त्रेताया द्वापरस्य च। अहं दाशरथी रामो भविष्यामि जगत्पतिः॥<br><br>12684: त्रितोपघाताद् वैरूप्यमेकतोऽथ द्वितस्तथा। प्राप्स्येते वानरत्वं हि प्रजापति सुतावृषी॥<br><br>12685: तयोर्ये त्वन्वये जाता भविष्यन्ति वनौकसः। महाबला महावीर्याः शक्रतुल्यपराक्रमाः॥<br><br>12686: ते सहाया भविष्यन्ति सुरकार्ये मम द्विज। ततो रक्षः :पति घोरं पुलस्त्यकुलपांसनम्॥<br><br>12687: हरिष्ये रावणं रौद्रं सगणं लोककण्टकम्। द्वापरस्य कलेश्चैव संधौ पार्यवसानिके॥<br><br>12688: प्रादुर्भाव: कंसहेतोर्मथुरायां भविष्यति। तत्राहं दानवान् हत्वा सुबहून् देवकण्टकान्॥<br><br>12689: कुशस्थली करिष्यामि निवेशं द्वारकां पुरीम्। वसानस्तत्र वै पुर्यामदितेर्विप्रियंकरम्॥<br><br>12690: हनिष्ये नरकं भौमं मुरं पीठं च दानवम्। प्राग्ज्योतिषं पुरं रम्यं नानाधनसमन्वितम्॥<br><br>12691: कुशस्थली नयिष्यामि हत्वा वै दानवोत्तमम्। महेश्वरमहासेनौ बाणप्रियहितैषिणौ॥<br><br>12692: पराजेष्याम्यथायुक्तौ देवौ लोकनमस्कृतौ। ततः सुतं बलेर्जित्वा बाणं बाहुसहस्रिणम्॥<br><br>12693: विनाशयिष्यामि ततः सर्वान् सौभनिवासिनः। यः कालयवनः ख्यातो गर्गतेजोऽभिसंवृतः॥<br><br>12694: भविष्यति वधस्तस्य मत्त एव द्विजोत्तम। जरासंधश्च बलवान् सर्वराजविरोधनः॥<br><br>12695: भविष्यत्यसुरः स्फीतो भूमिपालो गिरिव्रजे। मम बुद्धिपरिस्पन्दाद् वधस्तस्य भविष्यति॥<br><br>12696: शिशुपालं वधिष्यामि यज्ञे धर्मसुतस्य वै। समागतेषु बलिषु पृथिव्यां सर्वराजसु॥<br><br>12697: वासविः सुसहायो वै मम त्वेको भविष्यति। युधिष्ठिरं स्थापयिष्ये स्वराज्ये भ्रातृभिः सह॥<br><br>12698: एवं लोका वदिष्यन्ति नरनारायणावृषी। उद्युक्तौ दहतः क्षत्रं लोककार्यार्थमीश्वरौ॥<br><br>12699: कृत्वा भारावतरणं वसुधाया यथेप्सितम्। सर्वसात्वतमुख्यानां द्वारकायाश्च सत्तम॥<br><br>12700: करिष्ये प्रलयं घोरमात्मज्ञातिविनाशनम्। कर्माण्यपरिमेयाणि चतुर्मूर्तिधरो ह्यहम्॥<br><br>12701: कृत्वा लोकान् गमिष्यामि स्वानहं ब्रह्मसत्कृतान्। हंस: कूर्मश्च मत्स्यश्च प्रादुर्भावा द्विजोत्तम॥<br><br>12702: वराहो नरसिंहश्च वामनो राम एव च। रामो दाशरथिश्चैव सात्वतः कल्किरेव च॥<br><br>12703: यदा वेदश्रुतिर्नष्टा मया प्रत्याहृता पुनः। सवेदाः सश्रुतीकाश्च कृताः पूर्वं कृते युगे॥<br><br>12704: अतिक्रान्ताः पुराणेषु श्रुतास्ते यदि वा क्वचित्। अतिक्रान्ताश्च बहवः प्रादुर्भावा ममोत्तमाः॥<br><br>12705: लोककार्याणि कृत्वा च पुनः स्वां प्रकृतिं गताः। न ह्येतद् ब्रह्मणा प्राप्तमीदृशं मम दर्शनम्॥<br><br>12706: यत् त्वया प्राप्तमद्येह एकान्तगतबुद्धिना। एतत् ते सर्वमाख्यातं ब्रह्मन् भक्तिमतो मया॥<br><br>12707: पुराणं च भविष्यं च सरहस्यं च सत्तम। भीष्म उवाच एवं स भगवान् देवो विश्वमूर्तिधरोऽव्ययः॥<br><br>12708: एतावदुक्त्वा वचनं तत्रैवान्तर्दधे पुनः। नारदोऽपि महातेजाः प्राप्यानुग्रहमीप्सितम्॥<br><br>12709: सरनारायणौ द्रष्टुं बदर्याश्रममाद्रवत्। इदं महोपनिषदं चतुर्वेदसमन्वितम्॥<br><br>12710: सांख्ययोगकृतं तेन पञ्चरात्रानुशब्दितम्। नारायणमुखोद्गीतं नारदोऽश्रावयत् पुनः॥<br><br>12711: ब्रह्मणः सदने तात यथादृष्टं यथाश्रुतम्। युधिष्ठिर उवाच एतदाश्चर्यभूतं हि माहात्म्यं तस्य धीमतः॥<br><br>12712: किं वै ब्रह्मा न जानीते यतः शुश्राव नारदात्। पितामहोऽपि भगवांस्तस्माद् देवादनन्तरः॥<br><br>12713: कथं स न विजानीयात् प्रभावममितौजसः। भीष्म उवाच महाकल्पसहस्राणि महाकल्पशतानि च॥<br><br>12714: समतीतानि राजेन्द्र सर्गाश्च प्रलयाश्च ह। सर्गस्यादौ स्मृतो ब्रह्मा प्रजासर्गकरः प्रभुः॥<br><br>12715: जानाति देवप्रवरं भूयश्चातोऽधिकं नृप। परमात्मानमीशानमात्मनः प्रभवं तथा॥<br><br>12716: ये त्वन्ये ब्रह्मसदने सिद्धसंघाः समागताः। तेभ्यस्तच्छावयामास पुराणं वेदसम्मितम्॥<br><br>12717: तेषां सकाशात् सूर्यस्तु श्रुत्वा वै भावितात्मनाम्। आत्मानुगामिनां राजन् श्रावयामास वै ततः॥<br><br>12718: षट् षष्टिर्हि सहस्राणि ऋषीणां भावितात्मनाम्। सूर्यस्य तपतो लोकान् निर्मिता ये पुरः सराः॥<br><br>12719: तेषामकथयत् सूर्यः सर्वेषां भावितात्मनाम्। सूर्यानुगामिभिस्तात ऋषिभिस्तैर्महात्मभिः॥<br><br>12720: मेरौ समागता देवाः श्राविताश्चेदमुत्तमम्। देवानां तु सकाशाद् वै ततः श्रुत्वासितो द्विजः॥<br><br>12721: श्रावयामास राजेन्द्र पितॄणां मुनिसत्तमः। मम चापि पिता तात कथयामास शान्तनुः॥<br><br>12722: ततो मयापि श्रुत्वा च कीर्तितं तव भारत। सुरैर्वा मुनिभिर्वापि पुराणं यैरिदं श्रुतम्॥<br><br>12723: सर्वे ते परमात्मानं पूजयन्ते समन्ततः। इदमाख्यानमार्षेयं पारम्पर्यागतं नृप॥<br><br>12724: नावासुदेवभक्ताय त्वया देयं कथंचन। मत्तोऽन्यानि च ते राजन्नुपाख्यानशतानि वै॥<br><br>12725: यानि श्रुतानि सर्वाणि तेषां सारोऽयमुद्धृतः। सुरासुरैर्यथा राजन् निर्मथ्यामृतमुद्धतम्॥<br><br>12726: एवमेतत् पुरा विप्रैः कथामृतमिहोद्धृतम्। यश्चेदं पठते नित्यं यश्चेदं शृणुयान्नरः॥<br><br>12727: एकान्तभावोपगत एकान्तेषु समाहितः। प्राप्य श्वेतं महाद्वीपं भूत्वा चन्द्रप्रभो नरः॥<br><br>12728: स सहस्रार्चिषं देवं प्रविशेन्नात्र संशयः। मुच्येदार्तस्तथा रोगाच्छ्रुत्वेमामादितः कथाम्॥<br><br>12729: जिज्ञासुर्लभते कामान् भक्तो भक्तगतिं व्रजेत्। त्वयापि सततं राजन्नभ्यर्च्यः पुरुषोत्तमः॥<br><br>12730: स हि माता पिता चैव कृत्स्नस्य जगतो गुरुः। ब्रह्मण्यदेवो भगवान् प्रीयतां ते सनातनः॥<br><br>12731: युधिष्ठिर महाबाहो महाबुद्धिर्जनार्दनः। वैशम्पायन उवाच श्रुत्वैतदाख्यानवरं धर्मराड् जनमेजय॥<br><br>12732: भ्रातरश्चास्य ते सर्वे नारायणपराऽभवन्। जितं भगवता तेन पुरुषेणेति भारत॥<br><br>12733: नित्यं जप्यपरा भूत्वा सरस्वतीमुदीरयन्। यो ह्यस्माकं गुरुश्रेष्ठः कृष्णद्वैपायनो मुनिः॥<br><br>12734: जगौ परमकं जप्यं नारायणमुदीरयन्। गत्वान्तरिक्षात् सततं क्षीरोदममृताशयम्॥<br><br>12735: पूजयित्वा च देवेशं पुनरायात् स्वमाश्रमम्। भीष्म उवाच एतत् ते सर्वमाख्यातं नारदोक्तं मयेरितम्॥<br><br>12736: पारम्पर्यागतं ह्येतत् पित्रा मे कथितं पुरा। सौतिरुवाच एतत् ते सर्वमाख्यातं वैशम्पायन कीर्तितम्॥<br><br>12737: जनमेजयेन तच्छ्रुत्वा कृतं सम्यग् यथाविधि। यूयं हि तप्ततपसः सर्वे च चरितव्रताः॥<br><br>12738: सर्वे वेदविदो मुख्या नैमिषारण्यवासिनः। शौनकस्य महासत्रं प्राप्ताः सर्वे द्विजोत्तमाः॥<br><br>12739: यजध्वं सुहुतैर्यज्ञैः शाश्वतं परमेश्वरम्। पारम्पर्यागतं ह्येतत् पित्रा मे कथितं पुरा॥<br><br>12740: शौनक उवाच कथं स भगवान् देवो यज्ञेष्वग्रहरः प्रभुः। यज्ञधारी च सततं वेदवेदाङ्गवित् तथा॥<br><br>12741: निवृत्तं चास्थितो धर्मं क्षमी भागवतः प्रभुः। निवृत्तिधर्मान् विदधे स एव भगवान् प्रभुः॥<br><br>12742: कथं प्रवृत्तिधर्मेषु भागार्हा देवताः कृताः। कथं निवृत्तिधर्माश्च कृता व्यावृत्तबुद्धयः॥<br><br>12743: एतं नः संशयं सौते छिन्थि गुह्यं सनातनम्। त्वया नारायणकथाः श्रुता वै धर्मसंहिताः॥<br><br>12744: सौतिरुवाच जनमेजयेन यत् पृष्टः शिष्यो व्यासस्य धीमतः। तत् तेऽहं कथयिष्यामि पौराणं शौनकोत्तम॥<br><br>12745: श्रुत्वा माहात्म्यमेतस्य देहिनां परमात्मनः। जनमेजयो महाप्राज्ञो वैशम्पायनमब्रवीत्॥<br><br>12746: जनमेजय उवाच इमे सब्रह्मका लोकाः ससुरासुरमानवाः। क्रियास्वभ्युदयोक्तासु सक्ता दृश्यन्ति सर्वशः॥<br><br>12747: मोक्षश्चोक्तस्त्वया ब्रह्मन् निर्वाणं परमं सुखम्। ये तु मुक्ता भवन्तीह पुण्यपापविवर्जिताः॥<br><br>12748: ते सहस्रर्चिषं देवं प्रविशन्तीह शुश्रुम्। अयं हि दुरनुष्ठेयो मोक्षधर्मः सनातनः॥<br><br>12749: यं हित्वा देवताः सर्वा हव्यकव्यभुजोऽभवन्। किं च ब्रह्मा च रुद्रश्च शक्रश्च बलभित् प्रभुः॥<br><br>12750: सूर्यस्ताराधिपो वायुरग्निर्वरुण एव च। आकाशं जगती चैव ये च शेषा दिवौकसः॥<br><br>12751: प्रलयं न विजानन्ति आत्मनः परिनिर्मितम्। ततस्तेनास्थिता मार्ग ध्रुवमक्षरमव्ययम्॥<br><br>12752: स्मृत्वा कालपरीमाणं प्रवृत्तिं ये समास्थिताः। दोषः कालपरीमाणे महानेष क्रियावताम्॥<br><br>12753: एतन्मे संशयं विप्र हृदि शल्यमिवार्पितम्। छिन्धीतिहासकथनात् परं कौतूहलं हि मे॥<br><br>12754: कथं भागहराः प्रोक्ता देवताः क्रतुषु द्विज। किमर्थं चाध्वरे ब्रह्मन्निज्यन्ते त्रिदिवौकसः॥<br><br>12755: ये च भागं प्रगृह्णन्ति यज्ञेषु द्विजसत्तम। ये यजन्तो महायज्ञैः कस्य भागं ददन्ति वै॥<br><br>12756: वैशम्पायन उवाच अहो गूढतमः प्रश्नस्त्वया पृष्टो जनेश्वर। नातप्ततपसा ह्येष नावेदविदुषा तथा॥<br><br>12757: नापुराणविदा चैव शक्यो व्याहर्तुमञ्जसा। हन्त ते कथयिष्यामि यन्मे पृष्टः पुरा गुरुः॥<br><br>12758: कृष्णद्वैपायनो व्यासो वेदव्यासो महानृषिः। सुमन्तुजैमिनिश्चैव पैलश्च सुदृढव्रतः॥<br><br>12759: अहं चतुर्थः शिष्यो वै पञ्चमश्च शुकः स्मृतः। एतान् समागतान् सर्वान् पञ्च शिष्यान् दमान्वितान्॥<br><br>12760: २० शौचाचारसमायुक्ताञ्जिक्रोधाञ्जितेन्द्रियान्। वेदानध्यापयामास महाभारतपञ्चमान्॥<br><br>12761: मेरौ गिरिवरे रम्ये सिद्धचारणसेविते। तेषामभ्यस्यतां वेदान् कदाचित् संशयोऽभवत्। ॥<br><br>12762: एष वै यस्त्वया पृष्टस्तेन तेषां प्रकीर्तितः। ततः श्रुतो मया चापि तवाख्येयोऽद्य भारत॥<br><br>12763: शिष्याणां वचनं श्रुत्वा सर्वाज्ञानतमोनुदः। पराशरसुतः श्रीमान् व्यासो वाक्यमथाब्रवीत्॥<br><br>12764: भूतं भव्यं भविष्यं च जानीयामिति सत्तमाः॥<br><br>12765: तस्य मे तप्ततपसो निगृहीतेन्द्रियस्य च। नारायणप्रसादेन क्षीरोदस्यानुकूलतः॥<br><br>12766: त्रैकालिकमिदं ज्ञानं प्रादुर्भूतं यथेप्सितम्। तच्छृणुध्वं यथान्यायं वक्ष्ये संशयमुत्तमम्॥<br><br>12767: यथा वृत्तं हि कल्पादौ दृष्टं मे ज्ञानचक्षुषा। परमात्मेति यं प्राहुः सांख्ययोगविदो जनाः॥<br><br>12768: महापुरुषसंज्ञां स लभते स्वेन कर्मणा। तस्मात् प्रसूतमव्यक्तं प्रधानं तं विदुर्बुधाः॥<br><br>12769: अव्यक्ताद् व्यक्तमुत्पन्नं लोकसृष्ट्यर्थमीश्वरात्। अनिरुद्धो हि लोकेषु महानात्मेति कथ्यते॥<br><br>12770: योऽसौ व्यक्तत्वमापन्नो निर्ममे च पितामहम्। सोऽहंकार इति प्रोक्तः सर्वतेजोमयो हि सः॥<br><br>12771: पृथिवी वायुराकाशमापो ज्योतिश्च पञ्चमम्। अहंकारप्रसूतानि महाभूतानि पञ्चधा॥<br><br>12772: महाभूतानि सृष्ट्वैव तान् गुणान् निर्ममे पुनः। भूतेभ्यश्चैव निष्पन्ना मूर्तिमन्तश्च ताशृणु॥<br><br>12773: मरीचिरङ्गिराचात्रिः पुलस्त्यः पुलहः क्रतुः। वसिष्ठश्च महात्मा वै मनुः स्वायम्भुवस्तथा॥<br><br>12774: ज्ञेयाः प्रकृतयोऽष्टौ ता यासु लोकाः प्रतिष्ठिताः। वेदवेदाङ्गसंयुक्तान् यज्ञान् यज्ञाङ्गसंयुतान्॥<br><br>12775: निर्ममे लोकसिद्ध्यर्थं ब्रह्मा लोकपितामहः। अष्टाभ्यः प्रकृतिभ्यश्च जातं विश्वमिदं जगत्। ॥<br><br>12776: रुद्रो रोषात्मको जातो दशान्यान् सोऽसृजत् स्वयम्। एकादशैते रुद्रास्तु विकारपुरुषाः स्मृताः॥<br><br>12777: ते रुद्राः प्रकृतिश्चैव सर्वे चैव सुरर्षयः। उत्पन्ना लोकसिद्ध्यर्थं ब्रह्माणं समुपस्थिताः॥<br><br>12778: वयं सृष्टा हि भगवंस्त्वया च प्रभविष्णुना। येन यस्मिन्नधीकारे वर्तितव्यं पितामह॥<br><br>12779: योऽसौ त्वयाभिनिर्दिष्टो ह्यधिकारोऽर्थचिन्तकः। परिपाल्यः कथं तेन साहंकारेण कर्तृणा॥<br><br>12780: प्रदिशस्व बलं तस्य योऽधिकारार्थचिन्तकः। एवमुक्तो महादेवो देवांस्तानिदमब्रवीत्॥<br><br>12781: ब्रह्मोवाच साध्वहं ज्ञापितो देवा युष्माभिर्भद्रमस्तु वः। ममाप्येषा समुत्पन्ना चिन्ता या भवतां मता॥<br><br>12782: लोकत्रयस्य कृत्स्नस्य कथं कार्यः परिग्रहः। कथं बलक्षयो न स्याद् युष्माकं ह्यात्मनश्च मे॥<br><br>12783: इतः सर्वेऽपि गच्छामः शरणं लोकसाक्षिणम्। महापुरुषमव्यक्तं स नो वक्ष्यति यद्धितम्॥<br><br>12784: ततस्ते ब्रह्मणा सार्धमृषयो विबुधास्तथा। क्षीरोदस्योत्तरं कूलं जग्मुर्लोकहितार्थिनः॥<br><br>12785: ते तपः समुपातिष्ठन् ब्रह्मोक्तं वेदकल्पितम्। स महानियमो नाम तपश्चर्यासु दारुणः॥<br><br>12786: ऊर्ध्वा दृष्टिर्बाहवश्च एकाग्रं च मनोऽभवत्। एकपादाः स्थिताः सर्वे काष्ठभूताः समाहिताः॥<br><br>12787: दिव्यं वर्षसहस्रं ते तपस्तप्त्वा सुदारुणम्। शुश्रुवुर्मधुरां वाणी वेदवेदाङ्गभूषिताम्॥<br><br>12788: श्रीभगवानुवाच भो भोः सब्रह्मका देवा ऋषयश्च तपोधनाः। स्वागतेनाय॑ वः सर्वाश्रावये वाक्यमुत्तमम्॥<br><br>12789: विज्ञातं वो मया कार्यं तच्च लोकहितं महत्। प्रवृत्तियुक्तं कर्तव्यं युष्मत्प्राणोपबृंहणम्॥<br><br>12790: सुतप्तं च तपो देवा ममाराधनकाम्यया। भोल्यथास्य महासत्त्वास्तपसः फलमुत्तमम्॥<br><br>12791: एष ब्रह्मा लोकंगुरुर्महाललोकपितामहः। यूयं च विबुधश्रेष्ठा मां यजध्वं समाहिताः॥<br><br>12792: ते सर्वे भागान् कल्पयध्वं यज्ञेषु मम नित्यशः। तथा श्रेयोऽभिधास्यामि यथाधीकारमीश्वराः॥<br><br>12793: वैशम्पायन उवाच श्रुत्वैतद् देवदेवस्य वाक्यं हृष्टतनूरुहाः। ततस्ते विबुधाः सर्वे ब्रह्मा च महर्षयः॥<br><br>12794: वेददृष्टेन विधिना वैष्णवं क्रतुमाहरन्। तस्मिन् सत्रे सदा ब्रह्मा स्वयं भागमकल्पयत्॥<br><br>12795: देवा देवर्षयश्चैव स्वं स्वं भागमकल्पयन्। ते कार्तयुगधर्माणो भागाः परमसत्कृताः॥<br><br>12796: प्राहुरादित्यवर्णं तं पुरुषं तमसः परम्। बृहन्तं सर्वगं देवमीशानं वरदं प्रभुम्॥<br><br>12797: ततोऽथ वरदो देवस्तान् सर्वानमरान् स्थितान्। अशरीरो बभाषेदं वाक्यं खस्थो महेश्वरः॥<br><br>12798: येन यः कल्पितो भागः स तथा मामुपागतः। प्रीतोऽहं प्रदिशाम्यद्य फलमावृत्तिलक्षणम्॥<br><br>12799: एतद् वो लक्षणं देवा मत्प्रसादसमुद्भवम्। स्वयं यज्ञैर्यजमानाः समाप्तवरदक्षिणैः॥<br><br>12800: युगे युगे भविष्यध्वं प्रवृत्तिफलभागिनः। यज्ञैर्ये चापि यक्ष्यन्ति सर्वलोकेषु वै सुराः॥<br><br>12801: कल्पयिष्यन्ति वो भागांस्ते नरा वेदकल्पितान्। यो मे यथा कल्पितवान् भागमस्मिन् महाक्रतौ॥<br><br>12802: स तथा यज्ञभागार्हो वेदसूत्रे मया कृतः। यूयं लोकान् भावयध्वं यज्ञभागफलोचिताः॥<br><br>12803: सर्वार्थचिन्तका लोके यथाधीकारनिर्मिताः। याः क्रियाः प्रचरिष्यन्ति प्रवृत्तिफलसत्कृताः॥<br><br>12804: यूयं हि भाविता यज्ञैः सर्वयज्ञेषु मानवैः॥<br><br>12805: मां ततो भावयिष्यध्वमेषा वो भावना मम। इत्यर्थं निर्मिता वेदा यज्ञाश्चौषधिभिः सह॥<br><br>12806: एभिः सम्यक् प्रयुक्तैर्हि प्रीयन्ते देवताः क्षितौ। निर्माणमेतद् युष्माकं प्रवृत्तिगुणकल्पितम्॥<br><br>12807: मया कृतं सुरश्रेष्ठा यावत्कल्पक्षयादिह। चिन्तयध्वं लोकहितं यथाधीकारमीश्वराः॥<br><br>12808: मरीचिरनिराश्चात्रिः पुलस्त्यः पुलहः क्रतुः। वसिष्ठ इति सप्तैते मानसा निर्मिता हि ते॥<br><br>12809: एते वेदविदो मुख्या वेदाचार्याश्च कल्पिताः। प्रवृत्तिधर्मिणश्चैव प्राजापत्ये च कल्पिताः॥<br><br>12810: अयं क्रियावतां पन्था व्यक्तीभूतः सनातनः। अनिरुद्ध इति प्रोक्तो लोकसर्गकरः प्रभुः॥<br><br>12811: सनः सनत्सुजातश्च सनकः ससनन्दनः। सनत्कुमारः कपिल: सप्तमश्च सनातनः॥<br><br>12812: सप्तैते मानसाः प्रोक्ता ऋषयो ब्रह्मणः सुताः। स्वयमागतविज्ञाना निवृत्ति धर्ममास्थिताः॥<br><br>12813: एते योगविदो मुख्या: सांख्यज्ञानविशारदाः। आचार्या धर्मशास्त्रेषु मोक्षधर्मप्रवर्तकाः॥<br><br>12814: यतोऽहं प्रसृतः पूर्वमव्यक्तात् त्रिगुणो महान्। तस्मात् परतरो योऽसौ क्षेत्रज्ञ इति कल्पितः॥<br><br>12815: सोऽहं क्रियावतां पन्थाः पुनरावृत्तिदुर्लभः। यो यथा निर्मितो जन्तुर्यस्मिन् यस्मिश्च कर्मणि॥<br><br>12816: प्रवृत्तौ वा निवृत्तौ वा तत्फलं सोऽश्नुते महत्। एष लोकगुरुर्ब्रह्मा जगदादिकरः प्रभुः॥<br><br>12817: एष माता पिता चैव युष्माकं च पितामहः। मयानुशिष्टो भविता सर्वभूतवरप्रदः॥<br><br>12818: अस्य चैवात्मजो रुद्रो ललाटाद् यः समुत्थितः। ब्रह्मानुशिष्टो भविता सर्वभूतधरः प्रभुः॥<br><br>12819: गच्छध्वं स्वानधीकारांश्चिन्तयध्वं यथाविधि। प्रवर्तन्तां क्रियाः सर्वाः सर्वलोकेषु मा चिरम्॥<br><br>12820: प्रदिश्यन्तां च कर्माणि प्राणिनां गतयस्तथा। परिनिष्ठितकालानि आयूषीह सुरोत्तमाः॥<br><br>12821: इदं कृतयुगं नाम कालः श्रेष्ठः प्रवर्तितः। अहिंस्या यज्ञपशवो युगेऽस्मिन् न तदन्यथा॥<br><br>12822: चतुष्पात् सकलो धर्मो भविष्यत्यत्र वै सुराः। ततस्त्रतायुगं नाम त्रयी यत्र भविष्यति॥<br><br>12823: प्रोक्षिता यत्र पशवो वधं प्राप्स्यन्ति वै मखे। यत्र पादश्चतुर्थो वै धर्मस्य न भविष्यति॥<br><br>12824: ततो वै द्वापरं नाम मिश्रः कालो भविष्यति। द्विपादहीनो धर्मश्च युगे तस्मिन् भविष्यति॥<br><br>12825: ततस्तिष्येऽथ सम्प्राप्ते युगे कलिपुरस्कृते। एकपादस्थितो धर्मो यत्र तत्र भविष्यति॥<br><br>12826: देवा देवर्षयश्चोचुस्तमेवंवादिनं गुरुम्। एकपादस्थिते धर्मे यत्र क्वचन गामिनि॥<br><br>12827: कथं कर्तव्यमस्माभिर्भगवंस्तद् वदस्व नः। श्रीभगवानुवाच यत्र वेदाश्च यज्ञाश्च तपः सत्यं दमस्तथा॥<br><br>12828: अहिंसाधर्मसंयुक्ताः प्रचरेयुः सुरोत्तमाः। स वो देशः सेवितव्यो मा वोऽधर्मः पदा स्पृशेत्। । व्यास उवाच तेऽनुशिष्टा भगवता देवाः सर्षिगणास्तथा। नमस्कृत्वा भगवते जग्मुर्देशान् यथेप्सितान्॥<br><br>12829: गतेषु त्रिदिवौकःसु ब्रह्मैकः पर्यवस्थितः। दिदृक्षुर्भगवन्तं तमनिरुद्धतनौ स्थितम्॥<br><br>12830: तं देवो दर्शयामास कृत्वा हयशिरो महत्। साङ्गानावर्तयन् वेदान् कमण्डलुत्रिदण्डधृक्॥<br><br>12831: ततोऽश्वशिरसं दृष्ट्वा तं देवममितौजसम्। लोककर्ता प्रभुर्ब्रह्मा लोकानां हितकाम्यया॥<br><br>12832: मूर्ध्वा प्रणम्य वरदं तस्थौ प्राञ्जलिरग्रतः। स परिष्वज्य देवेन वचनं श्रावितस्तदा॥<br><br>12833: श्रीभगवानुवाच लोककार्यगती: सर्वास्त्वं चिन्तय यथाविधि। धाता त्वं सर्वभूतानां त्वं प्रभुर्जगतो गुरुः॥<br><br>12834: त्वय्यावेशितभारोऽहं धृति प्राप्स्याम्यथाजसा। यदा च सुरकार्यं ते अविषां भविष्यति॥<br><br>12835: प्रादुर्भावं गमिष्यामि तदाऽऽत्मज्ञानदैशिकः। एवमुक्त्वा हयशिरास्तत्रैवान्तरधीयत॥<br><br>12836: तेनानुशिष्टो ब्रह्मापि स्वलोकमचिराद् गतः। एवमेष महाभागः पद्मनाभः सनातनः॥<br><br>12837: यज्ञेष्वग्रहरः प्रोक्तो यज्ञधारी च नित्यदा। निवृत्तिं चास्थितो धर्म गतिमक्षयधर्मिणाम्। प्रवृत्तिधर्मान् विदधे कृत्वा लोकस्य चित्रताम्॥<br><br>12838: स आदिः स मध्यः स चान्तः प्रजानां स धाता स धेयं स कर्ता स कार्यम्। युगान्ते प्रसुप्तः सुसंक्षिप्य लोकान् युगादौ प्रबुद्धो जगद्व्युत्ससर्ज॥<br><br>12839: तस्मै नमध्वं देवाय निर्गुणाय महात्मने। अजाय विश्वरूपाय धाम्ने सर्वदिवौकसाम्॥<br><br>12840: महाभूताधिपतये रुद्राणां पतये तथा। आदित्यपतये चैव वसूनां पतये तथा॥<br><br>12841: अश्विभ्यां पतये चैव मरुतां पतये तथा। वेदयज्ञाधिपतये वेदाङ्गपतयेऽपि च॥<br><br>12842: समुद्रवासिने नित्यं हरये मुञ्जकेशिने। शान्ताय सर्वभूतानां मोक्षधर्मानुभाषिणे॥<br><br>12843: तपसां तेजसां चैव पतये यशसामपि। वचसां पतये नित्यं सरितां पतये तथा॥<br><br>12844: कपर्दिने वराहाय एक शृङ्गाय धीमते। विवस्वतेऽश्वशिरसे चतुर्मूर्तिधृते सदा॥<br><br>12845: गुह्याय ज्ञानदृश्याय अक्षराय क्षराय च। एष देवः संचरति सर्वत्रगतिरव्ययः॥<br><br>12846: एष चैतत् परं ब्रह्म ज्ञेयो विज्ञानचक्षुषा। एवमेतत् पुरा दृष्टं मया वै ज्ञानचक्षुषा॥<br><br>12847: कथितं तच्च वै सर्वं मया पृष्टेन तत्त्वतः। क्रियतां मद्वचः शिष्याः सेव्यतां हरिरीश्वरः। गीयतां वेदशब्दैश्च पूज्यतां च यथाविधि॥<br><br>12848: वैशम्पायन उवाच इत्युक्तास्तु वयं तेन वेदव्यासेन धीमता। सर्वे शिष्या: सुतश्चास्य शुकः परमधर्मवित्॥<br><br>12849: स चास्माकमुपाध्यायः सहास्माभिर्विशाम्पते। चतुर्वेदोद्गताभिस्तमृग्भिः समभितुष्टुवे॥<br><br>12850: एतत् ते सर्वमाख्यातं यन्मां त्वं परिपृच्छसि। एवं मेऽकथयद् राजन् पुरा द्वैपायनो गुरुः॥<br><br>12851: यश्चेदं शृणुयान्नित्यं यश्चैनं परिकीर्तयेत्। नमो भगवते कृत्वा समाहितमतिर्नरः॥<br><br>12852: भवत्यरोगो मतिमान् बलरूपसमन्वितः। आतुरो मुच्यते रोगाद् बद्धो मुच्येत बन्धनात्॥<br><br>12853: कामान् कामी लभेत् कामं दीर्घ चायुरवाप्नुयात्। ब्राह्मणः सर्ववेदी स्यात् क्षत्रियो विजयी भवेत्॥<br><br>12854: वैश्यासे विपुललाभः स्याच्छूद्रः सुखमवाप्नुयात्। अपुत्रो लभते पुत्रं कन्या चैवेप्सितं पतिम्॥<br><br>12855: लग्नगर्भा विमुच्येत गर्भिणी जनयेत् सुतम्। बध्या प्रसवमाप्नोति पुत्रपौत्रसमृद्धिमत्॥<br><br>12856: क्षेमेण गच्छेदध्वानमिदं यः पठते पथि। यो यं कामं कामयते स तमाप्नोति च ध्रुवम्॥<br><br>12857: इदं महर्षेर्वचनं विनिश्चितं महात्मनः पुरुषवरस्य कीर्तितम्। समागमं चर्षिदिवौकसामिमं निशम्य भक्ताः सुसुखं लभन्ते॥<br><br>12858: जनमेजय उवाच अस्तौषीद् यैरिमं व्यासः स शिष्यो मधुसूदनम्। नामभिर्विविधैरेषां निरुक्तं भगवन् मम॥<br><br>12859: वक्तुमर्हसि शुश्रूषोः प्रजापतिपतेर्हरेः। श्रुत्वा भवेयं यत् पूतः शरच्चन्द्र इवामलः॥<br><br>12860: वैशम्पायन उवाच शृणु राजन यथाऽऽचष्ट फाल्गुनस्य हरिः प्रभुः। प्रसन्नात्माऽऽत्मनो नाम्नां निरुक्तं गुणकर्मजम्॥<br><br>12861: नामभिः कीर्तितैस्तस्य केशवस्य महात्मनः। पृष्टवान् केशवं राजन् फाल्गुनः परवीरहा॥<br><br>12862: अर्जुन उवाच भगवन् भूतभव्येश सर्वभूतसृगव्यय। लोकधाम जगन्नाथ लोकानामभयप्रद॥<br><br>12863: यानि नामानि ते देव कीर्तितानि महर्षिभिः। वेदेषु सपुराणेषु यानि गुह्यानि कर्मभिः॥<br><br>12864: तेषां निरुक्तं त्वत्तोऽहं श्रोतुमिच्छामि केशव। न ह्यन्यो वर्ण येन्नाम्नां निरुक्तं त्वामृते प्रभो॥<br><br>12865: श्रीभगवानुवाच ऋग्वेदे सयजुर्वेदे तथैवाथर्वसामसु। पुराणे सोपनिषदे तथैव ज्यौतिषेऽर्जुन॥<br><br>12866: सांख्ये च योगशास्त्रे च आयुर्वेदे तथैव च। बहूनि मम नामानि कीर्तितानि महर्षिभिः॥<br><br>12867: गौणानि तत्र नामानि कर्मजानि च कानिचित्। निरुक्तं कर्मजानां त्वं शृणुष्व प्रयतोऽनघ॥<br><br>12868: कथ्यमानं मया तात त्वं हि मेऽर्धं स्मृतः पुरा। नमोऽतियशसे तस्मै देहिनां परमात्मने॥<br><br>12869: नारायणाय विश्वाय निर्गुणाय गुणात्मने। यस्य प्रसादजो ब्रह्मा रुद्रश्च क्रोधसम्भवः॥<br><br>12870: योऽसौ योनिर्हि सर्वस्य स्थावरस्य चरस्य च। अष्टादशगुणं यत् तत् सत्त्वं सत्त्ववतां वर॥<br><br>12871: प्रकृतिः सा परा मह्यं रोदसी योगधारिणी। ऋता सत्यामराजय्या लोकानामात्मसंज्ञिता॥<br><br>12872: तस्मात् सर्वाः प्रवर्तन्ते सर्गप्रलयविक्रियाः। तपो यज्ञश्च यष्टा च पुराणः पुरुषो विराट्॥<br><br>12873: अनिरुद्ध इति प्रोक्तो लोकानां प्रभवाप्ययः। ब्राह्मे रात्रिक्षये प्राप्ते तस्य ह्यमिततेजसः॥<br><br>12874: प्रसादात् प्रादुरभवत् पद्मं पद्मनिभेक्षण। ततो ब्रह्मा समभवत् स तस्यैव प्रसादजः॥<br><br>12875: अह्नः क्षये ललाटाच्च सुतो देवस्य वै तथा। क्रोधाविष्टस्य संजज्ञे रुद्रः संहारकारकः॥<br><br>12876: एतौ द्वौ विबुधश्रेष्ठौ प्रसादक्रोधजावुभौ। तदादेशितपन्थानौ सृष्टिसंहारकारकौ॥<br><br>12877: निमित्तमात्रं तावत्र सर्वप्राणिवरप्रदौ। कपर्दी जटिला मुण्डः श्मशान गृहसेवकः॥<br><br>12878: उग्रव्रतचरो रुद्रो योगी परमदारुणः। दक्षक्रतुहरश्चैव भगनेत्रहरस्तथा। ॥<br><br>12879: नारायणात्मको ज्ञेयः पाण्डवेय युगे युगे। तस्मिन् हि पूज्यमाने वै देवदेवे महेश्वरे॥<br><br>12880: सम्पूजितो भवेत् पार्थ देवो नारायणः प्रभुः। अहमात्मा हि लोकानां विश्वेषां पाण्डुनन्दन॥<br><br>12881: तस्मादात्मानमेवाग्रे रुद्रं सम्पूजयाम्यहम्। यद्यहं नार्चयेयं वै ईशानं वरदं शिवम्॥<br><br>12882: आत्मानं नार्चयेत् कश्चिदिति मे भावितात्मनः। मया प्रमाणं हि कृतं लोकः समनुवर्तते॥<br><br>12883: प्रमाणानि हि पूज्यानि ततस्तं पूजयाम्यहम्। यस्तं वेत्ति स मां वेत्ति योऽनु तं स हि मामनु॥<br><br>12884: रुद्रो नारायणश्चैव सत्त्वमेकं द्विधाकृतम्। लोके चरति कौन्तेय व्यक्तिस्थं सर्वकर्मसु॥<br><br>12885: न हि मे केनचिद् देयो वरः पाण्डवनन्दन। इति संचिन्त्य मनसा पुराणं रुद्रमीश्वरम्॥<br><br>12886: पुत्रार्थमाराधितवानहमात्मानमात्मना। न हि विष्णुः प्रणमति कस्मैचिद् विबुधाय च॥<br><br>12887: ऋते आत्मानमेवेति ततो रुद्रं भजाम्यहम्। सब्रह्मकाः सरुद्राश्च सेन्द्रा देवाः सहर्षिभिः॥<br><br>12888: अर्चयन्ति सुरश्रेष्ठं देवं नारायणं हरिम्। भविष्यतां वर्ततां च भूतानां चैव भारत॥<br><br>12889: सर्वेषामग्रणीविष्णः सेव्यः पूज्यश्च नित्यशः। नमस्व हव्यदं विष्णुं तथा शरणदं नम॥<br><br>12890: वरदं नमस्व कौन्तेय हव्यकव्यभुजं नम। चतुर्विधा मन जना भक्ता एव हि मे श्रुतम्॥<br><br>12891: तेषामेकान्तिनः श्रेष्ठा ये चैवानन्यदेवताः। अहमेव गतिस्तेषां निराशी: कर्मकारिणाम्॥<br><br>12892: ये च शिष्टास्त्रयो भक्ताः फलकामा हि ते मताः। सर्वे च्यवनधर्मास्ते प्रतिबुद्धस्तु श्रेष्ठभाक्॥<br><br>12893: ब्रह्माणं शितिकण्ठं च याश्चान्या देवताः स्मृताः। प्रबुद्धचर्याः सेवन्तो मामेवैष्यन्ति यत् परम्॥<br><br>12894: भक्तं प्रति विशेषस्ते एष पार्थानुकीर्तितः। त्वं चैवाहं च कौन्तेय नरनारायणौ स्मृतौ॥<br><br>12895: भारावतरणार्थं तु प्रविष्टौ मानुषीं तनुम्। जानाम्यध्यात्मयोगांश्च योऽहं यस्माच्च भारत॥<br><br>12896: निवृत्तिलक्षणो धर्मस्तथाऽऽभ्युदयिकोऽपि च। नराणामयनं ख्यातमहमेकः सनातनः॥<br><br>12897: आपो नारा इति प्रोक्ता आपो वै नरसूनवः। अयनं मम तत् पूर्वमतो नारायणो ह्यहम्॥<br><br>12898: छादयामि जगद् विश्वं भूत्वा सूर्य इवांशुभिः। सर्वभूताधिवासश्च वासुदेवस्ततो ह्यहम्॥<br><br>12899: गतिश्च सर्वभूतानां प्रजनश्चापि भारत। व्याप्ता मे रोदसी पार्थ कान्तिश्चाभ्यधिका मम॥<br><br>12900: अधिभूतानि चान्तेषु तदिच्छंश्चास्मि भारत। क्रमणाच्चाप्यहं पार्थ विष्णुरित्यभिसंज्ञितः॥<br><br>12901: दमात् सिद्धिं परीप्सन्तो मां जनाः कामयन्ति ह। दिवं चोर्वी च मध्यं च तस्माद् दामोदरो ह्यहम्॥<br><br>12902: पृश्निरित्युच्यते चान्नं वेद आपोऽमृतं तथा। ममैतानि सदा गर्भः पृश्निगर्भस्ततो ह्यहम्॥<br><br>12903: ऋषयः प्राहुरेवं मां त्रितं कूपनिपातितम्। पृश्निगर्भ त्रितं पाहीत्येकतद्वितपातितम्॥<br><br>12904: ततः स ब्रह्मणः पुत्र आद्यो ह्यषिवरस्त्रितः। उत्ततारोदपानाद् वै पृश्निगर्भानुकीर्तनात्॥<br><br>12905: सूर्यस्य तपतो लोकानग्नेः सोमस्य चाप्युत। अंशवो यत् प्रकाशन्ते ममैते केशसंज्ञिताः॥<br><br>12906: सर्वज्ञाः केशवं तस्मान्मामाहुर्द्विजसत्तमाः। स्वपल्यामाहितो गर्भ उतथ्येन महात्मना॥<br><br>12907: उतथ्येऽन्तर्हिते चैव कदाचिद्देवमायया। बृहस्पतिस्थाविन्दत्पत्नीं तस्य महात्मनः॥<br><br>12908: ततौ वै तमृषिश्रेष्ठं मैथुनोपगतं तथा। उवाच गर्भ: कौन्तेय पञ्चभूतसमन्वितः॥<br><br>12909: पूर्वागतोऽहं नरद नार्हस्यम्बां प्रबाधितुम्। एतबृहस्पतिः श्रुत्वा चुक्रोध च शशाप च॥<br><br>12910: मैथुनायागतो यस्मात्त्वयाऽहं विनिवारितः। तस्मादन्धो यास्यसि त्वं मच्छापान्नात्र संशयः॥<br><br>12911: स शापदृष्टिमुख्यस्य दीर्घ तम उपेयिवान्। वेदानवाप्य चतुरः सांगोपांगासनातनान्। प्रयोजयामास तदा नाम गुह्यमिदं मम। । आनुपूर्येण विधिना केशवेति पुनः पुनः। स चक्षुष्मान्समभवद्गोतमश्चाभवत्पुनः॥<br><br>12912: एवं हि वरदं नाम केशवेति ममार्जुन। देवानामथ सर्वेषामृषीणां च महात्मनाम्॥<br><br>12913: अग्नि: सोमेन संयुक्त एकयोनित्वमागतः। अग्नीषोममयं तस्माज्जगत् कृत्स्नं चराचरम्॥<br><br>12914: अपि हि पुराणे भवति एकयोन्यात्मकाव ग्नीषोमौ देवाश्चाग्निमुखा इति एकयोनित्वाच्च परस्परमर्हन्तो लोकान् धारयन्त इति॥<br><br>12915: अर्जुन उवाच अग्नीषोमौ कथं पूर्वमेकयोनी प्रवर्तितौ। एष मे संशयो जातस्तं छिन्धि मधुसूदन॥<br><br>12916: श्रीभगवानुवाच हन्त ते वर्तयिष्यामि पुराणं पाण्डुनन्दन। आत्मतेजोद्भवं पार्थ शृणुष्वैकमना मम॥<br><br>12917: सम्प्रक्षालनकालेऽतिक्रान्ते चतुर्युगसहस्रान्ते अव्यक्ते सर्वभूते प्रलये सर्वभूतस्था वरजङ्गमे ज्योतिर्धरणिवायुरहितेऽन्धे तमसि जलैकार्णवे लोके॥<br><br>12918: आप इत्येवं ब्रह्मभूतसंज्ञकेऽद्वितीये प्रतिष्ठिते॥<br><br>12919: न वै रात्र्यां न दिवसे न सति नासति न व्यक्ते न चाप्यव्यक्ते व्यवस्थिते॥<br><br>12920: एवमस्यां व्यवस्थायां नारायणगुणाश्रयादजरामरादनिन्द्रियादग्राह्यादसम्भवात् सत्यादहिंस्राल्ललामाद् विविधप्रवृत्तिविशेषाद वैरादक्षयादमरादजरादमूर्तितः सर्वव्यापिनः सर्वकर्तुः शाश्वतस्तस्मात् पुरुषः प्रादुर्भूतो हरिरव्ययः॥<br><br>12921: निदर्शनमपि ह्यत्र भवति॥<br><br>12922: नासीदहो न रात्रिरासीन्न सदासीन्नासदासीत् तम एव पुरस्तादभवद् विश्वरूपम्। सा विश्वरूपस्य रजनी हि एवमस्यार्थोऽनुभाष्या॥<br><br>12923: तस्येदानीं तमसः सम्भवस्य पुरुषस्य ब्रह्मयोनेर्ब्रह्मणः प्रादुर्भावे स पुरुषः प्रजाः सिसृक्षमाणो नेत्राभ्यामग्नीषोमौ ससर्ज। ततो भूतसर्गेषु सृष्टेषु प्रजाक्रमवशाद् ब्रह्मक्षत्रमुपातिष्ठत्। यः सोमस्तद् ब्रह्म यद् ब्रह्म ते ब्राह्मणा योऽग्निस्तत् क्षत्रं क्षत्राद् ब्रह्म बलवत्तरम्। कस्मादिति लोकप्रत्यक्षगुणमेतत्तद्यथा। ब्राह्मणेभ्यः परं भूतं नोत्पन्नपूर्व दीप्येमानेऽग्नौ जुहोति। यो ब्राह्मणमुखे जुहोतीति कृत्वा ब्रवीमि भूतसर्गः कृतो ब्रह्मणा भूर नि च प्रतिष्ठाप्य त्रैलोक्यं धार्यत इति मन्त्रवादोऽपि हि भवति॥<br><br>12924: त्वमग्ने यज्ञानां होता विश्वेषां हितो देवानां मानुषाणां च जगत इति॥<br><br>12925: निदर्शनं एचात्र भवति विश्वेषामग्ने यज्ञानां त्वं होतेति। त्वं हितो देवैर्मनुष्यैर्जगत इति॥<br><br>12926: अग्निहि यज्ञानां होता कर्ता स चाग्निब्रह्म॥<br><br>12927: न हते मन्त्राणां हवनमस्ति न विना पुरुषं तपः सम्भवति। हविर्मन्त्राणां सम्पूजा विद्यते देवमानुषऋषीणामनेन त्वं होतेति नियुक्तः। ये च मानुषहोत्राधिकारास्ते च ब्राह्मणस्य हि याजनं विधीयते न क्षत्रवैश्ययोईिजात्योस्तस्माद् ब्राह्मणा ह्यग्निभूता यज्ञानुद्वहन्ति। यज्ञास्ते देवांस्तपर्यन्ति पृथिवीं भावयन्ति शतपथेऽपि हि ब्राह्मणमुखे भवति॥<br><br>12928: देवाः अग्नौ समिद्धे स जुहोति यो विद्वान् ब्राह्मणमुखेनाहुति जुहोति॥<br><br>12929: एवमप्यग्निभूता ब्राह्मणा विद्वांसोऽग्नि भावयन्ति। अग्निर्विष्णुः सर्वभूतान्यनुप्रविश्य प्राणान् धारयति॥<br><br>12930: अपि चात्र सनत्कुमारगीताः श्लोका भवन्ति-ब्रह्मा विश्वं सृजत् पूर्वं सर्वादिर्निरवस्कृतम्। ब्रह्मघोषैर्दिवं गच्छन्त्यमरा ब्रह्मयोनयः॥<br><br>12931: ब्राह्मणानां मतिर्वाक्यं कर्म श्रद्धां तपांसि च। धारयन्ति महीं द्यां च शैक्यो वागमृतं तथा॥<br><br>12932: नास्ति सत्यात् परो धर्मो नास्ति मातृसमो गुरुः। ब्राह्मणेभ्यः परं नास्ति प्रेत्य चेह च भूतये॥<br><br>12933: नैषामुक्षा वहति नोत वाहा न गर्गरो मध्यति सम्प्रदाने। अपध्वस्ता दस्युभूता भवन्ति येषां राष्ट्र ब्राह्मणा वृत्तिहीनाः॥<br><br>12934: वेदपुराणेतिहासप्रामाण्यान्नारायणमुखोद्गताः सर्वात्मानः सर्वकर्तारः सर्वभावाश्च ब्राह्मणाश्च॥<br><br>12935: वाक्संयमकाले हितस्य वरप्रदस्य देवदेवस्य ब्राह्मणाः प्रथमं प्रादुर्भूता ब्राह्मणेभ्यश्च शेषा वर्णाः प्रादुर्भूताः॥<br><br>12936: इत्थं च सुरासुरविशिष्टा ब्राह्मणा य एव मया ब्रह्मभूतेन पुरा स्वयमेवोत्पादिताः सुरासुरमहर्षयो भूतविशेषाः स्थापिता निगृहीताश्च॥<br><br>12937: अहल्याधर्षणनिमित्तं हि गौतमाद्धरिश्मश्रुतामिन्द्रः प्राप्तः कौशिकनिमित्तं चेन्द्रो मुष्कवियोगं मेषवृषणत्वं चावाप। ॥<br><br>12938: अश्विनोर्ग्रहप्रतिषेधोद्यतवज्रस्य पुरन्दरस्य च्यवनेन स्तम्भितौ बाहू॥<br><br>12939: क्रतुवधप्राप्तमन्युना च दक्षेण भूयस्तपसा चात्मानं सयोज्य नेत्राकृतिरन्या ललाटे रुद्रस्योत्पादिता। ॥<br><br>12940: त्रिपुरवधार्थं दीक्षामुपगतस्य रुद्रस्य उशनसा जटा: शिरस उत्कृत्य प्रयुक्तास्ततः प्रादुर्भूता भुजगास्तैरस्य भुजगैः पीड्यमानः कण्ठो नीलतामुपगतः पूर्वे च मन्वन्तरे स्वायम्भुवे नारायणहस्तग्रहणान्नीलकण्ठत्वमेव च॥<br><br>12941: अमृतोत्पादने पुरश्चरणतामुपगतस्याङ्गिरसो बृहस्पतेरुपस्पृशतो न प्रसादं गतवत्यः किलापः, अथ बृहस्पतिरपां चुक्रोध यस्मान्ममोपस्पृशतः कलुषीभूता न च प्रसादमुपगतास्तस्मादद्यप्रभृति झषमकरकच्छपजन्तुभिः कलुषीभवतेति, तदा प्रभृत्यापो यादोभिः संकीर्णाः सम्प्रवृत्ताः॥<br><br>12942: विश्वरूपो हि वै त्वाष्ट्रः पुरोहितो देवानामासीत्, स्वस्रीयोऽसुराणां स प्रत्यक्षं देवेभ्यो भागमदात् परोक्षमसुरेभ्यः॥<br><br>12943: अथ हिरण्यकशिपुं पुरस्कृत्य विश्वरूपमातरं स्वसारमसुरा वरमयाचन्त हे स्वसरयं ते पुत्रस्त्वाष्ट्रो विश्वरूपस्त्रिशिरा देवानां पुरोहितः प्रत्यक्षं देवेभ्यो भागमदात् परोक्षमस्माकं ततो देवा वर्धन्ते वयं क्षीयामस्तदेनं त्वं वारयितुमर्हसि तथा यथास्मान् भजेदिति॥<br><br>12944: अथ विश्वरूपं नन्दनवनमुपगतं मातोवाच पुत्र किं परपक्षवर्धनस्त्वं मातुलपक्षं नाशयसि नार्हस्येवं कर्तुमिति स विश्वरूपो मातुर्वाक्यमनतिक्रमणीयमिति मत्वा सम्पूज्य हिरण्यकशिपुमगात्॥<br><br>12945: हैरण्यगर्भाच्च वसिष्ठाद्धिरण्यकशिपुः शापं प्राप्तवान् यस्मात् त्वयान्यो वृतो होता तस्मादसमाप्तयज्ञस्त्वमपूर्वात् सत्त्वजाताद् वधं प्रायसीति तच्छापदानाद्धिरण्यकशिपुः प्राप्तवान् वधम्॥<br><br>12946: अथ विश्वरूपो मातृपक्षवर्धनोऽत्यर्थं तपस्यभवत् तस्य व्रतभङ्गार्थमिन्द्रो बह्वीःश्रीमत्योऽप्सरसो नियुयोज ताश्च दृष्ट्वा मनः क्षुभितं तस्याभवत् तासु चाप्सरःसु नचिरादेव सक्तोऽभवत् सक्तं चैनं ज्ञात्वा अप्सरस ऊचुर्गच्छामहे वयं यथागतमिति॥<br><br>12947: तास्त्वाष्ट्र उवाच क्व गमिष्यथास्यतां तावन्मया सह श्रेयो भविष्यन्तीति तास्तमब्रुवन् वयं देवस्त्रियोऽप्सरस इन्द्रं देवं वरदं पुरा प्रभविष्णुं वृणीमह इति॥<br><br>12948: अथ ता विश्वरूपोऽब्रवीदद्यैव सेन्द्रा देवा न भविष्यन्तीति ततो मन्त्रान् जजाप तैर्मन्त्रैरवर्धत त्रिशिरा एकेनास्येन सर्वलोकेषु यथावद् द्विजैः क्रियावद्भियज्ञेषु सुहुतं सोमं पपावेकेनान्नमेकेन सेन्द्रान् देवानथेन्द्रस्तं विवर्धमानं सोमपानाप्यायितसर्वगात्रं दृष्ट्वा चिन्तामापेदे देवैः॥<br><br>12949: ते देवाः सेन्द्रा ब्रह्माणमभिजग्मुस्त ऊचुर्विश्वरूपेण सर्वयज्ञेषु सुहुतः सोमः पीयते वयमभागाः संवृत्ता असुरपक्षो वर्धते वयं क्षीयामस्तदर्हसि नो विधातुं श्रेयोऽनन्तरमिति॥<br><br>12950: तान् ब्रह्मोवाच ऋषिर्भार्गवस्तपस्तप्यते दधीचः स याच्यतां वरं स यथा कलेवरं जह्यात् तथा विधीयतां तस्यास्थिभिर्वजं क्रियतामिति॥<br><br>12951: ततो देवास्तत्रागच्छन् यत्र दधीचो भगवानृषिस्तपस्तेपे सेन्द्रा देवास्तं तथाभिगम्योचुर्भगवंस्तपः सुकुशलमभिन्न चेति॥<br><br>12952: तान् दधीच उवाच स्वागतं भवद्ध्य उच्यतां किं क्रियतामिति यद् वक्ष्यथ तत् करिष्यामि॥<br><br>12953: सह अथ ते तमब्रुवशरीरपरित्यागं लोकहितार्थं भगवान् कर्तुमर्हतीति॥<br><br>12954: अथ दधीचस्तथैवाविमनाः सुखदुःखमहो महायोगी आत्मानं समाधाय शरीर परित्यागं चकार॥<br><br>12955: तस्य परमात्मन्यपसृते तान्यस्थीनि धाता संगृह्य वज्रमकरोत् तेन वज्रेणाभेद्येनामप्रधृष्येण ब्रह्मास्थिसम्भूतेन विष्णुप्रविष्टेनेन्द्रो विश्वरूपं जघान शिरसां चास्य च्छेदनमकरोत् तस्मादनन्तरं विश्वरूपगात्रमथनसम्भवं त्वष्ट्रोत्पादितमेवारि वृत्रमिन्द्रो जघान॥<br><br>12956: तस्यां द्वैधीभूतायां ब्रह्मवध्यायां भयादिन्द्रो देवराज्यं पर्यत्यजदप्सु सम्भवां च शीतला मानससरोगतां नलिनी प्रतिपेदे तत्र चैश्वर्ययोगादणुमात्रो भूत्वा विसग्रन्थिं प्रविवेश॥<br><br>12957: ब्रह्मवध्याभयप्रणष्टे त्रैलोक्यनाथे शचीपतौ जगदनीश्वरं बभूव देवान् रजस्तमश्चाविवेश मन्त्रा न प्रावर्तन्त महर्षीणां रक्षांसि प्रादुरभवन् ब्रह्म चोत्सादनं जगामानिन्द्राचाबला लोकाः सुप्रधृष्या बभूवुः॥<br><br>12958: देवा ऋषयश्चायुषः पुत्रं नहुषं देवराज्येऽभिपिषिचुनर्हषः पञ्चभिः शतैयॊतिषां ललाटे ज्वलद्भिः सर्वतेजोहरैस्त्रिविष्टपं पालयांबभूव। ॥<br><br>12959: अथ लोकाः प्रकृतिमापेदिरे स्वस्थाश्च बभूवुः॥<br><br>12960: अथोवाच नहुषः सर्वं मां शक्रोपभुक्तमुपस्थितमृते शचीमिति स एवमुक्त्वा शचीसमीपमगमदुवाचैनां सुभगेऽहमिन्द्रो देवानां भजस्व मामिति तं शची प्रत्युवाच प्रकृत्या त्वं धर्मवत्सलः सोमवंशोद्भवश्च नार्हसि परपत्नीधर्षणं कर्तुमिति॥<br><br>12961: तामथोवाच नहुष ऐन्द्र पदमध्यास्ते मयाऽहमिन्द्रस्य राज्यरत्नहरो नात्राधर्मः कश्चित् त्वमिन्द्रोपभुक्तेति सा तमुवाचास्ति मम किंचिद् व्रतमपर्यवसितं तस्यावभृथे त्वामुपगमिष्यामि कैश्चिदेवाहोभिरिति स शच्येवमभिहितो अथ हृष्टाश्च जगाम॥<br><br>12962: अथ शची दुःखशोकार्ता भर्तृदर्शनलालसा नहुषभयगृहीता बृहस्पतिमुपागच्छत् स च तामत्युद्विग्नां दृष्ट्वैव ध्यानं प्रविश्य भर्तृकार्यतत्परां ज्ञात्वा बृहस्पतिरुवाचानेनैव व्रतेन तपसा चान्विता देवी वरदामुपश्रुतिमाह्वय तदा सा ते इन्द्रं दर्शयिष्यतीति साथ महानियमस्थिता देवीं वरदामुपश्रुति मन्त्रैराह्वयति सोपश्रुतिः शचीसमीपमगादुवाच चैनामियमस्मीति त्वयाऽऽहूतोपस्थिता किं ते प्रियं करवाणीति तां मूर्धा प्रणम्योवाच शची भगवत्यर्हसि मे भर्तारं दर्शयितुं त्वं सत्या ऋता चेति सैनां मानसं सरोऽनयत् तत्रेन्द्र बिसग्रन्थिगतमदर्शयत्॥<br><br>12963: तामथ पत्नी कृशां ग्लानां चेन्द्रो दृष्ट्वा चिन्तयाम्बभूव अहो मम दुःखमिदमुपगतं नष्टं हि मामियमन्विष्य यत्पल्यभ्यगमद् दुःखार्तेति तामिन्द्र उवाच कथं वर्तयसीति सा तमुवाच नहुषो मामाह्वयति पत्नी कर्तुं कालश्चास्य मा कृत इति तामिन्द्र उवाच गच्छ नहुषस्त्वया वाच्योऽपूर्वेण मामृषियुक्तेन यानेन त्वमधिरूढ उद्वहस्वेति इन्द्रस्य महान्ति वाहनानि सन्ति मन:प्रियाण्यधिरूढानि मया त्वमन्येनोपयातुमर्हसीति सैवमुक्ता हृष्टा जगामेन्द्रोऽपि बिसग्रन्थिमेवाविवेश भूयः॥<br><br>12964: अथेन्द्राणीमभ्यागतां दृष्ट्वा तामुवाच नहुषः पूर्णः स काल इति तं शच्यब्रवीच्छक्रेण यथोक्तं स महर्षियुक्तं वाहनमधिरूढः शचीसमीपमुपागच्छत्॥<br><br>12965: अथ मैत्रावरुणिः कुम्भयोनिरगस्त्य ऋषिवरो महर्षीन् धिक्क्रियमाणांस्तान् नहुषेणापश्यत् पट्यांच तेनास्पृश्यत तत: स नहुषमब्रवीदकार्यप्रवृत्त पाप पतस्व महीं सर्पो भव यावद्भूमिर्गिरयश्च तिष्ठेयुस्तावदिति स तिष्ठेयुस्तावदिति स महर्षिवाक्यसमकालमेव तस्माद् यानादवापतत्॥<br><br>12966: अथानिन्द्रं पुनस्त्रैलोक्यमभवत् ततो देवा ऋषयश्च भगवन्तं विष्णुं शरणमिन्द्रार्थेऽभिजग्मुरूचुश्चैनं भगवन्निन्द्रं ब्रह्महत्याभिभूतं त्रातुमर्हसीति ततः स वरदस्तानब्रवीदश्वमेधं यज्ञं वैष्णवं शक्रोऽभियजतां ततः स्वस्थानं प्राप्स्यतीति ततो देवा ऋषयश्चेन्द्रं नापश्यन् यदा तदा शचीमूचुर्गच्छ सुभगे इन्द्रमानयस्वेति सा पुनस्तत्सरः समभ्यगच्छदिन्द्रश्च तस्मात् सरसः प्रत्युत्थाय बृहस्पतिमभिजगाम बृहस्पतिश्चाश्वमेधं महाक्रतुं शक्रायाहरत् तत्र कृष्णसारङ्गं मेध्यमश्वमुत्सृज्य वाहनं तमेव कृत्वा इन्द्र मरुत्पति बृहस्पति: स्वं स्थान प्रापयामास॥<br><br>12967: ततः स देवराड् देवैर्ऋषिभिः स्तूयमानस्त्रिविष्टपस्थो निष्कल्मषो बभूव ह ब्रह्मवध्यां चतुर्पु स्थानेषु वनिताग्निवनस्पतिगोषु व्यभजदेवमिन्द्रो ब्रह्मतेजः प्रभावोपबृंहितः शत्रुवधं कृत्वा स्वं स्थान प्रापितः॥<br><br>12968: आकाशगङ्गागतश्च पुरा भरद्वाजो महर्षिरुपास्पृशत् त्रीन् क्रमान् क्रमता विष्णुनाभ्यासादित: स भरद्वाजेन ससलिलेन पाणिनोरसि ताडितः सलक्षणोरस्कः संवृत्तः॥<br><br>12969: भृगुणा महर्षिणा शप्तोऽग्निः सर्वभक्षत्वमुपानीतः॥<br><br>12970: अदितिर्वे देवानामन्नमपचदेद् भुक्त्वासुरान् हनिष्यन्तीति तत्र बुधो व्रतचर्यासमाप्तावागच्छददितिं चावोचद् भिक्षा देहीति तत्र देवैः पूर्वमेतत् प्राश्यं नान्येनेत्यदि तिर्भिक्षा नादादथ भिक्षाप्रत्याख्यानरुषितेन बुधेन ब्रह्मभूतेनादितिः शप्ता अदितेरुदरे भविष्यति व्यथा विवस्वतो द्वितीयजन्मन्यण्डसंज्ञितस्य अण्डं मातुरदित्या मारितं स मार्तण्डो विवस्वानभवच्छ्राद्धदेवः॥<br><br>12971: दक्षस्य या वै दुहितरः षष्टिरासंस्ताभ्यः कश्यपाय त्रयोदश प्रादाद् दश धर्माय दश मनवे सप्तविंशतिमिन्दवे तासु तुल्यासु नक्षत्राख्यां गतासु सोमो रोहिण्यामभ्यधिकं प्रीतिमानभूत् ततस्ताः शिष्टाः पल्य ईर्ष्यावत्यः पितुः समीपं गन्वेममर्थं शशंसुर्भगवन्नस्मासु तुल्यप्रभावासु सोमो रोहिणी प्रत्यधिकं भजतीति सोऽब्रवीद् यक्ष्मैनमाविश्यतेति दक्षशापात् सोमं राजानं यक्ष्मा विवेश स यक्ष्मणाऽविष्टो दक्षमगाद् दक्षश्चैनमब्रवीन्न समं वर्तयसीति तत्रर्षयः सोममब्रुवन् क्षीयसे यक्ष्मणा पश्चिमायां दिशि समुद्रे हिरण्यसरस्तीर्थं तत्र गत्वा आत्मानमभिषेचयस्वेत्यथागच्छत् सोमस्तत्र हिरण्यसरस्तीर्थं गत्वा चात्मनः सेचनमकरोत् स्नात्वा चात्मानं पाप्मनो मोक्षयामास तत्र चावभासितस्तीर्थे यदा सोमस्तदा प्रभृति च तीर्थं तत् प्रभासमिति नाम्ना ख्यातं बभूव॥<br><br>12972: तच्छापादद्यापि क्षीयते सोमोऽमावास्यान्तरस्थः पौर्णमासीमात्रेऽधिष्ठितो मेघलेखाप्रतिच्छन्नं वपुर्दर्शयति मेघसदृशं वर्णमगमत् तदस्य शशलक्ष्म विमलमभवत्॥<br><br>12973: स्थूलशिरा महर्षिर्मेसेः प्रागुत्तरे दिग्विभागे तपस्तेपे ततस्तस्य तपस्तप्यमानस्य सर्वगन्धवहः शुचिर्वायुर्वायमानः शरीरमस्पृशत् स तपसा तापितशरीरः कृशो वायुनोपवीज्यमानो हृदये परितोषमगमत् तत्र किल तस्यानिलव्यजनकृतपरितोषस्य सद्यो वनस्पतयः पुष्पशोभा निदर्शितवन्त इति स एताशशाप न सर्वकालं पुष्पवन्तो भविष्यथेति॥<br><br>12974: नारायणो लोकहितार्थं वडवामुखो नाम पुरा महर्षिर्बभूव मेरी तपस्तप्यतः समुद्र आहूतो नागतस्तेनामर्षितेनात्मगात्रोष्मणा समुद्रः स्तिमितजलः कृतः स्वेदप्रस्यन्दनसदृशश्चाप्य लवणभावो जनितः॥<br><br>12975: उक्तश्चाप्यपेयो भविष्यस्येतच्च ते तोयं वडवामुखसंज्ञितेन पेपीयमानं मधुरं भविष्यति तदेतदद्यापि वडवामुखसंज्ञितेनानुवर्तिना तोयं समुद्रात् पीयते॥<br><br>12976: हिमवतो गिरेर्दुहितरमुमां कन्यां रुद्रश्चकमे भृगुरपि च महर्षिर्हिमवन्तमागत्याब्रवीत् कन्यामिमां मे देहीति तमब्रवीद्धिमवानभिलक्षितो वरो रुद्र इति तमब्रवीद् भृगुर्यस्मात् त्वयाहं कन्यावरणकृतभावः प्रत्याख्यातस्तस्मान्न रत्नानां भवान् भाजनं भविष्यतीति॥<br><br>12977: अद्यप्रभृत्येतदवस्थितमृषिवचनं तदेवंविधं माहात्म्यं ब्राह्मणानाम्॥<br><br>12978: क्षत्रमपि च ब्राह्मणप्रसादादेव शाश्वतीमव्ययां च पृथिवीं पत्नीमभिगम्य बुभुजे॥<br><br>12979: यदेतद् ब्रह्माग्नीषोमीयं तेन जगद् धार्यते॥<br><br>12980: सूर्याचन्द्रमसौ चक्षुः केशाश्चैवांशवः स्मृताः। बोधयंस्तापयंश्चैव जगदुत्तिष्ठते पृथक्॥<br><br>12981: बोधनात् तापनाच्चैव जगतो हर्षणं भवेत्। अग्नीषोमकृतैरेभिः कर्मभिः पाण्डुनन्दन। हृषीकेशोऽहमीशानो वरदो लोकभावनः॥<br><br>12982: इलोपहूतयोगेन हरे भागं क्रतुष्वहम्। वर्णश्च मे हरिः श्रेष्ठस्तस्माद्धरिरहं स्मृतः॥<br><br>12983: धाम सारो हि भूतानामृतं चैव विचारितम्। ऋतधामा ततो विप्रैः सद्यश्चाहं प्रकीर्तितः॥<br><br>12984: नष्टां च धरणी पूर्वमविन्दं वै गुहागताम्। गोविन्द इति तेनाहं देवैर्वाग्भिरभिष्टुतः॥<br><br>12985: शिपिविष्टेति चाख्यायां हीनरोमा च यो भवेत्। तेनाविष्टं तु यत्किचिच्छिपिविष्टेति च स्मृतः॥<br><br>12986: यास्को मामृषिरव्यग्रो नैकयज्ञेषु गीतवान्। शिपिविष्ट इति ह्यस्माद् गुह्यनामधरो ह्यहम्॥<br><br>12987: स्तुत्वा मां शिपिविष्टेति यास्क ऋषिरुदारधीः। मत्प्रसादादधो नष्टं निरुक्तमभिजग्मिवान्॥<br><br>12988: न हि जातो न जायेयं न जनिष्ये कदाचन। क्षेत्रज्ञः सर्वभूतानां तस्मादहमजः स्मृतः॥<br><br>12989: नोक्तपूर्वं मया क्षुद्रम श्लीलं वा कदाचन। ऋता ब्रह्मसुता सा मे सत्या देवी सरस्वती॥<br><br>12990: सच्चासच्चैव कौन्तेय मयाऽऽवेशितमात्मनि। पौष्करे ब्रह्मसदने सत्यं मामृषयो विदुः॥<br><br>12991: सत्त्वान्न च्युतपूर्वोऽहं सत्त्वं वै विद्धि मत्कृतम्। जन्मनीहा भवेत् सत्त्वं पौर्विकं मे धनंजय॥<br><br>12992: निराशी:कर्मसंयुक्तः सत्त्वतश्चाप्यकल्मषः। सात्वतज्ञानदृष्टोऽहं सत्त्वतामिति सात्त्वतः॥<br><br>12993: कृषामि मेदिनी पार्थ भूत्वा कार्णायसो महान्। कृष्णो वर्णश्च मे यस्मात् तस्मात् कृष्णोऽहमर्जुन॥<br><br>12994: मया सं श्लषिता भूमिरद्भिर्योम च वायुना। वायुश्च तेजसा सार्धं वैकुण्ठत्वं ततो मम॥<br><br>12995: निर्वाणं परमं ब्रह्म धर्मोऽसौ पर उच्यते। तस्मान्न च्युतपूर्वोऽहमच्युतस्तेन कर्मणा॥<br><br>12996: पृथिवीनभसी चोभे विश्रुते विश्वतोमुखे तयोः संधारणार्थं हि मामधोक्षजमञ्जसा॥<br><br>12997: निरुक्तं वेदविदुषो वेदशब्दार्थचिन्तकाः। ते मां गायन्ति प्राग्वंशे अधोक्षज इति स्थितिः॥<br><br>12998: शब्द एकपदैरेष व्याहृतः परमर्षिभिः। नान्यो ह्यधाक्षजो लोके ऋते नारायणं प्रभुम्॥<br><br>12999: घृतं ममार्चिषो लोके जन्तूनां प्राणधारणम्। घृतार्चिरहमव्यग्रैर्वेदज्ञैः परिकीर्तितः॥<br><br>13000: त्रयो हि धातवः ख्याताः कर्मजा इति मे स्मृताः। पित्तं श्लेष्मा च वायुश्च एष संघात उच्यते॥<br><br>13001: एतैश्च धार्यते जन्तुरेतैः क्षीणैश्च क्षीयते। आयुर्वेदविदस्तस्मात् त्रिधातुं मां प्रचक्षते॥<br><br>13002: वृषो हि भगवान् धर्मः ख्यातो लोकेषु भारत। नैघण्टुकपदाख्याने विद्धि मां वृषमुत्तमम्॥<br><br>13003: कपिर्वराहः श्रेष्ठश्च धर्मश्च वृष उच्यते। तस्माद् वृषाकपि प्राह कश्यपो मां प्रजापतिः॥<br><br>13004: न चाद्यं न मध्यं तथा चैव नान्तं कदाचिद् विदन्ते सुराश्चासुराश्च। अनाद्यो ह्यमध्यस्तथा चाप्यनन्तः प्रगीतोऽहमीशो विभुलॊकसाक्षी॥<br><br>13005: शुचानि श्रवणीयानि शृणोमीह धनंजय। न च पापानि गृह्णामि ततोऽहं वै शुचिश्रवाः॥<br><br>13006: एक शृङ्गः पुरा भूत्वा वराहो नन्दिवर्धनः। इमां चवोद्धृतवान् भूमिमेक शृङ्गस्ततो ह्यहम्॥<br><br>13007: तथैवासं त्रिककुदो वाराहं रूपमास्थितः। त्रिककुत् तेन विख्यातः शरीरस्य तु मापनात्॥<br><br>13008: विरिञ्च इति यत् प्रोक्तं कापिलज्ञानचिन्तकैः। स प्रजापतिरेवाहं चेतनात् सर्वलोककृत्॥<br><br>13009: विद्यासहायवन्तं मामादित्यस्थं सनातनम्। कपिलं प्राहुराचार्याः सांख्या निश्चितनिश्चयाः॥<br><br>13010: हिरण्यगर्भो द्युतिमान् य एष च्छन्दसि स्तुतः। योगैः सम्पूज्यतं नित्यं स एवाहं भुवि स्मृतः॥<br><br>13011: एकविंशतिसाहस्रं ऋग्वेदं मां प्रचक्षते। सहस्रशाखं यत् साम ये वै वेदविदो जनाः॥<br><br>13012: गायत्त्यारण्यके विप्रा मद्भक्तास्ते हि दुर्लभाः। षट्पञ्चाशतमष्टौ च सप्तत्रिंशतमित्युत॥<br><br>13013: यस्मिशाखा यजुर्वेदे सोऽहमाध्वर्यवे स्मृतः। पञ्चकल्पमथर्वाणं कृत्याभिः परिर्वृहितम्॥<br><br>13014: कल्पयन्ति हि मां विप्रा अथर्वाणविदस्तथा। शाखाभेदाश्च ये केचिद् याश्च शाखासु गीतयः। । १००। स्वरवर्णसमुच्चाराः सर्वांस्तान् विद्धि मत्कृतान्। यत् तद्धयशिरः पार्थ समुदेति वरप्रदम्॥<br><br>13015: सोऽहमेवोत्तरे भागे क्रमाक्षरविभागवित्। वामादेशितमार्गेण मत्प्रसादान्महात्मना॥<br><br>13016: पाञ्चालेन क्रमः प्राप्तस्तस्माद् भूतात् सनातनात्। बाभ्रव्यगोत्र: स बभौ प्रथम क्रमपारगः॥<br><br>13017: नारायणाद् वरं लब्ध्वा प्राप्य योगमनुत्तमम्। क्रमं प्रणीय शिक्षां च प्रणयित्वा स गालवः॥<br><br>13018: कण्डरीकोऽथ राजा च ब्रह्मदत्तः प्रतापवान्। जातीमरणजं दुःखं स्मृत्वा स्मृत्वा पुनः पुनः॥<br><br>13019: सप्तजातिषु मुख्यत्वाद् योगानां सम्पदं गतः। पुराहमात्मजः पार्थ प्रथितः कारणान्तरे॥<br><br>13020: धर्मस्य कुरुशार्दूल ततोऽहं धर्मजः स्मृतः। नरनारायणौ पूर्वं तपस्तेपतुरव्ययम्॥<br><br>13021: धर्मयानं समारूढौ पर्वते गन्धमादने। तत्कालसमये चैव दक्षयज्ञो बभूव ह॥<br><br>13022: न चैवाकल्पयद् भागं दक्षो रुद्रस्य भारत। ततो दधीचिवचनाद् दक्षयज्ञमपाहरत्॥<br><br>13023: ससर्ज शूलं कोपेन प्रज्वलन्तं मुहुर्मुहुः। तच्छूलं भस्मसात्कृत्वा दक्षयज्ञं सविस्तरम्॥<br><br>13024: आवयोः सहसागच्छद् बदर्याश्रममन्तिकात्। वेगेन महता पार्थ पतन्नारायणोरसि॥<br><br>13025: ततस्तत् तेजसाऽऽविष्टाः केशा नारायणस्य ह। बभूवुर्मुञ्जवर्णास्तु ततोऽहं मुञ्जकेशवान्॥<br><br>13026: तच्च शूलं विनिर्धूतं हुंकारेण महात्मना। जगाम शंकरकरं नारायणसमाहतम्॥<br><br>13027: अथ रुद्र उपाधावत् तावृषी तपसान्वितौ। तत एनं समुद्भूतं कण्ठे जग्राह पाणिना॥<br><br>13028: नारायणः स विश्वात्मा तेनास्य शितिकण्ठता। अथ रुद्रविघातार्थमिषीका नर उद्धरन्॥<br><br>13029: मन्त्रैश्च संयुयोजाशु सोऽभवत् परशुर्महान्। क्षिप्तश्च सहसा तेन खण्डनं प्राप्तवास्तदा॥<br><br>13030: ततोऽहं खण्डपरशुः स्मृतः परशुखण्डनात्। अर्जुन उवाच अस्मिन् युद्धे तु वार्ष्णेय त्रैलोक्यशमने तदा॥<br><br>13031: को जयं प्राप्तवांस्तत्र शंसैतन्मे जनार्दन। श्रीभगवानुवाच तयोः संलग्नयोर्युद्धे रुद्रनारायणात्मनोः॥<br><br>13032: उद्विग्नाः सहसा कृत्स्नाः सर्वे लोकास्तदाभवन्। नागृह्णात् पावकः शुभं मखेषु सुहुतं हविः॥<br><br>13033: वेदा न प्रतिभान्ति स्म ऋषीणां भावितात्मनाम्। देवान् रजस्तमश्चैव समाविविशतुस्तदा॥<br><br>13034: वसुधा संचकम्पे च नभश्च विचचाल ह। निष्प्रभाणि च तेजांसि ब्रह्मा चैवासनच्युतः॥<br><br>13035: अगाच्छोषं समुद्रश्च हिमवांश्च व्यशीर्यत। तस्मिन्नेवं समुत्पन्ने निमित्ते पाण्डुनन्दन॥<br><br>13036: ब्रह्मा वृतो देवगणैर्ऋषिभिश्च महात्मभिः। आजगामाशु तं देशं यत्र युद्धमवर्तत॥<br><br>13037: सोऽञ्जलिप्रग्रहो भूत्वा चतुर्वक्त्रो निरुक्तगः। न्यस्यायुधानि विश्वेश जगतो हितकाम्यया। यदक्षरमथाव्यक्तमीशं लोकस्य भावनम्॥<br><br>13038: कूटस्थं कर्तृ निर्द्वन्द्वमकर्तेति च यं विदुः। व्यक्तिभावगतस्यास्य एका मूर्तिरियं शुभा॥<br><br>13039: नरो नारायणश्चैव जातौ ,धर्मकुलोद्वहौ। तपसा महता युक्तौ देवश्रेष्ठौ महाव्रतौ॥<br><br>13040: अहं प्रसादजस्तस्य कुतश्चित् कारणान्तरे। त्वं चैव क्रोधजस्तात पूर्वसर्गे सनातनः॥<br><br>13041: मया च सार्धं वरद विबुधैश्च महर्षिभिः। प्रसादयाशु लोकानां शान्तिर्भवतु मा चिरम्॥<br><br>13042: ब्रह्मणा त्वेवमुक्तस्तु रुद्रः क्रोधाग्निमुत्सृजन्। प्रसादयामास ततो देवं नारायणं प्रभुम्। शरणं च जगामाद्यं वरेण्यं वरदं प्रभुम्॥<br><br>13043: ततोऽथ वरदो देवो जितक्रोधो जितेन्द्रियः। प्रीतिमानभवत् तत्र रुद्रेण सह संगतः॥<br><br>13044: ऋषिभिर्ब्रह्मणा चैव विबुधैश्च सुपूजितः। उवाच देवमीशानमीशः स जगतो हरिः॥<br><br>13045: यस्त्वां वेत्ति स मां वेत्ति यस्त्वामनु स मामनु। नावयोरन्तरं किंचिन्मा तेऽभूद् बुद्धिरन्यथा॥<br><br>13046: अद्यप्रभृति श्रीवत्सः शूलाको मे भवत्वयम्। मम पाण्यङ्कितश्चापि श्रीकण्ठस्त्वं भविष्यसि॥<br><br>13047: श्रीभगवानुवाच एवं लक्षणमुत्पाद्य परस्परकृतं तदा। सख्यं चैवातुलं कृत्वा रुद्रेण सहितावृषी॥<br><br>13048: तपस्तेपतुरव्यग्रौ विसृज्य त्रिदिवौकसः। एष ते कथितः पार्थ नारायणजयो मृधे॥<br><br>13049: नामानि चैव गुह्यानि निरुक्तानि च भारत। ऋषिभिः कथितानीह यानि संकीर्तितानि ते॥<br><br>13050: एवं बहुविधै रूपैश्चरामीह वसुन्धराम्। ब्रह्मलोकं च कौन्तेय गोलोकं च सनातनम्॥<br><br>13051: मया त्वं रक्षितो युद्धे महान्तं प्राप्तवाञ्जयम्। यस्तु ते सोऽग्रतो याति युद्धे सम्प्रत्युपस्थिते॥<br><br>13052: तं विद्धि रुद्र कौन्तेय देवदेवं कपर्दिनम्। कालः स एव कथितः क्रोधजेति मया तव॥<br><br>13053: निहतास्तेन वै पूर्वं हतवानसि यान् रिपून्। अप्रमेयप्रभावं तं देवदेवमुमापतिम्। नमस्व देवं प्रयतो विश्वेशं हरमक्षयम्॥<br><br>13054: यश्च ते कथितः पूर्वं क्रोधजेति पुनः पुनः। तस्य प्रभाव एकाग्रे यच्छ्रुतं ते धनंजय॥<br><br>13055: शौनक उवाच सौते सुमहदाख्यानं भवता परिकीर्तितम्। यच्छ्रुत्वा मुनयः सर्वे विस्मयं परमं गताः॥<br><br>13056: सर्वाश्रमाभिगमनं सर्वतीर्थावगाहनम्। न तथा फलदं सौते नारायणकथा यथा। ॥<br><br>13057: पाविताङ्गाः स्म संवृत्ताः श्रुत्वेमामादितः कथाम्। नारायणाश्रयां पुण्यां सर्वपापप्रमोचनीम्॥<br><br>13058: दुर्दर्शो भगवान् देवः सर्वलोकनमस्कृतः। सब्रह्मकैः सुरैः कृत्स्नैरन्यैश्चैव महर्षिभिः॥<br><br>13059: दृष्टवान् नारदो यत्तु देवं नारायणं हरिम्। नूनमेतद्ध्यनुमतं तस्य देवस्य सूतज॥<br><br>13060: यद् दृष्टवान् जगन्नाथमनिरुद्धतनौ स्थितम्। यत् प्राद्रवत् पुनर्भूयो नारदो देवसत्तमौ॥<br><br>13061: नरनारायणौ द्रष्टुं कारणं तद् ब्रवीहि मे। सौतिरुवाच तस्मिन् यज्ञे वर्तमाने राज्ञः पारिक्षितस्य वै॥<br><br>13062: कर्मान्तरेषु विधिवद् वर्तमानेषु शौनक। कृष्णद्वैपायनं व्यासमृर्षि वेदनिधिं प्रभुम्॥<br><br>13063: परिपप्रच्छ राजेन्द्रः पितामहपितामहम्। जनमेजय उवाच श्वेतद्वीपान्निवृत्तेन नारदेन सुरर्षिणा॥<br><br>13064: ध्यायता भगवद्वाक्यं चेष्टितं किमतः परम्। बदर्याश्रममागम्य समागम्य च तावृषी॥<br><br>13065: कियन्तं कालमवसत् कां कथां पृष्टवांश्च सः। इदं शतसहस्राद्धि भारताख्यानविस्तरात्॥<br><br>13066: आमन्थ्य मतिमन्थेन ज्ञानोदधिमनुत्तमम्। नवनीतं यथा दध्मो मलयाच्चन्दनं यथा॥<br><br>13067: आरण्यकं च वेदेभ्य ओषधिभ्योऽमृतं यथा। समुद्धृतमिदं ब्रह्मन् कथामृतमिदं तथा॥<br><br>13068: तपोनिधे त्वयोक्तं हि नारायणकथाश्रयम्। स ईशो भगवान् देवः सर्वभूतात्मभावनः॥<br><br>13069: अहो नारायणं तेजो दुर्दर्श द्विजसत्तम। यत्राविशन्ति कल्पान्ते सर्वे ब्रह्मादय: सुराः॥<br><br>13070: ऋषयश्च सगन्धर्वा यच्च किंचिच्चराचरम्। न ततोऽस्ति परं मन्ये पावनं दिवि चेह च॥<br><br>13071: सर्वाश्रमाभिगमनं सर्वतीर्थावगाहनम्। न तथा फलदं चापि नारायणकथा यथा॥<br><br>13072: सर्वथा पाविताः स्मेह श्रुत्वेमामादितः कथाम्। हरेविश्वेश्वरस्येह सर्वपापप्रणाशनीम्॥<br><br>13073: न चित्रं कृतवांस्तत्र यदार्यो मे धनंजयः। वासुदेवसहायो यः प्राप्तवाञ्जयमुत्तमम्॥<br><br>13074: न चास्य किंचिदप्राप्यं मन्ये लोकेष्वपि त्रिषु। त्रैलोक्यनाथो विष्णुः स यथाऽऽसीत् साह्यकृत् स वै। धन्याश्च सर्व एवासन् ब्रह्मस्ते मम पूर्वजाः। हिताय श्रेयसे चैव येषामसीज्जनार्दनः॥<br><br>13075: तपसाथ सुदृश्यो हि भगवाल्लोकपूजितः। यं दृष्टवन्तस्ते साक्षाच्छ्वत्साकविभूषणम्॥<br><br>13076: तेभ्यो धन्यतरचैव नारदः परमेष्ठिजः। न चाल्पतेजसमृर्षि वेद्म नारदमव्ययम्॥<br><br>13077: श्वेतद्वीपं समासाद्य येन दृष्टः स्वयं हरिः। देवप्रसादानुगतं व्यक्तं तत् तस्य दर्शनम्॥<br><br>13078: तद् दृष्टवांस्तदा देवमनिरुद्धतनौ स्थितम्। नरनारायणौ द्रष्टुं किं तु तत् कारणं मुने। श्वेतद्वीपानिवृत्तश्च नारदः परमेष्ठिजः॥<br><br>13079: बदरीमाश्रमं प्राप्य समागम्य च तावृषी। कियन्तं कालमवसत् प्रश्नान् कान् पृष्टवांश्च ह॥<br><br>13080: श्वेतद्वीपादुपावृत्ते तस्मिन् वा सुमहात्मनि। किमब्रूतां महात्मानौ नरनारायणावृषी॥<br><br>13081: तदेतन्मे यथातत्त्वं सर्वमाख्यातुमर्हसि। वैशम्पायन उवाच नमो भवगते तस्मै व्यासायामिततेजसे॥<br><br>13082: यस्य प्रसादाद् वक्ष्यामि नारायणकथामिमाम्। प्राप्य श्वेतं महाद्वीपं दृष्ट्वा च हरिमव्ययम्॥<br><br>13083: निवृत्तो नारदो राजंस्तरसा मेरुमागमत्। हृदयेनोद्वहन् भारं यदुक्तं परमात्मना॥<br><br>13084: पश्चादस्याभवद् राजन्नात्मनः साध्वसं महत्। यद् गत्वा दूरमध्वानं क्षेमी पुनरिहागतः॥<br><br>13085: मेरोः प्रचक्राम ततः पर्वतं गन्धमादनम्। निपपात च खात् तूर्णं विशाला बदरीमनु॥<br><br>13086: ततः स ददृशे देवौ पुराणावृषिसत्तमौ। तपश्चरन्तौ सुमहदात्मनिष्ठौ महाव्रतौ॥<br><br>13087: तेजसाभ्यधिको सूर्यात् सर्वलोकविरोचनात्। श्रीवत्सलक्षणौ पूज्यौ जटामण्डलधारिणौ॥<br><br>13088: जालपादभुजौ तौ तु पादयोश्चक्रलक्षणौ। व्यूढोरस्कौ दीर्घभुजौ तथा मुष्कचतुष्किणौ॥<br><br>13089: षष्टिदन्तावष्टदंष्ट्रौ मेघौघसदृशस्वनौ। स्वास्यौ पृथुललाटौ च सुभ्र सुहनुनासिकौ॥<br><br>13090: आतपत्रेण सदृशे शिरसी देवयोस्तयोः। एवं लक्षणसम्पन्नौ महापुरुषसंज्ञितौ॥<br><br>13091: तौ दृष्ट्वा नारदो हृष्टस्ताभ्यां च प्रतिपूजितः। स्वागतेनाभिभाष्याथ पृष्टश्चानामयं तथा॥<br><br>13092: बभूवान्तर्गतमतिर्निरीक्ष्य पुरुषोत्तमौ। सदोगतास्तत्र ये वै सर्वभूतनमस्कृताः॥<br><br>13093: श्वेतद्वीपे मया दृष्टास्तादृशावृषिसत्तमौ। इति संचिन्त्य मनसा कृत्वा चाभिप्रदक्षिणम्॥<br><br>13094: स चोपविविशे तत्र पीठे कुशमये शुभे। ततस्तौ तपसां वासौ यशसां तेजसामपि॥<br><br>13095: ऋषी शमदमोपेतौ कृत्वा पौर्वाह्निकं विधिम्। पश्चान्नारदमव्यग्रौ पाद्यार्थ्याभ्यामथार्चतः॥<br><br>13096: पीठयोचोपविष्टौ तौ कृतातिथ्याह्निको नृप। तेषु तत्रोपविष्टेषु स देशोऽभिव्यराजत॥<br><br>13097: आज्याहुतिमहाज्वालैर्यज्ञवाटो यथाग्निभिः। अथ नारायणस्तत्र नारदं वाक्यमब्रवीत्॥<br><br>13098: सुखोपविष्टं विश्रान्तं कृतातिथ्यं सुखस्थितम्। नरनारायणावूचतुः। अपीदानी स भगवान् परमात्मा सनातनः॥<br><br>13099: श्वेतद्वीपे त्वया दृष्ट आवयोः प्रकृतिः परा। नारद उवाच दृष्टो मे पुरुषः श्रीमान् विश्वरूपधरोऽव्ययः॥<br><br>13100: सर्वे लोका हि तत्रस्थास्तथा देवाः सहर्षिभिः। अद्यापि चैनं पश्यामि युवां पश्यन् सनातनौ। ॥<br><br>13101: यैर्लक्षणैरुपेतः स हरिरव्यक्तरूपधृक्। तैर्लक्षणैरुपेतौ हि व्यक्तरूपधरौ युवाम्॥<br><br>13102: दृष्टौ युवां मया तत्र तस्य देवस्य पार्श्वतः। इहैव चागतोऽस्म्पद्य विसृष्टः परमात्मना॥<br><br>13103: को हि नाम भवेत् तस्य तेजसा यशसा श्रिया। सदृशस्त्रिषु लोकेषु ऋते धर्मात्मजौ युवाम्॥<br><br>13104: तेन मे कथितः कृत्स्नो धर्मः क्षेत्रज्ञसंज्ञितः। प्रादुर्भावाश्च कथिता भविष्या इह ये यथा। ॥<br><br>13105: तत्र ये पुरुषाः श्वेताः पञ्चेन्द्रियविवर्जिताः। प्रतिबुद्धाश्च ते सर्वे भक्ताश्च पुरुषोत्तमम्॥<br><br>13106: तेऽर्चयन्ति सदा देवं तैः सार्धं रमते च सः। प्रियभक्तो हि भगवान् परमात्मा द्विजप्रियः॥<br><br>13107: रमते सोऽय॑मानो हि सदा भागवतप्रियः। विश्वभुक् सर्वगो देवो माधवो भक्तवत्सलः॥<br><br>13108: स कर्ता कारणं चैव कार्यं चातिबलद्युतिः। हेतुश्चाज्ञा विधानं च तत्त्वं चैव महायशाः॥<br><br>13109: तपसा योज्य सोऽऽत्मानं श्वेतद्वीपात् परं हि यत्। तेज इत्यभिविख्यातं स्वयंभासावभासितम्॥<br><br>13110: शान्तिः सा त्रिषु लोकेषु विहिता भावितात्मना। एतया शुभया बुद्ध्या नैष्ठिकं व्रतमास्थितः॥<br><br>13111: न तत्र सूर्यस्तपति न सोमोऽभिविराजते। न वायुर्वाति देवेशे तपश्चरति दुश्चरम्॥<br><br>13112: वेदीमष्टनलोत्सेधां भूमावास्थाय विश्वकृत्। एकपादस्थितो देव उर्ध्वबाहुरुदङ्मुख॥<br><br>13113: साङ्गानावर्तयन् वेदांस्तपस्तेपे सुदुश्चरम्। यद् ब्रह्मा ऋषयश्चैव स्वयं पशुपतिश्च यत्॥<br><br>13114: शेषाश्च विबुधश्रेष्ठा दैत्यदानवराक्षसाः। नागाः सुपर्णा गन्धर्वाः सिद्धा राजर्षयश्च ये॥<br><br>13115: हव्यं कव्यं च सततं विधियुक्तं प्रयुञ्जते। कृत्स्नं तु तस्य देवस्य चरणावुपतिष्ठति॥<br><br>13116: याः क्रियाः सम्प्रयुक्ताश्च एकान्तगतबुद्धिभिः। ताः सर्वाः शिरसा देवः प्रतिगृह्णाति वै स्वयम्॥<br><br>13117: न तस्यान्यः प्रियतरः प्रतिबुद्धैर्महात्मभिः। विद्यते त्रिषु लोकेषु ततोऽस्यैकान्तिकं गतः॥<br><br>13118: इह चैवागतस्तेन विसृष्टः परमात्मना। एवं मे भगवान् देवः स्वयमाख्यातवान् हरिः। आसिष्ये तत्परो भूत्वा युवाभ्यां सह नित्यशः॥<br><br>13119: नरनारायणावूचतुः धन्योऽस्यनुगृहीतोऽसि यत् ते दृष्टः स्वयं प्रभुः। न हि तं दृष्टवान् कश्चित् पद्मयोनिरपि स्वयम्॥<br><br>13120: अव्यक्तयोनिर्भगवान् दुर्दर्शः पुरुषोत्तमः। नारदैतद्धि नौ सत्यं वचनं समुदाहृतम्॥<br><br>13121: नास्य भक्तात् प्रियतरो लोके कश्चन विद्यते। ततः स्वयं दर्शितवान् स्वमात्मानं द्विजोत्तम॥<br><br>13122: तपो हि तप्यतस्तस्य यत् स्थान परमात्मनः। न तत् सम्प्राप्नुते कश्चिदृते ह्यावां द्विजोत्तम॥<br><br>13123: या हि सूर्यसहस्रस्य समस्तस्य भवेद् द्युतिः। स्थानस्य सा भवेत् तस्य स्वयं तेन विराजता॥<br><br>13124: तस्मादुत्तिष्ठते विप्र देवाद् विश्वभुवः पतेः। क्षमा क्षमावतां श्रेष्ठ यया भूमिस्तु युज्यते॥<br><br>13125: तस्माच्चोत्तिष्ठते देवात् सर्वभूतहिताद् रसः। आपो हि तेन युज्यन्ते द्रवत्वं प्राप्नुवन्ति च॥<br><br>13126: तस्मादेव समुद्भूतं तेजो रूपगुणात्मकम्। येन संयुज्यते सूर्यस्ततो लोके विराजते॥<br><br>13127: तस्माद् देवात् समुद्भूतः स्पर्शस्तु पुरुषोत्तमात्। येन स्म युज्यते वायुस्ततो लोकान् विवात्यसौ॥<br><br>13128: तस्माच्चोत्तिष्ठते शब्दः सर्वलोकेश्वरात् प्रभोः। आकाशं युज्यते येन ततस्तिष्ठत्यसंवृतम्॥<br><br>13129: तस्माच्चोत्तिष्ठते देवात् सर्वभूतगतं मनः। चन्द्रमा येन संयुक्तः प्रकाशगुणधारणः॥<br><br>13130: यद्धृतोत्पादकं नाम तत् स्थानं वेदसंज्ञितम्। विद्यासहायो यत्रास्ते भगवान् हव्यकव्यभुक्॥<br><br>13131: ये हि निष्कलुषा लोके पुण्यपापविवर्जिताः। तेषां वै क्षेममध्वानं गच्छतां द्विजसत्तम॥<br><br>13132: सर्वलोकतमोहन्ता आदित्यो द्वारमुच्यते। आदित्यदग्धसर्वाङ्गा अदृश्याः केनचित् क्वचित्॥<br><br>13133: परमाणुभूता भूत्वा तु तं देवं प्रविशन्त्युत। तस्मादपि च निर्मुक्ता अनिरुद्धतनौ स्थिताः॥<br><br>13134: मनोभूतास्ततो भूत्वा प्रद्युम्नं प्रविशन्त्युत। प्रद्युम्नाच्चापि निर्मुक्ता जीवं संकर्षणं ततः॥<br><br>13135: विशन्ति विप्रप्रवरा: सांख्या भागवतैः सह। ततस्त्रैगुण्यहीनास्ते परमात्मानमञ्जसा॥<br><br>13136: प्रविशन्ति द्विजश्रेष्ठाः क्षेत्रज्ञं निर्गुणात्मकम्। सर्वावासं वासुदेवं क्षेत्रज्ञं विद्धिं तत्त्वतः॥<br><br>13137: समाहितमनस्काश्च नियताः संयतेन्द्रियाः। एकान्तभावोपगता वासुदेवं विशन्ति ते॥<br><br>13138: आवामपि च धर्मस्य गृहे जातौ द्विजोत्तम। रम्यां विशालामाश्रित्य तप उग्रं समास्थितौ॥<br><br>13139: ये तु तस्यैव देवस्य प्रादुर्भावाः सुरप्रियाः। भविष्यन्ति त्रिलोकस्थास्तेषां स्वतीत्यथो द्विज॥<br><br>13140: विधिना स्वेन युक्ताभ्यां यथापूर्वं द्विजोत्तम। आस्थिताभ्यां सर्वकृच्छ्रे व्रतं सम्यगनुत्तमम्॥<br><br>13141: आवाभ्यामपि दृष्टस्त्वं श्वेतद्वीपे तपोधन। समागतो भगवता संजल्पं कृतवांस्तथा॥<br><br>13142: सर्वं हि नौ संविदितं त्रैलोक्ये सचराचरे। यद् भविष्यति वृत्तं वा वर्तते वा शुभाशुभम्। सर्वं स ते कथितवान् देवदेवो महामुने॥<br><br>13143: वैशम्पायन उवाच एतच्छ्रुत्वा तयोर्वाक्यं तपस्युगे च वर्ततोः। नारदः प्राञ्जलिर्भूत्वा नारायणपरायणः॥<br><br>13144: जजाप विधिवन्मन्त्रान् नारायणगतान् बहून्। दिव्यं वर्षसहस्रं हि नरनारायणाश्रमे॥<br><br>13145: अवसत् स महातेजा नारदो भगवानृषिः। तमेवाभ्यर्चयन् देवं नरनारायणौ च तौ॥<br><br>13146: वैशम्पायन उवाच कस्यचित् त्वथ कालस्य नारदः परमेष्ठिजः। दैवं कृत्वा यथान्यायं पित्र्यं चक्रे ततः परम्॥<br><br>13147: ततस्तं वचनं प्राह ज्येष्ठो धर्मात्मजः प्रभुः। क इज्यते द्विजश्रेष्ठ दैवे पित्र्ये च कल्पिते॥<br><br>13148: त्वया मतिमतां श्रेष्ठ तन्मे शंस यथागमम्। किमेतत् क्रियते कर्म फलं वास्य किमिष्यते॥<br><br>13149: नारद उवाच त्वयैतत् कथितं पूर्वं दैवं कर्तव्यमित्यपि। दैवतं च परो यज्ञः परमात्मा सनातनः॥<br><br>13150: ततस्तद्भावितो नित्यं यजे वैकुण्ठमव्ययम्। तस्माच्च प्रसृतः पूर्वं ब्रह्मा लोकपितामहः॥<br><br>13151: मम वै पितरं प्रीतः परमेष्ठ्यप्यजीजनत्। अहं संकल्पजस्तस्य पुत्रः प्रथमकल्पितः॥<br><br>13152: यजामि वै पितृन् साधो नारायणविधौ कृते। एवं स एव भगवान् पिता माता पितामहः॥<br><br>13153: इज्यते पितृयज्ञेषु तथा नित्यं जगत्पतिः। श्रुतिश्चाप्यपरा देवी पुत्रान् हि पितरोऽयजन्॥<br><br>13154: वेदश्रुतिः प्रणष्टा च पुनरध्यापिता सुतैः। ततस्ते मन्त्रदाः पुत्राः पितृत्वमुपपेदिरे॥<br><br>13155: वै नूनं पुरैतद् विदितं युवयोर्भावितात्मनोः। पुत्राश्च पितरश्चैव परस्परमपूजयन्॥<br><br>13156: त्रीन् पिण्डान् न्यस्य पृथव्यां पूर्वं दत्त्वा कुशानिति। कथं तु पिण्डसंज्ञां ते पितरो लेभिरे पुरा॥<br><br>13157: नरनारायणावूचतुः इमां हि धरणी पूर्वं नष्टां सागरमेखलाम्। गोविन्द उज्जहाराशु वारां रूपमास्थितः। १२। । सापयित्वा तु धरणी स्वे स्थाने पुरुषोत्तमः। जलकर्दमलिप्ताङ्गो लोककार्यार्थमुद्यतः॥<br><br>13158: प्राप्ते चाह्निककाले तु मध्यदेशगते रवौ। दंष्ट्राविलग्नांस्त्रीन् पिण्डान् विधाय सहसा प्रभुः। १४॥<br><br>13159: स्थापयामास वै पृथ्वयां कुशानास्तीर्य नारद। स तेष्वात्मानमुद्दिश्य पित्र्यं चक्रे यथाविधि॥<br><br>13160: संकल्पयित्वा त्रीन् पिण्डान् स्वेनैव विधिना प्रभुः। आत्मगात्रोष्मसम्भूतैः स्नेहगर्भस्तिलैरपि॥<br><br>13161: प्रोक्ष्यापसव्यं देवेशः प्राङ्मुखः कृतवान् स्वयम्। मर्यादास्थापनार्थं च ततो वचनमुक्तवान्॥<br><br>13162: वृषाकपिरुवाच अहं हि पितरः स्रष्टुमुद्यतो लोककृत् स्वयम्। यस्य चिन्तयतः सद्यः पितृकार्यविधीन् परान्॥<br><br>13163: दंष्ट्राभ्यां प्रविनिर्धूता ममैते दक्षिणां दिशम्। आश्रिता धरणी पिण्डास्तस्मात् पितर एव ते॥<br><br>13164: त्रयो मूर्तिविहीना वै पिण्डमूतिधरास्त्विमे। भवन्तु पितरो लोके मया सृष्टाः सनातनाः॥<br><br>13165: पिता पितामहश्चैव तथैव प्रपितामहः। अहमेवात्र विज्ञेयस्त्रिषु पिण्डेषु संस्थितः॥<br><br>13166: नास्ति मत्तोऽधिः कश्चित् को वान्योऽयॊ मया स्वयम् को वा मम पिता लोके अहमेव पितामहः॥<br><br>13167: पितामहपिता चैव अहमेवात्र कारणम्। इत्येतदुक्त्वा वचनं देवदेवो वृषाकपिः॥<br><br>13168: वराहपर्वते विप्र दत्त्वा पिण्डान् सविस्तरान्। आत्मानं पूजयित्वैव तत्रैवादर्शनं गतः॥<br><br>13169: एषा तस्य स्थितिविप्र पितरः पिण्डसंज्ञिताः। लभन्ते सततं पूजां वृषाकपिवचो यथा॥<br><br>13170: ये यजन्ति पितॄन् देवान् गुरूंश्चैवातिथींस्तथा। गाश्चैव द्विजमुख्यांश्च पृथिवीं मातरं यथा॥<br><br>13171: कर्मणा मनसा वाचा विष्णुमेव यजन्ति ते! अन्तर्गतः स भगवान् सर्वसत्त्वशरीरगः॥<br><br>13172: समः सर्वेषु भूतेषु ईश्वरः सुखदुःखयोः। महान् महात्मा सर्वात्मा नारायण इति श्रुतिः॥<br><br>13173: वैशम्पायन उवाच श्रुत्वैतन्नारदो वाक्यं नरनारायणेरितम्। अत्यन्तं भक्तिमान् देवे एकान्तित्वमुपेयिवान्॥<br><br>13174: प्रोष्य वर्षसहस्रं तु नरनारायणाश्रमे। श्रुत्वा भगवदाख्यानं दृष्ट्वा च हरिमव्ययम्॥<br><br>13175: हिमवन्तं जगामाशु यत्रास्य स्वक आश्रमः। तावपि ख्याततपसौ नरनारायणावृषी॥<br><br>13176: तस्मिन्नेवाश्रमे रम्ये तेपतुस्तप उत्तमम्। त्वमप्यमितविक्रान्तः पाण्डवानां कुलोद्वहः॥<br><br>13177: पावितात्माद्य संवृत्तः श्रुत्वेमामादित: कथाम्। नैव तस्यापरो लोको नायं पार्थिवसत्तम॥<br><br>13178: कर्मणा मनसा वाचा यो द्विष्याद् विष्णुमव्ययम्। मज्जन्ति पितरस्तस्य नरके शाश्वती: समा:॥<br><br>13179: यो द्विष्याद् विबुधश्रेष्ठं देवं नारायणं हरिम्। कथं नाम भवेद् द्वेष्य आत्मा लोकस्य कस्यचित्॥<br><br>13180: आत्मा हि पुरुषव्याघ्र ज्ञेयो विष्णुरिति स्थितिः। य एष गुरुरस्माकमृषिर्गन्धवतीसुतः॥<br><br>13181: तस्माच्छ्रुतं मया चेदं कथितं च तवानघ॥<br><br>13182: नारदेन तु सम्प्राप्तः सरहस्य: संसग्रहः। एष धर्मो जगन्नाथात् साक्षान्नारायणानृप॥<br><br>13183: एवमेष महान् धर्मः स ते पूर्वं नृपोत्तम। कथितो हरिगीतासु समासविधिकल्पितः॥<br><br>13184: कृष्णद्वैपायनं व्यासं विद्धि नारायणं भुवि। को ह्यन्यः पुरुषव्याघ्र महाभारतकृद् भवेत्॥<br><br>13185: धर्मान्नानाविधांश्चैव को ब्रूयात्तमृते प्रभुम्॥<br><br>13186: वर्ततां ते महायज्ञो यथा संकल्पितस्त्वया। संकल्पिताश्वमेधस्त्वं श्रुतधर्मश्च तत्त्वतः॥<br><br>13187: सौतिरुवाच एतत् तु महदाख्यानं श्रुत्वा पार्थिवसत्तमः। ततो यज्ञसमाप्यर्थं क्रियाः सर्वाः समारभत्॥<br><br>13188: नारायणीयमाख्यानमेतत् ते कथितं मया। पृष्टेन शौनकाद्येह नैमिषारण्यवासिषु॥<br><br>13189: नारदेन पुरा राजन् गुरवे मे निवेदितम्। ऋषीणां पाण्डवानां च शृण्वतोः कृष्णभीष्मयो॥<br><br>13190: स हि परमगुरुर्जनभुवनपतिः पृथुधरणिधरः श्रुतिविनयनिधिः। स्तव भवतु गतिर्हरिरमरहितः॥<br><br>13191: असुरवधकरस्तपसां निधिः। सुमहतां यशसां च भाजनम्। ऽभयदो मखभागहरोऽस्तु शरणं स ते॥<br><br>13192: त्रिगुणो विगुणश्चतुरात्मधरः पूर्तेश्योश्च फलभागहरः। विदधातु नित्यमजितोऽतिचलो गतिमात्मगां सुकृतिनामृषीणाम्। ॥<br><br>13193: तं लोकसाक्षिणमजं पुरुशं पुराणं रविवर्णमीश्वरं गतिं बहुशः। प्रणमध्वमेकमनसो यतः सलिलोद्भवोऽपि तमृषि प्रणतः॥<br><br>13194: स हि लोकयोनिरमृतस्य पदं सूक्ष्म परायणमचलं हि पदम्। तत्सांख्योगिभिरुदार वृतं बुद्ध्या यतात्मभिरिदं सनातनम्॥<br><br>13195: शौनक उवाच श्रुतं भगवतस्तस्य माहात्म्यं परमात्मनः। जन्म धर्मगृहे चैव नरनारायणात्मकम्॥<br><br>13196: महावराहसृष्टा च पिण्डोत्पत्तिः पुरातनी। प्रवृत्तौ च निवृत्तौ च यो यथा परिकल्पितः॥<br><br>13197: तथा च नः श्रुतो ब्रह्मन् कथ्यमानस्त्वयानघ। हव्यकव्यभुजो विष्णुरुदक्पूर्वे महोदधौ॥<br><br>13198: यच्च तत् कथितं पूर्वं त्वया हयशिरो महत्। तच्च दृष्टं भगवता ब्रह्मणा परमेष्ठिना॥<br><br>13199: किं तदुत्पादितं पूर्वं हरिणा लोकधारिणा। रूपं प्रभावं महतामपूर्वं धीमतां वर॥<br><br>13200: दृष्ट्वा हि विबुधश्रेष्ठमपूर्वममितौजसम्। तदश्वशिरसं पुण्यं ब्रह्मा किमकरोन्मुने॥<br><br>13201: एतन्नः संशयं ब्रह्मन् पुराणं ज्ञानसम्भवम्। कथयस्वोत्तममते महापुरुषनिर्मितम्॥<br><br>13202: पाविताः स्म त्वया ब्रह्मन् पुण्यां कथयता कथाम्। सौतिरुवाच कथयिष्यामि ते सर्वं पुराणं वेदसम्मितम्॥<br><br>13203: जगौ यद् भगवान् व्यासो राज्ञः पारिक्षितस्य वै। श्रुत्वाश्वशिरसो मूर्ति देवस्य हरिमेधसः॥<br><br>13204: उत्पन्नसंशयो राजा एतदेवमचोदयत्। जनमेजय उवाच यत्तद् दर्शितवान् ब्रह्मा देवं हयशिरोधरम्॥<br><br>13205: किमर्थं तत् समभवत् तन्ममाचक्ष्व सत्तम। वैशम्पायन उवाच यत् किंचिदिह लोके वै देहसत्त्वं विशाम्पते॥<br><br>13206: सर्वं पञ्चभिराविष्टं भूतैरीश्वरबुद्धिभिः। ईश्वरो हि जगत्स्रष्टा प्रभुर्नारायणो विराट्॥<br><br>13207: भूतान्तरात्मा वरदः सगुणो निर्गुणोऽपि च। भूतप्रलयमत्यन्तं शृणुष्व नृपसत्तम॥<br><br>13208: धरण्यामथ लीनायामप्सु चैकार्णवे पुरा। ज्योतिर्भूते जले चापि लीने ज्योतिषि चानिले॥<br><br>13209: वायौ चाकाशसंलीने आकाशे च मनोऽनुगे। व्यक्ते मनसि संलीने व्यक्त चाव्यक्ततां गते। ॥<br><br>13210: अव्यक्ते पुरुषं याते पुंसि सर्वगतेऽपि च। तम एवाभवत् सर्वं न प्राज्ञायत किंचन॥<br><br>13211: तमसो ब्रह्म सम्भूतं तमोमूलामृतात्मकम्। तद्विश्वभावसंज्ञान्तं पौरुषी तनुमाश्रितम्॥<br><br>13212: सोऽनिरुद्ध इति प्रोक्तस्तत् प्रधानं प्रचक्षते। तदव्यक्तभिति ज्ञेयं त्रिगुणं नृपसत्तम॥<br><br>13213: विद्यासहायवान्देवो विष्वक्सेनो हरिः प्रभुः। अप्स्वेव शयनं चक्रे निद्रायोगमुपागतः॥<br><br>13214: जगतश्चिन्तयन् सृष्टिं चित्रां बहुगुणोद्भवाम्। तस्य चिन्तयतः सृष्टिं महानात्मगुणः स्मृतः॥<br><br>13215: अहंकारस्ततो जातो ब्रह्मा स तु चतुर्मुखः। हिरण्यगर्भो भगवान् सर्वलोकपितामहः॥<br><br>13216: पद्येऽनिरुद्धात् सम्भूतस्तदा पद्मनिभेक्षणः। सहस्रपत्रे द्युतिमानुपविष्टः सनातनः॥<br><br>13217: ददृशेऽद्भुतसंकाशो लोकानापोमयान् प्रभुः। सत्त्वस्थः परमेष्ठी स ततो भूतगणान् सृजन्॥<br><br>13218: पूर्वमेव च पद्मस्य पत्रे सूर्यांशुसप्रभे। नारायणकृतौ विन्दू अपामास्तां गुणोत्तरौ॥<br><br>13219: तावपश्यत् स भगवाननादिनिधनोऽच्युतः। एकस्तत्राभवद् विन्दुर्मध्वाभो रुचिरप्रभः॥<br><br>13220: स तामसो मधुर्जातस्तदा नारायणाज्ञया। कठिनस्त्वपरो विन्दुः कैटभो राजसस्तु स॥<br><br>13221: तावभ्यधावतां श्रेष्ठौ तमसा रजसान्वितौ। बलवन्तौ गदाहस्तौ पद्मनालानुसारिणौ॥<br><br>13222: ददृशातेऽरविन्दस्थं ब्रह्माणममितप्रभम्। सृजन्तं प्रथमं वेदांश्चतुरस्चारुविग्रहान्॥<br><br>13223: ततो विग्रहवन्तौ तौ वेदान् दृष्ट्वासुरोत्तमौ। सहसा जगृहतुर्वेदान् ब्रह्मणः पश्यतस्तदा॥<br><br>13224: अथ तौ दानवश्रेष्ठौ वेदान् गृह्य सनातनान्। रसां विविशतुस्तूर्णमुदक्पूर्वे महोदधौ॥<br><br>13225: ततो हृतेषु वेदेषु ब्रह्मा कश्मलमाविशत्। ततो वचनमीशानं प्राह वेदैविनाकृतः॥<br><br>13226: ब्रह्मोवाच वेदा मे परमं चक्षुर्वेदा मे परमं बलम्। वेदा मे परमं धाम वेदा मे ब्रह्म चोत्तरम्॥<br><br>13227: मम वेदा हृताः सर्वे दानवाभ्यां बलादितः। अन्धकारा हि मे लोका जाता वेदैविनाकृताः॥<br><br>13228: वेदानृते हि कुर्यां लोकानां सृष्टिमुत्तमाम्। अहो बत महद् दुःखं वेदनाशनजं मम॥<br><br>13229: प्राप्तं दुनोति हृदयं तीव्र शोकपरायणम्। को हि शोकार्णवे मग्नं मामितोऽद्य समुद्धरेत्॥<br><br>13230: वेदांस्तांश्चानयेन्नष्टान् कस्य चाहं प्रियो भवे। इत्येवं भाषमाणस्य ब्रह्मणो नृपसत्तम॥<br><br>13231: हरेः स्तोत्रार्थमुद्भूता बुद्धिर्बुद्धिमतां वर। ततो जगौ परं जप्यं साञ्जलिप्रग्रहः प्रभुः॥<br><br>13232: ब्रह्मोवाच ॐनमस्ते ब्रह्महृदय नमस्ते मम पूर्वज। लोकाद्य भुवनश्रेष्ठ सांख्ययोगनिधे प्रभो॥<br><br>13233: व्यक्ताव्यक्तकराचिन्त्य क्षेमं पन्थानमास्थित। विश्वभुक् सर्वभूतानामन्तरात्मन्नयोनिज। अहं प्रसादजस्तुभ्यं लोकधाम स्वयम्भुवः॥<br><br>13234: त्वत्तो मे मानसं जन्म प्रथमं द्विजपूजितम्। चाक्षुषं वै द्वितीयं मे जन्म चासीत् पुरातनम्॥<br><br>13235: त्वत्प्रसादात् तु मे जन्म तृतीयं वाचिकं महत्। त्वत्तः श्रवणनं चापि चतुर्थं जन्म मे विभो॥<br><br>13236: नासिक्यं चापि मे जन्म त्वत्तः परममुच्यते। अण्डजं चापि मे जन्म त्वत्तः षष्ठं विनिर्मितम्॥<br><br>13237: इदं च सप्तमं जन्म पद्मजन्मेति वै प्रभो। सर्गे सर्गे ह्यहं पुत्रस्तव त्रिगुणवर्जित॥<br><br>13238: प्रथितः पुण्डरीकाक्ष प्रधानगुणकल्पितः। त्वमीश्वरः स्वभावश्च स्वयम्भूः पुरुषोत्तमः॥<br><br>13239: त्वया विनिर्मितोऽहं वै वेदचक्षुर्वयोतिगः। ते मे वेदा हताश्चक्षुरन्धो जातोऽस्मि जागृहि॥<br><br>13240: ददस्व चढूंषि मम प्रियोऽहं ते प्रियोऽसि मे। एवं स्तुतः स भगवान् पुरुषः सर्वतोमुखः॥<br><br>13241: जहौ निद्रामथ तदा वेदकार्यार्थमुद्यतः। ऐश्वर्येण प्रयोगेण द्वितीयां तनुमास्थितः॥<br><br>13242: सुनासिकेन कायेन भूत्वा चन्द्रप्रभस्तदा। कृत्वा हयशिरः शुभ्रं वेदानामालयं प्रभुः॥<br><br>13243: तस्य मूर्धा समभवद् द्यौः सनक्षत्रतारका। केशाश्चास्याभवन् दीर्घा रवेरंशुसमप्रभाः॥<br><br>13244: कर्णावाकाशपाताले ललाटं भूतधारिणी। गङ्गा सरस्वती श्रोण्यौ भ्रुवावास्तां महोदधी॥<br><br>13245: चक्षुषी सोमसूर्यो ते नासा संध्या पुनः स्मृता। ॐकारस्त्वथ संस्कारो विद्युज्जिह्वा च निर्मिता॥<br><br>13246: दन्ताश्च पितरो राजन् सोमपा इति विश्रुताः। गोलोको ब्रह्मलोकश्च ओष्ठावास्तां महात्मनः॥<br><br>13247: ग्रीवा चास्याभवद् राजन् कालरात्रिर्गुणोत्तरा। एतद्धयशिरः कृत्वा नानामूर्तिभिरावृतम्॥<br><br>13248: अन्तर्दधौ स विश्वेशो विवेश च रसां प्रभुः। रसां पुनः प्रविष्टश्च योगं परममास्थितः॥<br><br>13249: शैक्ष्यं स्वरं समास्थाय उद्गीतं प्रासृजत् स्वरम्। स स्वरः सानुनादी च सर्वशः स्निग्ध एव च॥<br><br>13250: बभूवान्तर्महीभूतः सर्वभूतगुणोदितः। ततस्तावसुरौ कृत्वा वेदान् समयबन्धनान्। ५६॥<br><br>13251: रसातले विनिक्षिप्य यतः शब्दस्ततो दुतौ। एतस्मिन्नन्तरे राजन् देवो हयशिरोधरः॥<br><br>13252: जग्राह वेदानखिलान् रसातलगतान् हरिः। प्रादाच्च ब्रह्मणे भूयस्ततः स्वां प्रकृतिं गतः॥<br><br>13253: स्थापयित्वा हयशिर उदक्पूर्वे महोदधौ। वेदानामालयं चापि बभूवाश्वशिरास्ततः॥<br><br>13254: अथ किंचिदपश्यन्तौ दानवौ मधुकैटभौ। पुनराजग्मतुस्तत्र वेगितौ पश्यतां च तौ॥<br><br>13255: यत्र वेदा विनिक्षिप्तास्तत् स्थानं शून्यमेव च। तत उत्तममास्थाय वेगं बलवतां वरौ॥<br><br>13256: पुनरुत्तस्थतुः शीघ्रं रसानामालयात् तदा। ददृशाते च पुरुषं तमेवादिकरं प्रभुम्॥<br><br>13257: श्वेतं चन्द्रविशुद्धाभमनिरुद्धतनौ स्थितम्। भूयोऽप्यमितविक्रान्तं निद्रायोगमुपागतम्॥<br><br>13258: आत्मप्रमाणरचिते अपामुपरि कल्पिते। शयने नागभोगाढ्ये ज्वालामालासपावृते॥<br><br>13259: निष्कल्मषेण सत्त्वेन सम्पन्नं रुचिरप्रभम्। तं दृष्ट्वा दानवेन्द्रौ तौ महाहासममुञ्चताम्॥<br><br>13260: उचतुश्च समाविष्टौ रजसा तमसा च तौ। अयं स पुरुषः श्वेतः शेते निद्रामुपागतः॥<br><br>13261: अनेन नूनं वेदानां कृतमाहरणं रसात्। कस्यैष को नु खल्वेष किं न स्वपिति भोगवान्॥<br><br>13262: इत्युच्चारितवाक्यौ तौ बोधयामासतुर्हरिम्। युद्धार्थिनौ हि विज्ञाय विबुद्धः पुरुषोत्तमः॥<br><br>13263: निरीक्ष्य चासुरेन्द्रौ तौ ततो युद्धे मनो दधे। अथ युद्धं समभवत् तयोर्नारायणस्य वै॥<br><br>13264: रजस्तमोविष्टतनू तावुभौ मधुकैटभौ। ब्रह्मणोपचितिं कुर्वन् जघान मधुसूदनः॥<br><br>13265: ततस्तयोर्वधेनाशु वेदापहरणेन च। शोकापनयनं चक्रे ब्रह्मणः पुरुषोत्तमः॥<br><br>13266: ततः परिवृतो ब्रह्मा हरिणा वेदसत्कृतः। निर्ममे स तदा लोकान् कृत्स्नान् स्थावरजङ्गमान्॥<br><br>13267: दत्त्वा पितामहाया यां मतिं लोकविसर्गिकीम्। तत्रैवान्तर्दधे देवो यत एवागतो हरिः॥<br><br>13268: तौ दानवौ हरिहत्वा कृत्वा हयशिरस्तनुम्। पुनः प्रवृत्तिधर्मार्थं तामेव विदधे तनुम्॥<br><br>13269: एवमेव महाभागो बभूवाश्वशिरा हरिः। पौराणमेतत् प्रख्यातं रूपं वरदमैश्वरम्॥<br><br>13270: यो ह्येतद् ब्राह्मणो नित्यं शृणुयाद् धारयेत वा। न तस्याध्ययनं नाशमुपगच्छेत् कदाचन॥<br><br>13271: आराध्य तपसोग्रेण देवं हयशिरोधरम्। पाञ्चालेन क्रमः प्राप्तो देवेन पथि देशिते॥<br><br>13272: एतद्धयशिरो राजन्नाख्यानं तव कीर्तितम्। पुराणं वेदसमितं यन्मां त्वं परिपृच्छसि॥<br><br>13273: यां यामिच्छेत् तनुं देवः कर्तुं कार्यविधौ क्वचित्। तां तां कुर्याद् विकुर्वाणः स्वयमात्मानमात्मना। ॥<br><br>13274: एष वेदनिधिः श्रीमानेष वै तपसो निधिः। एष योगश्च सांख्यं च ब्रह्म चाग्र्यं हविर्विभुः॥<br><br>13275: नारायणपरा वेदा यज्ञा नारायणात्मकाः। तपो नारायणपरं नारायणपरा गतिः॥<br><br>13276: नारायणपरं सत्यमृतं नारायणात्मकम्। नारायणपरो धर्मः पुनरावृत्तिदुर्लभः॥<br><br>13277: प्रवृत्तिलक्षणश्चैव धर्मो नारायणात्मकः। नारायणात्मको गन्धो भूमौ श्रेष्ठतमः स्मृतः॥<br><br>13278: अपां चापि गुणा राजन् रसा नारायणात्मकाः। ज्योतिषां च परं रूपं स्मृतं नारायणात्मकम्॥<br><br>13279: नारायणात्मकश्चापि स्पर्शो वायुगुणः स्मृतः। नारायणात्मकश्चैव शब्द आकाशसम्भवः॥<br><br>13280: मनश्चापि ततो भूतमव्यक्तगुणलक्षणम्। नारायणपरः कालो ज्योतिषामयनं च यत्॥<br><br>13281: नारायणपरा कीर्तिः श्रीश्च लक्ष्मीश्च देवताः। नारायणपरं सांख्यं योगो नारायणात्मकः॥<br><br>13282: कारणं पुरुषो ह्येषां प्रधानं चापि कारणम्। स्वभावश्चैव कर्माणि दैवं येषां च कारणम्॥<br><br>13283: अधिष्ठानं तथा कर्ता करणं च पृथग्विधम्। विविधा च तथा चेष्टा दैवं चैवात्र पञ्चमम्॥<br><br>13284: पञ्चकारणसंख्यातो निष्ठा सर्वत्र वै हरिः। तत्त्वं जिज्ञासमानानां हेतुभिः सर्वतोमुखैः॥<br><br>13285: तत्त्वमेको महायोगी हरिर्नारायणः प्रभुः। ब्रह्मादीनां स लोकानामृषीणां च महात्मनाम्॥<br><br>13286: सांख्यानां योगिनां चापि यतीनामात्मवेदिनाम्। मनीषितं विजानाति केशवो न तु तस्य ते॥<br><br>13287: ये केचित् सर्वलोकेषु दैवं पित्र्यं च कुर्वते। दानानि च प्रयच्छन्ति तप्यन्ते च तपो महत्॥<br><br>13288: सर्वेषामाश्रयो विष्णुरैश्वरं विधिमास्थितः। सर्वभूतकृतावसो वासुदेवेति चोच्यते॥<br><br>13289: महाविभूतिर्गुणवर्जिताख्यः। गुणैश्च संयोगमुपैति शीघ्र कालो यथर्तावृतुसम्प्रयुक्तः॥<br><br>13290: नैवास्य विन्दन्ति गतिं महात्मनो न चागतिं कश्चिदिहानुपश्यति। ज्ञानात्मका: सन्ति हि ये महर्षयः पश्यन्ति नित्यं पुरुषं गुणाधिकम्॥<br><br>13291: जनमेजय उवाच अहो होकन्तिनः सर्वान् प्रीणाति भगवान् हरिः। विधिप्रयुक्तां पूजां च गृह्णाति भगवान् स्वयम्। । । । ये तु दग्धेन्धना लोके पुण्यपापविवर्जिताः। तेषां त्वयाभिनिर्दिष्टा पारम्पर्यागता गतिः॥<br><br>13292: चतुर्थ्यां चैव ते गत्यां गच्छन्ति पुरुषोत्तमम्। एकान्तिनस्तु पुरुषा गच्छन्ति परमं पदम्॥<br><br>13293: नूनमेकान्तधर्मोऽयं श्रेष्ठो नारायणप्रियः। अगत्वा गतयस्तिस्रो यद् गच्छत्यव्ययं हरिम्॥<br><br>13294: सहोपनिषदान् वेदान् ये विप्राः सम्यगास्थिताः। पठन्ति विधिमास्थाय ये चापि यतिधर्मिणः॥<br><br>13295: तेभ्यो विशिष्टां जानामि गतिमेकान्तिनां नृणाम्। केनैष धर्मः कथितो देवेन ऋषिणापि वा॥<br><br>13296: एकान्तिनां च का चर्या कदा चोत्पादिताविभो। एतन्मे संशयं छिन्धि परं कौतूहलं हि मे॥<br><br>13297: वैशम्पायन उवाच समुपोढेष्वनीकेषु कुरुपाण्डवयोर्मधे। अर्जुने विमनस्के च गीता भगवता स्वयम्॥<br><br>13298: अगतिश्च गतिश्चैव पूर्वं ते कथिता मया। गहनो ह्येष धर्मो वै दुर्विज्ञेयोऽकृतात्मभिः॥<br><br>13299: सम्मितः समावेदेन पुरैवादियुगे कृतः। धार्यते स्वयमीशेन राजन् नारायणेन च॥<br><br>13300: एतदर्थं महाराज पृष्टः पार्थेन नारदः। ऋषिमध्ये महाभागः शृण्वतोः कृष्णभीष्मयोः॥<br><br>13301: गुरुणा च मयाप्येष कथितो नृपसत्तम। यथा तत् कथितं तत्र नारदेन तथा शृणु॥<br><br>13302: यदासीन्मानसं जन्म नारायणमुखोद्गतम्। ब्रह्मणः पृथिवीपाल तदा नारायणः स्वयम्॥<br><br>13303: तेन धर्मेण कृतवान् दैवं पित्र्यं च भारत। फेनपा ऋषयश्चैव तं धर्म प्रतिपेदिरे॥<br><br>13304: वैखानसाः फेनपेभ्यो धर्मं तं प्रतिपेदिरे। वैखानसेभ्यः सोमस्तु ततः सोऽन्तर्दधे पुनः॥<br><br>13305: यदासीच्चाक्षुषं जन्म द्वितीयं ब्रह्मणो नृप। तदा पितामहेनैव सोमाद् धर्मः परिश्रुतः॥<br><br>13306: नारायणात्मको राजन् रुद्राय प्रददौ च तम्। ततो योगस्थितो रुद्रः पुरा कृतयुगे नृप। ॥<br><br>13307: बालखिल्यानृषीन् सर्वान् धर्ममेतदपाठयत्। अन्तर्दधे ततो भूयस्तस्य देवस्य मायया॥<br><br>13308: तृतीयं ब्रह्मणो जन्म यदासीद् वाचिकं महत्। तत्रैष धर्मः सम्भूतः स्वयं नारायणानृप॥<br><br>13309: सुपर्णो नाम तमृषिः प्राप्तवान् पुरुषोत्तमात्। तपसा वै सुतप्तेन दमेन नियमेन च। ॥<br><br>13310: त्रिः परिक्रान्तवानेतत् सुपर्णो धर्ममुत्तमम्। यस्मात् तस्माद् व्रतं ह्येतत् त्रिसौपर्णमिहोच्यते॥<br><br>13311: ऋग्वेदपाठपठितं व्रतमेतद्धि दुश्चरम्। सुपर्णाच्चाप्यधिगतो धर्म एष सनातनः॥<br><br>13312: वायुना द्विपदां श्रेष्ठ कथितो जगदायुषा। वायोः सकाशात् प्राप्तश्च ऋषिभिर्विघसाशिभिः॥<br><br>13313: ततो महोदधिश्चैव प्राप्तवान् धर्ममुत्तमम्। अन्तर्दधे ततो भूयो नारायणसमाहितः॥<br><br>13314: यदा भूयः श्रवणजा सृष्टिरासीन्महात्मनः। ब्रह्मणः पुरुषव्याघ्र तत्र कीर्तयतः शृणु॥<br><br>13315: जगत्स्रष्टुमना देवो हरिनारायणः स्वयम्। चिन्तयामास पुरुषं जगत्सर्गकरं प्रभुम्॥<br><br>13316: अथ चिन्तयतस्तस्य कर्णाभ्यां पुरुषः स्मृतः। प्रजासर्गकरो ब्रह्मा तमुवाच जगत्पतिः॥<br><br>13317: सृज प्रजाः पुत्र सर्वा मुखतः पादतस्तथा। श्रेयस्तव विधास्यामि बलं तेजश्च सुव्रत॥<br><br>13318: धर्मं च मत्तो गृह्णीष्व सात्वतं नाम नामतः। तेन सृष्टं कृतयुगं स्थापयस्व यथाविधि॥<br><br>13319: ततो ब्रह्मा नमश्चक्रे देवाय हरिमेधसे। धर्मं चाम्यं स जग्राह सरहस्यं ससंग्रहम्॥<br><br>13320: आरण्यकेन सहितं नारायणमुखोद्भवम्। उपदिश्य ततो धर्मं ब्रह्मणेऽमिततेजसे॥<br><br>13321: त्वं कर्ता युगधर्माणां निराशी:कर्मसंज्ञितम्। जगाम तमसः पारं यत्राव्यक्तं व्यवस्थितम्॥<br><br>13322: ततोऽथ वरदो देवो ब्रह्मा लोकपितामहः। असृजत् स ततो लोकान् कृत्स्नान् स्थावरजङ्गमान्॥<br><br>13323: ततः प्रावर्तत तदा आदौ कृतयुगं शुभम्। ततो हि सात्वतो धर्मो व्याप्य लोकानवस्थितः॥<br><br>13324: तेनैवाद्येन धर्मेण ब्रह्मा लोकविसर्गकृत्। पूजयामास देवेशं हरि नारायणं प्रभुम्॥<br><br>13325: धर्मप्रतिष्ठाहेतोश्च मनुं स्वारोचिषं ततः। अध्यापयामास तदा लोकानां हितकाम्यया॥<br><br>13326: ततः स्वरोचिवः पुत्रं स्वयं शङ्खपदं नृप। अध्यापगत् पुराव्यग्रः सर्वलोकपतिर्विभुः॥<br><br>13327: ततः शङ्खपदश्चापि पुत्रमात्मजमौरसम्। दिशां पालं सुवर्णाभमध्यापयत भारत। सोऽन्तर्दधे ततो भूयः प्राप्ते त्रेतायुगे पुनः॥<br><br>13328: नासिक्ये जन्मनि पुरा ब्रह्मणः पार्थिवोत्तम। धर्ममतं स्वयं देवो हरिर्नारायणः प्रभुः॥<br><br>13329: तज्जगादारविन्दाक्षो ब्रह्मणः पश्यतस्तदा। सनत्कुमारो भगवांस्तत: प्राधीतवान् नृप॥<br><br>13330: सनत्कुमारादपि च वीरणो वै प्रजापतिः। कृतादौ कुरुशार्दूल धर्ममेतदधीतवान्॥<br><br>13331: वीरणचाप्यधीत्यैनं रैभ्याय मुनये ददौ। रैभ्यः पुत्राय शुद्धाय सुव्रताय सुमेधसे॥<br><br>13332: कुक्षिनाम्ने स प्रददौ दिशां पालाय धर्मिणे। ततोऽप्यन्तर्दधे भूयो नारायणमुखोद्भवः॥<br><br>13333: अण्डजे जन्मनि पुनर्ब्रह्मणे हरियोनये। एष धर्मः समुद्भूतो नारायणमुखात् पुनः॥<br><br>13334: गृहीतो ब्रह्मणा राजन् प्रयुक्तश्च यथाविधि। अध्यापिताश्च मुनयो नाम्ना बर्हिषदो नृप॥<br><br>13335: बर्हिषद्भ्यश्च सम्प्राप्तः सामवेदान्तगं द्विजम्। ज्येष्ठं नामाभिविख्यातं ज्येष्ठसामव्रतो हरिः॥<br><br>13336: ज्येष्ठाच्चाप्यनुसंक्रान्तो राजानमविकम्पनम्। अन्तर्दधे ततो राजन्नेष धर्मः प्रभो हरेः॥<br><br>13337: यदिदं सप्तमं जन्म पद्मजं ब्रह्मणो नृप। तत्रैव धर्मः कथितः स्वयं नारायणेन ह॥<br><br>13338: पितामहाय शुद्धाय युगादौ लोकधारिणे। पितामहश्च दक्षाय धर्ममेतं पुरा ददौ॥<br><br>13339: ततो ज्येष्ठे तु दौहित्रे प्रादाद् दक्षो नृपोत्तम। आदित्ये सवितुर्येष्ठे विवस्थाजगृहे ततः॥<br><br>13340: त्रेतायुगादौ च ततो विवस्वान् मनवे ददौ। मनुश्च लोकभूत्यर्थं सुतायेक्ष्वाकवे ददौ॥<br><br>13341: इक्ष्वाकुणा च कथितो व्याप्य लोकानवस्थितः। गमिष्यति क्षयान्त च पुनर्नारायणं नृप॥<br><br>13342: यतीनां चापि यो धर्मः स ते पूर्वं नृपोत्तमा कथितो हरिगीतासु समासविधिकल्पितः॥<br><br>13343: नारदेन सुसम्प्राप्तः सरहस्यः ससंग्रहः। एष धर्मो जगन्नाथात् साक्षान्नारायणान्नृप॥<br><br>13344: एवमेष महान् धर्म आद्यो राजन् सनातनः। दुर्विज्ञेयो दुष्करश्च सात्वतैर्धार्यते सदा॥<br><br>13345: धर्मज्ञानेन चैतेन सुप्रयुक्तेन कर्मणा। अहिंसाधर्मयुक्तेन प्रीयते हरिरीश्वरः॥<br><br>13346: एकव्यूहविभागो वा क्वचिद् द्विर्गृहसंज्ञितः। त्रियूँहश्चापि संख्यातश्चतुर्दूहश्च दृश्यते॥<br><br>13347: हरिरेव हि क्षेत्रज्ञो निर्ममो निष्कलस्तथा। जीवश्च सर्वभूतेषु पञ्चभूतगुणातिगः॥<br><br>13348: मनश्च प्रथितं राजन् पञ्चेन्द्रियसमीरणम्। एष लोकविधिधीमानेष लोकविसर्गकृत्॥<br><br>13349: अकर्ता चैव कर्ता च कार्य कारणमेव च। यथेच्छति तथा राजन् क्रीडते पुरुषोऽव्ययः॥<br><br>13350: एष एकान्तधर्मस्ते कीर्तितो नृपसत्तम। मया गुरुप्रसादेन दुर्विज्ञेयोऽकृतात्मभिः॥<br><br>13351: एकान्तिनो हि पुरुषा दुर्लभा बहवो नृप। यद्येकान्तिभिराकीर्णं जगत् स्यात् कुरुनन्दन॥<br><br>13352: अहिंसकैरात्मविद्भिः सर्वभूतहिते रतैः। भवेत् कृतयुगप्राप्तिराशी: कर्मविवर्जिताः॥<br><br>13353: एवं स भगवान् व्यासो गुरुर्मम विशाम्पते। कथयामास धर्मज्ञो धर्मराज्ञे द्विजोत्तमः॥<br><br>13354: ऋषीणां संनिधौ राजशृण्वतोः कृष्णभीष्मयोः। तस्याप्यकथयत् पूर्वं नारदः सुमहातपाः॥<br><br>13355: देवं परमकं ब्रह्म श्वेतं चन्द्राभमच्युतम्। यत्र चैकान्तिनो यान्ति नारायणपरायणाः॥<br><br>13356: जनमेजय उवाच एवं बहुविधं धर्मं प्रतिबुद्धैर्निषेवितम्। न कुर्वन्ति कथं विप्रा अन्ये नानाव्रते स्थिताः॥<br><br>13357: वैशम्पायन उवाच तिस्रः प्रकृतयो राजन् देहबन्धेषु निर्मिताः। सात्त्विकी राजसी चैव तामसी चैव भारत॥<br><br>13358: देहबन्धेषु पुरुषः श्रेष्ठः कुरुकुलोद्वह। सात्त्विकः पुरुषव्याघ्र भवेन्मोक्षाय निश्चितः॥<br><br>13359: अत्रापि स विजानाति पुरुषं ब्रह्मवित्तमम्। नारायणपरो मोक्षस्ततो वै सात्त्विकः स्मृतः॥<br><br>13360: मनीषितं च प्राप्नोति चिन्तयन् पुरुषोत्तमम्। एकान्तभक्तिः सततं नारायणपरायणः॥<br><br>13361: मनीषिणो हि ये केचिद् यतयो मोक्षधर्मिणः। तेषां विच्छिन्नतृष्णानां योगक्षेमवहो हरिः॥<br><br>13362: जायमानं हि पुरुष यं पश्येन्मधुसूदनः। सात्त्विकस्तु स विज्ञेयो भवेन्मोक्षे च निश्चितः॥<br><br>13363: सांख्ययोगेन तुल्यो हि धर्म एकान्तसेवितः। नारायणात्मके मोक्षे ततो यान्ति परां गतिम्॥<br><br>13364: नारायणेन दृष्टस्तु प्रतिबुद्धो भवेत् पुमान्। एवमात्मेच्छया राजन् प्रतिबुद्धो न जायते॥<br><br>13365: राजसी तामसी चैव व्यामिश्रे प्रकृती स्मृते। तदात्मकं हि पुरुषं जायमानं विशाम्पते॥<br><br>13366: प्रवृत्तिलक्षणैर्युक्तं नावेक्षति हरिः स्वयम्। पश्यत्येनं जायमानं ब्रह्मा लोकपितामहः॥<br><br>13367: रजसा तमसा चैव मानसं समभिप्लुतम्। कामं देवा ऋषयश्च सत्त्वस्था नृपसत्तम॥<br><br>13368: हीनाः सत्त्वेन शुद्धेन ततो वैकारिकाः स्मृताः। जनमेजय उवाच कथं वैकारिको गच्छेत् पुरुषः पुरुषोत्तमम्॥<br><br>13369: वद सर्वं यथादृष्टं प्रवृत्तिं च यथाक्रमम्। वैशम्पायन उवाच सुसूक्ष्मं सत्त्वसंयुक्तं संयुक्तं त्रिभिरक्षरैः॥<br><br>13370: पुरुषः पुरुषं गच्छेनिष्क्रियः पञ्चविंशकः। एवमेकं सांख्ययोगं वेदारण्यकमेव च॥<br><br>13371: परस्पराङ्गान्येतानि पाञ्चरात्रं च कथ्यते। एष एकान्तिनां धर्मो नारायणपरात्मकः॥<br><br>13372: स्तमेव राजनपुनराविशन्ति। इमे तथा ज्ञानमहाजलौघा नारायणं वै पुनराविशन्ति॥<br><br>13373: एष ते कथितो धर्मः सात्वतः कुरुनन्दन। कुरुरुष्वैनं यथान्यायं यदि शक्तोऽसि भारत्॥<br><br>13374: एवं हि स महाभागो नारदो गुरवे मम। श्वेतानां यतिनां चाह एकान्तगतिमव्ययाम्॥<br><br>13375: व्यासश्चकथयत् प्रीत्या धर्मपुत्राय धीमते। स एवायं मया तुभ्यमाख्यातः प्रसृतो गुरोः॥<br><br>13376: इत्थं हि दुश्चरो धर्म एष पार्थिवसत्तम। यथैव त्वं तथैवान्ये भवन्तीह विमोहिताः॥<br><br>13377: कृष्ण एव हि लोकानां भावनो मोहनस्तथा। संहारकारकश्चैव कारणं च विशांपते॥<br><br>13378: जनमेजय उवाच सांख्यं योगः पाञ्चरात्रं वेदारण्यकमेव च। ज्ञानान्येतानि ब्रह्मर्षे लोकेषु प्रचरन्ति ह॥<br><br>13379: किमेतान्येकनिष्ठानि पृथनिष्ठानि वा मुने। प्रब्रूहि वै मया पृष्टः प्रवृत्तिं च यथाक्रमम्॥<br><br>13380: वैशम्पायन उवाच जज्ञे बहुशं परमत्युदारं यं द्वीपमध्ये सुतमात्मयोगात्। पराशरात् सत्यवती महर्षि तस्मै नमोऽज्ञानतमोनुदाय॥<br><br>13381: पितामहाद् यं प्रवदन्ति षष्ठं महर्षिमायविभूतियुक्तम्। नारायणस्यांशजमेकपुत्रं द्वैपायनं वेद महानिधानम्॥<br><br>13382: रायणो ब्रह्ममहानिधानम्। ससर्ज पुत्रार्थमुदारतेजा व्यासं महात्मानमजं पुराणम्॥<br><br>13383: जनमेजय उवाच त्वयैव कथितं पूर्वं सम्भवे द्विजसत्तम। वसिष्ठस्य सुतः शक्तिः शक्तिपुत्रः पराशरः॥<br><br>13384: पराशरस्य दायादः कृष्णद्वैपायनो मुनिः। भूयो नारायणसुतं त्वमेवैनं प्रभाषसे॥<br><br>13385: किमतः पूर्वजं जन्म व्यासस्यामिततेजसः। कथयस्वोत्तममते जन्म नारायणोद्भवम्॥<br><br>13386: वैशम्पायन उवाच वेदार्थान् वेत्तुकामस्य धर्मिष्ठस्य तपोनिधेः। गुरोर्मे ज्ञाननिष्ठस्य हिमवत्पाद आसतः॥<br><br>13387: कृत्वा भारतमाख्यानं तप:श्रान्तस्य धीमतः। शुश्रूषां तत्परा राजन् कृतवन्तो वयं तदा॥<br><br>13388: सुमन्तुजैमिनिश्चैव पैलश्च सुदृढव्रतः। अहं चतुर्थः शिष्यो वै शुकोव्यासात्मजस्तथा॥<br><br>13389: एभिः परिवृतो व्यास: शिष्यैः पञ्चभिरुत्तमैः। शुशुभे हिमवत्पादे भूतैर्भूतपतिर्यथा॥<br><br>13390: वेदानावर्तयन् साङ्गान् भारतार्थांश्च सर्वशः। तमेकमनसं दान्तं युक्ता वयमुपास्महे॥<br><br>13391: कथान्तरेऽथ कस्मिंश्चित् पृष्टोऽस्माभिर्द्विजोत्तमः। वेदार्थान् भारतार्थांश्च जन्म नारायणात् तथा॥<br><br>13392: स पूर्वमुक्त्वा वेदार्थान् भारतार्थांश्च तत्त्ववित्। नारायणादिदं जन्म व्याहर्तुमुपचक्रमे॥<br><br>13393: शृणुध्वमाख्यानवरमिदमायमुत्तमम्। आदिकालोद्भवं विप्रास्तपसाधिगतं मया॥<br><br>13394: प्राप्ते प्रजाविसर्गे वै सप्तमे पद्मसम्भवे। नारायणो महायोगी शुभाशुभविवर्जितः॥<br><br>13395: ससृजे नाभितः पूर्वं ब्रह्माणममितप्रभः। ततः स प्रादुरभवदथैनं वाक्यमब्रवीत्॥<br><br>13396: मम त्वं नाभितो जातः प्रजासर्गकरः प्रभुः। सृज प्रजास्त्वं विविधा ब्रह्मन् सजडपण्डिताः॥<br><br>13397: स एवमुक्तो विमुखश्चिन्ताव्याकुलमानसः। प्रणम्य वरदं देवमुवाच हरिमीश्वरम्॥<br><br>13398: का शक्तिर्मम देवेश प्रजाः स्रष्टुं नमोऽस्तु ते। अप्रज्ञावानहं देव विधत्स्व यदनन्तरम्॥<br><br>13399: स एवमुक्तो भगवान् भूत्वाथान्तर्हितस्ततः। चिन्तयामास देवेशो बुद्धिं बुद्धिमतां वरः॥<br><br>13400: स्वरूपिणी ततो बुद्धिरुपतस्थे हरि प्रभुम्। योगेन चैनां निर्योगः स्वयं नियुयुजे तदा॥<br><br>13401: स तामैश्वर्ययोगस्थां बुद्धिं गतिमती सतीम्। उवाच वचनं देवो बुद्धिं वै प्रभुरव्ययः॥<br><br>13402: ब्रह्माणं प्रविशस्वेति लोकसृष्ट्यर्थसिद्धये। ततस्तमीश्वरादिष्टा बुद्धिः क्षिप्रं विवेश सा॥<br><br>13403: अथैनं बुद्धिसंयुक्तं पुनः स ददृशे हरिः। भूयश्चैव वचः प्राह सृजेमा विविधाः प्रजाः॥<br><br>13404: बाढमित्येव कृत्वासौ यथाऽऽज्ञां शिरसा हरेः। एवमुक्त्वा स भगवांस्तत्रैवान्तरधीयत॥<br><br>13405: प्राप चैनं मुहूर्तेन संस्थानं देवसंज्ञितम्। तां चैव प्रकृति प्राप्य एकीभावगतोऽभवत्॥<br><br>13406: अथास्य बुद्धिरभवत् पुनरन्या तदा किला सृष्टाः प्रजा इमाः सर्वा ब्रह्मणा परमेष्ठिना॥<br><br>13407: दैत्यदानवगन्धर्वरक्षोगणसमाकुला। जाता हीयं वसुमती भाराकान्ता तपस्विनी। ॥<br><br>13408: बहवो बलिनः पृथ्व्यां दैत्यदानवराक्षसाः। भविष्यन्ति तपोयुक्ता वरान् प्राप्स्यन्ति चोत्तमान्॥<br><br>13409: अवश्यमेव तैः सर्वैर्वरदानेन दर्पितैः। बाधितव्याः सुरगणा ऋषयश्च तपोधनाः॥<br><br>13410: तत्र न्याय्यमिदं कर्तुं भारावतरणं मया। अथ नानासमुद्भूतैर्वसुधायां यथाक्रमम्॥<br><br>13411: निग्रहेण च पापानां साधूनां प्रग्रहेण च। इयं तपस्विनी सत्या धारयिष्यति मेदिनी॥<br><br>13412: मया ह्येषा हि ध्रियते पातालस्थेन भोगिना। मया धृता धारयति जगद् विश्वं चराचरम्॥<br><br>13413: तस्मात् पृथ्व्याः परित्राणं करिष्ये सम्भवं गतः। एवं स चिन्तयित्वा तु भगवान् मधुसूदनः॥<br><br>13414: रूपाण्यनेकान्यसृजत् प्रादुर्भावे भवाय सः। वाराहं नारसिंह च वामनं मानुषं तथा॥<br><br>13415: एभिर्मया निहन्तव्या दुर्विनीताः सुरारयः। अथ भूयो जगत्स्रष्टा भोःशब्देनानुनादयन्॥<br><br>13416: सरस्वतीमुच्चचार तत्र सारस्वतोऽभवत्। अपान्तरतमा नाम सुतो वाक्सम्भवः प्रभुः॥<br><br>13417: भूतभव्यभविष्यज्ञः सत्यवादी दृढव्रतः। तमुवाच नतं मूर्धा देवानामादिरव्ययः॥<br><br>13418: वेदाख्याने श्रुतिः कार्या त्वया मतिमतां वर। तस्मात् कुरु यथाऽऽज्ञप्तं ममैतद् वचनं मुने॥<br><br>13419: सेन भिन्नास्तदा वेदा मनोः स्वायम्भुवेऽन्तरे। ततस्तुतोष भगवान् हरिस्तेनास्य कर्मणा॥<br><br>13420: तपसा च सुतप्तेन यमेन नियमेन च। मन्वन्तरेषु पुत्रत्वमेवमेव प्रवर्तकः॥<br><br>13421: भविष्यस्यचलो ब्रह्मन्नप्रधृष्यश्च नित्यशः। पुनस्तिष्ये च सम्प्राप्ते कुरवो नाम भारताः॥<br><br>13422: भविष्यन्ति महात्मानो राजानः प्रथिता भुवि। तेषां त्वत्तः प्रसूतानां कुलभेदो भविष्यति॥<br><br>13423: परस्परविनाशार्थ त्वामृते द्विजसत्तम। तत्राप्यनेकधा वेदान् भेत्स्यते तपसान्वितः॥<br><br>13424: कृष्णे युगे च सम्प्राप्ते कृष्णवर्णो भविष्यसि। धर्माणां विविधानां च कर्ता ज्ञानकरस्तथा। भविष्यसि तपोयुक्तो न च रागाद् विमोक्ष्यसे। ॥<br><br>13425: वीतरागश्च पुत्रस्ते परमात्मा भविष्यति। महेश्वरप्रसादेन नैतद् वचनमन्यथा॥<br><br>13426: यं मानसं वै प्रवदन्ति विप्राः पितामहस्योत्तमबुद्धियुक्तमा वसिष्ठमयं च तपोनिधानं यस्यातिसूर्यं व्यतिरिच्यते भाः॥<br><br>13427: तस्यान्वये चापि ततो महर्षिः पराशरो नाम महाप्रभावः। पिता स ते वेदनिधिर्वरिष्ठो महातपा वै तपसो निवासः॥<br><br>13428: कानीनगर्भः पितृकन्यकायां तस्मादृषेस्त्वं भविता च पुत्रः॥<br><br>13429: भूतभव्यभविष्याणां छिन्नसर्वार्थसंशयः। ये ह्यतिक्रान्तकाः पूर्वं सहस्रयुगपर्ययाः॥<br><br>13430: तांश्च सर्वान् मयोद्दिष्टान् द्रक्ष्यसे तपसान्वितः। पुनर्द्रक्ष्यसि चानेकसहस्रयुगपर्ययान्॥<br><br>13431: अनादिनिधनं लोके चक्रहस्तं च मां मुने। अनुध्यानान्मम मुने नैतद् वचनमन्यथा। ॥<br><br>13432: भविष्यति महासत्त्व ख्यातिश्चाप्यतुला तव। शनैश्चरः सूर्यपुत्रो भविष्यति मनुर्महान्॥<br><br>13433: तस्मिन्मन्वन्तरे चैव मन्वादिगणपूर्वकः। त्वमेव भविता वत्स मत्प्रसादान्न संशयः॥<br><br>13434: यत्किचिद् विद्यते लोके सर्वं तन्मद्विचेष्टितम्। अन्यो ह्यन्यं चिन्तयति स्वच्छन्दं विदधाम्यहम्॥<br><br>13435: एवं सारस्वतमृषिमपान्तरतमं तथा। उक्त्वा वचनमीशानः साधयस्वेत्यथाब्रवीत्॥<br><br>13436: सोऽहं तस्य प्रसादेन देवस्य हरिमेधसः। अपान्तरतमा नाम ततो जातोऽऽज्ञया हरेः। पुनश्च जातो विख्यातो वसिष्ठकुलनन्दनः॥<br><br>13437: तदेतत् कथितं जन्म मा पूर्वकमात्मनः। नारायणप्रसादेन तथा नारायणांशजम्॥<br><br>13438: मया हि सुमहत् तप्तं तपः परमदारुणम्। पुरा मतिमतां श्रेष्ठाः परमेण समाधिना॥<br><br>13439: एतद् वः कथितं सर्वं यन्मां पृच्छत पुत्रकाः। पूर्वजन्म भविष्यं च भक्तानां स्नेहतो मया॥<br><br>13440: वैशम्पायन उवाच एष ते कथितः पूर्वं सम्भवोऽस्मद्गुरोर्नृप। व्यासस्याक्लिष्टमनसो यथा पृष्टः पुनः शृणु॥<br><br>13441: सांख्यं योगः पाञ्चरात्रं वेदाः पाशुपतं तथा। ज्ञानान्येतानि राजर्षे विद्धि नामामतानि वै॥<br><br>13442: सांख्यस्य वक्ता कपिलः परमर्षिः स उच्यते। हिरण्यगर्भो योगस्य वेत्ता नान्यः पुरातनः॥<br><br>13443: अपान्तरतमाश्चैव वेदाचार्यः स उच्यते। प्राचीनगर्भ तमृषि प्रवदन्तीह केचन॥<br><br>13444: उमापतिर्भूतपति: श्रीकण्ठो ब्रह्मणः सुतः। उक्तवानिदमव्यग्रो ज्ञानं पाशुपतं शिवः॥<br><br>13445: पाञ्चरात्रस्य कृत्स्नस्य वेत्ता तु भगवान् स्वयम्। सर्वेषु च नृपश्रेष्ठ ज्ञानेष्वेतेषु दृश्यते॥<br><br>13446: यथागमं यथाज्ञानं निष्ठा नारायणः प्रभुः। न चैनमेवं जानन्ति तमोभूता विशाम्पते॥<br><br>13447: तमेव शास्त्रकर्तारः प्रवदन्ति मनीषिणः। निष्ठां नारायणमृर्षि नान्योऽस्तीति वचो मम॥<br><br>13448: नि:संशयेषु सर्वेषु नित्यं वसति वै हरिः। ससंशयान् हेतुबलान् नाध्यावसति माधवः॥<br><br>13449: पाञ्चरात्रविदो ये तु यथाक्रमपरा नृप। एकान्तभावोपगतास्ते हरि प्रविशन्ति वै॥<br><br>13450: सांख्यं च योगं च सनातने द्वे वेदाश्च सर्वे निखिलेन राजन्। सर्वैः समस्तैर्ऋषिभिर्निरुक्तो नारायणो विश्वमिदं पुराणम्॥<br><br>13451: शुभाशुभं कर्म समीरितं यत् प्रवर्तते सर्वलोकेषु किञ्चित्। तस्मादृषेस्तद्भवतीति विद्याद् दिव्यन्तरिक्षे भुवि चाप्सु चेति॥<br><br>13452: जनमेजय उवाच वहवः पुरुषा ब्रह्मन्नुताहो एक एव तु। को ह्यत्र पुरुषः श्रेष्ठः को वा योनिरिहोच्यते॥<br><br>13453: वैशम्पायन उवाच वहवः पुरुषा लोके सांख्ययोगविचारणे। नैतदिच्छन्ति पुरुषमेकं कुरुकुलोद्वह॥<br><br>13454: बहूनां पुरुषाणां च यथैका योनिरुच्यते। तथा तं पुरुषं विश्वव्याख्यास्यामि गुणाधिकम्॥<br><br>13455: नमस्कृत्वा च गुरवे व्यासाय विदितात्मने। तपोयुक्ताय दान्ताय वन्द्याय परमर्षये॥<br><br>13456: इदं पुरुषसूक्तं हि सर्ववेदेषु पार्थिव। ऋतं सत्यं च विख्यातमृषिसिंहेन चिन्तितम्॥<br><br>13457: उत्सर्गेणापवादेन ऋषिभिः कपिलादिभिः। अध्यात्मचिन्तामाश्रित्य शास्त्रााण्युक्तानि भारत॥<br><br>13458: समासतस्तु यद् व्यासः पुरुषैकत्वमुक्तवान्। तत् तेऽहं सम्प्रवक्ष्यामि प्रसादादमितौजसः॥<br><br>13459: अत्राप्युदाहरन्तीममितिहासं पुरातनम्। ब्रह्मणा सह संवादं त्र्यम्बकस्य विशाम्पते॥<br><br>13460: क्षीरोदस्य समुद्रस्य मध्ये हाटकसप्रभः। वैजयन्त इति ख्यातः पर्वतप्रवरो नृप॥<br><br>13461: तत्राध्यात्मगति देव एकाकी प्रविचिन्तयन्। वैराजसदनान्नित्यं वैजयन्तं निषेवते॥<br><br>13462: अथ तत्रासतस्तस्य चतुर्वक्त्रस्य धीमत। ललाटप्रभवः पुत्रः शिव आगाद् यदृच्छया॥<br><br>13463: आकाशेन महायोगी पुरा त्रिनयनः प्रभुः। ततः खानिपपाताशु धरणीधरमूर्धनि॥<br><br>13464: अग्रतश्चाभवत् प्रीतो ववन्दे चापि पादयोः। तं पादयोर्निपतितं दृष्ट्वा सव्येन पाणिना॥<br><br>13465: उत्थापयामास तदा प्रभुरेकः प्रजापतिः। उवाच चैनं भगवांश्चिरस्यागतमात्मजम्॥<br><br>13466: पितामह उवाच स्वागतं ते महाबाहो दिष्ट्या प्राप्तोऽसि मेऽन्तिकम्। कच्चित् ते कुशलं पुत्र स्वाध्यायतपसोः सदा॥<br><br>13467: नित्यमुग्रतपास्त्वं हि ततः पृच्छामि ते पुनः॥<br><br>13468: रुद्र उवाच त्वत्प्रसादेन भगवन् स्वाध्यायतपसोर्मम। कुशलं चाव्ययं चैव सर्वस्य जगतस्त्वथ॥<br><br>13469: चिरदृष्टो हि भगवान् वैराजसदने मया। ततोऽहं पर्वतं प्राप्तस्त्विमं त्वत्पादसेवितम्॥<br><br>13470: कौतूहलं चापि हि मे एकान्तगमनेन ते। नैतत् कारणमल्पं हि भविष्यति पितामह॥<br><br>13471: किं नु तत्सदनं श्रेष्ठं क्षुत्पिपासाविवर्जितम्। सुरासुरैरध्युषितं ऋषिभिश्चरामितप्रभैः॥<br><br>13472: गन्धर्वैरप्सरोभिश्च सततं संनिषेवितम्। उत्सृज्येम गिरिवरमेकाकी प्राप्तवानसि॥<br><br>13473: ब्रह्मोवाच वैजयन्तो गिरिवरः सततं सेव्यते मया। अत्रैकाग्रेण मनसा पुरुषश्चिन्त्यते विराट्॥<br><br>13474: रुद्र उवाच वहवः पुरुषा ब्रह्मंस्त्वया सृष्टाः स्वयम्भुवा। सृज्यन्ते चापरे ब्रह्मन् स चैकः पुरुषो विराट॥<br><br>13475: को ह्यसौ चिन्त्यते ब्रह्मस्त्वयैकः पुरुषोत्तमः। एतन्मे संशयं ब्रूहि महत् कौतूहलं हि मे॥<br><br>13476: ब्रह्मोवाच बहवः पुरुषाः पुत्र त्वया ये समुदाहृताः। एवमेतदतिक्रान्तं द्रष्टव्यं नैवमित्यपि॥<br><br>13477: आधारं तु प्रवक्ष्यामि एकस्य पुरुषस्य ते। बहूनां पुरुषाणां स यथैका योनिरुच्यते॥<br><br>13478: तथा तं पुरुषं विश्वं परमं सुमहत्तमम्। निर्गुणं निर्गुणा भूत्वा प्रविशन्ति सनातनम्॥<br><br>13479: सुमहत्तमम्। निर्गुणं निर्गुणा भूत्वा प्रविशन्ति सनातनम्॥<br><br>13480: ब्रह्मोवाच शृणु पुत्र यथा ह्येष पुरुषः शाश्वतोऽव्ययः। अक्षयश्चाप्रमेयश्च सर्वगश्च निरुच्यते॥<br><br>13481: न स शक्यस्त्वया द्रष्टुं मयान्यैर्वापि सत्तम। सगुणो निर्गुणो विश्वोज्ञानदृश्योह्यसौ स्मृतः॥<br><br>13482: अशरीरः शरीरेषु सर्वेषु निवसत्यसौ। वसन्नपि शरीरेषु न स लिप्यति कर्मभिः॥<br><br>13483: ममान्तरात्मा तव च ये चान्ये देहिसंज्ञिताः। सर्वेषां साक्षिभूतोऽसौ न ग्राह्यः केनचित् क्वचित्॥<br><br>13484: विश्वमूर्धा विश्वभुजो विश्वपादाक्षिनासिकः। एकश्चरति क्षेत्रेषु स्वैरचारी यथासुखम्॥<br><br>13485: क्षेत्राणि हि शरीराणि बीजं चापि शुभाशुभम्। तानि वेत्ति स योगात्मा ततः क्षेत्रज्ञ उच्यते॥<br><br>13486: नागतिर्न गतिस्तस्य ज्ञेया भूतेषु केनचित्। सांख्येन विधिना चैव योगेन च यथाक्रमम्॥<br><br>13487: चिन्तयामि गतिं चास्य न गतिं वेधि चोत्तराम्। यथाज्ञानं तु वक्ष्यामि पुरुषं तु सनातनम्॥<br><br>13488: तस्यैकत्वं महत्त्वं च स चैकः पुरुषः स्मृतः। महापुरुषशब्दं स बिभत्र्येकः सनातनः॥<br><br>13489: एको हुताशो बहुधा समिध्यते एकः सूर्यस्तपसो योनिरेका। एको वायुर्बहुधा वाति लोके महोदधिश्चाम्भसां योनिरेकः। स्तं निर्गुणं पुरुषं चाविशन्ति। ॥<br><br>13490: हित्वा गुणमयं सर्वं कर्म हित्वा शुभाशुभम्। उभे सत्यानृते त्यक्त्वा एवं भवति निर्गुणः॥<br><br>13491: अचिन्त्यं चापि तं ज्ञात्वा भावसूक्ष्मं चतुश्यम्। विचरेद् योऽसमुन्नद्धः स गच्छेत् पुरुषं शुभम्॥<br><br>13492: एवं हि परमात्मानं केचिदिच्छन्ति पण्डिताः। एकात्मानं तथाऽऽत्मानमपरे ज्ञानचिन्तकाः॥<br><br>13493: तत्र य: परमात्मा हि स नित्यं निर्गुणः स्मृतः। स हि नारायणो ज्ञेयः सर्वात्मा पुरुषो हि सः॥<br><br>13494: न लिप्यते फलैश्चापि पद्मपत्रमिवाम्भसा। कर्मात्मा त्वपरो योऽसौ मोक्षबन्धैः स युज्यते॥<br><br>13495: स सप्तदशकेनापि राशिना युज्यते च सः। एवं बहुविधः प्रोक्तः पुरुषस्ते यथाक्रमम्॥<br><br>13496: यत् तत्कृत्स्नं लोकतन्त्रस्य धाम वेद्यं परं बोधनीयं स बोद्धा। मन्ता मन्तव्यं प्राशिता प्राशनीयं घ्राता प्रेयं स्पर्शिता स्पर्शनीयम्॥<br><br>13497: द्रष्टा द्रष्टव्यं श्राविता श्रावणीयं ज्ञाता ज्ञेयं सगुणं निर्गुणं च। यद् वै प्रोक्तं तात सम्यक् प्रधानं नित्यं चैतच्छाश्वतं चाव्ययं च॥<br><br>13498: यद् वै सूते धातुराद्यं विधानं तद् वै विप्राः प्रवदन्तेऽनिरुद्धम्। यद् वै लोके वैदिकं कर्म साधु आशीर्युक्तं तद्धि तस्यैव भाव्यम्॥<br><br>13499: देवाः सर्वे मुनयः साधु शान्तास्तं प्राग्वंशे यज्ञभागैर्यजन्ते। अहं ब्रह्मा आद्य ईशः प्रजानां तस्माज्जातस्त्वं च मत्तः प्रसूतः॥<br><br>13500: मत्तो जगज्जङ्गमं स्थावरं च सर्वे वेदाः सरहस्या हि पुत्र॥<br><br>13501: चतुर्विभक्तः पुरुषः स क्रीडति यथेच्छति। एवं स भगवान् स्वेन ज्ञानेन प्रतिबोधितः॥<br><br>13502: एतत् ते कथितं पुत्र यथावदनुपृच्छतः। सांख्यज्ञाने तथा योगे यथावदनुवर्णितम्॥<br><br>13503: युधिष्ठिर उवाच धर्माः पितामहेनोक्ता मोक्षधर्माश्रिताः शुभाः। धर्ममाश्रमिणां श्रेष्ठं वक्तुमर्हति मे भवान्। ॥<br><br>13504: भीष्म उवाच सर्वत्र विहितो धर्मः स्वर्गः सत्यफलं महत्। बहुद्वारस्य धर्मस्य नेहास्ति विफला क्रिया॥<br><br>13505: यस्मिन् यस्मिनश्च विषये यो यो याति विनिश्चयम्। स तमेवाभिजानाति नान्यं भरतसत्तम॥<br><br>13506: इमां च त्वं नरव्याघ्र श्रोतुमर्हसि मे कथाम्। पुरा शक्रस्य कथितां नारदेन महर्षिणा॥<br><br>13507: महर्षिारदो राजन् सिद्धस्त्रैलोक्यसम्मतः। पर्येति क्रमशो लोकान् वायुरव्याहतो यथा॥<br><br>13508: स कदाचिन्महेष्वास देवराजालयं गतः। सत्कृतश्च महेन्द्रेण प्रत्यासन्नगतोऽभवत्॥<br><br>13509: तं कृतक्षणमासीनं पर्यपृच्छच्छचीपतिः। महर्षे किंचिदाश्चर्यमस्ति दृष्टं त्वयानघ॥<br><br>13510: यदा त्वमपि विप्रर्षे त्रैलोक्यं सचराचरम्। जातकौतूहलो नित्यं सिद्धश्चरसि साक्षिवत्॥<br><br>13511: न ह्यस्त्यविदितं लोके देवर्षे तव किंचन। श्रुतं वाप्यनुभूतं वा दृष्टं वा कथयस्व मे॥<br><br>13512: तस्मै राजन् सुरेन्द्राय नारदो वदतां वरः। आसीनायोपपन्नाय प्रोक्तवान् विपुलां कथाम्॥<br><br>13513: यथा येन च कल्पेन स तस्मै द्विजसत्तमः। कथां कथितवान् पृष्टस्तथा त्वमपि मे शृणु॥<br><br>13514: भीष्म उवाच आसीत् किल नरश्रेष्ठ महापद्ये पुरोत्तमे। गङ्गाया दक्षिणे तीरे कश्चिद् विप्रः समाहितः। सौम्यः सोमान्वये वेदे गताध्वा छिन्नसंशयः। धर्मनित्यो जितक्रोधो नित्यतृप्तो जितेन्द्रियः॥<br><br>13515: तपःस्वाध्यायनिरतः सत्यः सज्जनसम्मतः। न्यायप्राप्तेन वित्तेन स्वेन शीलेन चान्वितः॥<br><br>13516: ज्ञातिसम्बन्धिविपुले सत्त्वाद्याश्रयसम्मिते। कुले महति विख्याते विशिष्टां वृत्तिमास्थितः॥<br><br>13517: स पुत्रान् बहुलान् दृष्ट्वा विपुले कर्मणि स्थितः। कुलधर्माश्रितो राजन् धर्मचर्यास्थितोऽभवत्॥<br><br>13518: ततः स धर्मं वेदोक्तं तथा शास्त्रोक्तमेव चा शिष्टाचीर्णं च धर्मं च त्रिविधं चिन्त्य चेतसा॥<br><br>13519: किन्नु मे स्याच्छुभं कृत्वा किं कृतं किं परायणम्। इत्येवं खिद्यते नित्यं न च याति विनिश्चयम्॥<br><br>13520: तस्यैवं खिद्यमानस्य धर्मं परममास्थितः। कदाचिदतिथिः प्राप्तो ब्राह्मणः सुसमाहितः॥<br><br>13521: स तस्मै सक्रियां चक्रे क्रियायुक्तेन हेतुना। विश्रान्तं सुसमासीनमिदं वचनमब्रवीत्॥<br><br>13522: ब्राह्मण उवाच समुत्पन्नाभिधानोऽस्मि वाङ्माधुर्येण तेऽनघ। मित्रत्वमभिपन्नस्त्वं किंचिद् वक्ष्याम तच्छृणु॥<br><br>13523: गृहस्थधर्मं विप्रेन्द्र कृत्वा पुत्रगतं त्वहम्। धर्म परमकं कुर्यां को हि मार्गो भवेद् द्विज॥<br><br>13524: अहमात्मानमास्थाय एक एवात्मनि स्थितिम्। कर्तुं काङ्क्षामि नेच्छामि बद्धः साधारणैर्गुणैः॥<br><br>13525: यावदेतदतीतं मे वयः पुत्रफलाश्रितम्। तावदिच्छामि पाथेयमादातुं पारलौकिकम्॥<br><br>13526: अस्मिन् हि लोकसम्भारे परं पारमभीप्सतः। उत्पन्ना मे मतिरियं कुतो धर्ममयः प्लवः॥<br><br>13527: संयुज्यमानानि निशम्य लोके निर्यात्यमानानि च सात्त्विकानि। दृष्ट्वा तु धर्मध्वजकेतुमाला प्रकीर्यमाणामुपरि प्रजानाम्॥<br><br>13528: न मे मनो रज्यति भोगकाले दृष्ट्वा यतीन्प्रार्थयतः परत्र। तेनातिथे बुद्धिबलाश्रयेण धर्मेण धर्मे विनियुक्ष्व मां त्वम्॥<br><br>13529: सोऽतिथिर्वचनं तस्य श्रुत्वा धर्माभिभाषिणः। प्रोवाच वचनं श्लक्ष्णं प्राज्ञो मधुरया गिरा॥<br><br>13530: अतिथिरुवाच अहमप्यत्र मुह्यामि ममाप्येष मनोरथः। न च संनिश्चयं यामि बहुद्वारे त्रिविष्टपे॥<br><br>13531: केचिन्मोक्षं प्रशंसन्ति केचिद् यज्ञफलं द्विजाः। वानप्रस्थाश्रयाः केचिद् गार्हस्थ्यं केचिदास्थिताः॥<br><br>13532: राजधर्माश्रयं केचित् केचिदात्मफलाश्रयम्। गुरुधर्माक्षयं केचित्केचिद् वाक्संयमाश्रयम्॥<br><br>13533: मातरं पितरं केचिच्छुश्रूषन्तो दिवं गताः। अहिंसया परे स्वर्ग सत्येन च तथा परे॥<br><br>13534: आहवेऽभिमुखाः केचिनिहतास्त्रिदिवं गताः। केचिदुव्रतैः सिद्धाः स्वर्गमार्ग समाश्रिताः॥<br><br>13535: केचिदध्ययने युक्ता वेदव्रतपराः शुभाः। बुद्धिमन्तो गताः स्वर्गं तुष्टात्मानो जितेन्द्रियाः॥<br><br>13536: आर्जवेनापरे युक्ता निहतानार्जवर्जनैः। ऋजवो नाकपृष्ठे वै शुद्धात्मानः प्रतिष्ठिताः॥<br><br>13537: एवं बहुविधैर्लोकधर्मद्वारैरनावृतैः। ममापि मतिराविग्ना मेघलेखेव वायुना॥<br><br>13538: अतिथिरुवाच उपदेशं तु ते विप्र करिष्येऽहं यथाक्रमम्। गुरुणा मे यथाख्यातमर्थतत्त्वं तु मे शृणु॥<br><br>13539: यत्र पूर्वाभिसर्गे वै धर्मचक्र प्रवर्तितम्। नैमिषे गोमतीतीरे तत्र नागाह्वयं पुरम्॥<br><br>13540: समग्रैस्त्रिदशैस्तत्र इष्टमासीद् द्विजर्षभ। योन्द्रातिक्रमं चक्रे मान्धाता राजसत्तमः॥<br><br>13541: कृताधिवासो धर्मात्मा तत्र चक्षुःश्रवा महान्। पद्मनाभो महानागः पद्म इत्येव विश्रुतः॥<br><br>13542: स वाचा कर्मणा चैव मनसा च द्विजर्षभ। प्रसादयति भूतानि त्रिविधे वर्त्मनि स्थितः॥<br><br>13543: साम्ना भेदेन दानेन दण्डेनेति चतुर्विधम्। विषमस्थं समस्थं च चक्षुर्ध्यानेन रक्षति॥<br><br>13544: तमतिक्रम्य विधिना प्रष्टुमर्हसि कासितम्। स ते परमकं धर्मं न मिथ्या दर्शयिष्यति॥<br><br>13545: स हि सर्वातिथि गो बुद्धिशास्त्रविशारदः। गुणैरनुपमैर्युक्तः समस्तैराभिकामिकैः॥<br><br>13546: प्रकृत्या नित्यसलिलो नित्यमध्ययने रतः। तपोदमाभ्यां संयुक्तो वृत्तेनानवरेण च॥<br><br>13547: यज्वा दानपतिः क्षान्तो वृत्ते च परमे स्थितः। सत्यवागनसूयुश्च शीलवानियतेन्द्रियः। १०॥<br><br>13548: शेषान्नभोक्ता वचनानुकूलो हितार्जवोत्कृष्टकृताकृतज्ञः। अवैरकृद् भूतहिते नियुक्तो गङ्गाह्रदाम्भोऽभिजनोपपन्नः॥<br><br>13549: ब्राह्मण उवाच अतिभारोऽथ तस्यैव भारावतरणं महत्। पराश्वासकरं वाक्यमिदं मे भवतः श्रुतम्॥<br><br>13550: अध्वक्लान्तस्य शयनं स्थानक्लान्तस्य चासनम्। तृषितस्य च पानीयं क्षुधार्तस्य च भोजनम्॥<br><br>13551: ईप्सितस्येव सम्प्राप्तिरन्नस्य समयेऽतिथेः। एषितस्यात्मनः काले वृद्धस्यैव सुतो यथा॥<br><br>13552: मनसा चिन्तितस्येव प्रीतिस्निग्धस्य दर्शनम्। प्रह्लादयति मां वाक्यं भवता यदुदीरितम्॥<br><br>13553: दत्तचक्षुरिवाकाशे पश्यामि विमृशामि च। प्रज्ञानवचनाद्योऽयमुपदेशो हि मे कृतः॥<br><br>13554: बाढमेवं करिष्यामि यथा मे भाषते भवान्। इमां हि रजनीं साधो निवसस्व मया सह॥<br><br>13555: प्रभाते यास्यति भवान् पर्याश्वस्तः सुखोषितः। असौ हि भगवान् सूर्यो मन्दरश्मिरवाङ्मुखः॥<br><br>13556: भीष्म उवाच ततस्तेन कृतातिथ्यः सोऽतिथिः शत्रुसूदन। उवास किल तां रात्रिं सह तेन द्विजेन वै॥<br><br>13557: चतुर्थधर्मसंयुक्तं तयोः कथयतोस्तदा। व्यतीता सा निशा कृत्स्ना सुखेन दिवसोपमा॥<br><br>13558: ततः प्रभातसमये सोऽतिथिस्तेन पूजितः। ब्राह्मणेन यथाशक्त्य स्वकार्यमभिकाङ्क्षता॥<br><br>13559: ततः स विप्रः कृतकर्मनिश्चयः कृताभ्यनुज्ञः स्वजनेन धर्मकृत्। यथोपदिष्टं भुजगेन्द्रसंश्रयं जगाम काले सुकृतैकनिश्चयः॥<br><br>13560: भीष्म उवाच स वनानि विचित्राणि तीर्थानि च सरांसि च। अभिगच्छन् क्रमेण सम कंचिन्मुनिमुपस्थितः॥<br><br>13561: तं स तेन यथोद्दिष्टं नागं विप्रेण ब्राह्मणः। पर्यपृच्छद् यथान्यायं श्रुत्वैव च जगाम सः॥<br><br>13562: सोऽभिगम्य यथान्यायं नागायतनमर्थवित्। प्रोक्तवाहमस्मीति भोःशब्दालंकृतं वचः॥<br><br>13563: तत् तस्य वचनं श्रुत्वा रूपिणी धर्मवत्सला। दर्शयामास तं विप्रं नागपत्नी पतिव्रता॥<br><br>13564: सा तस्मै विधिवत् पूजां चक्रे धर्मपरायणा। स्वागतेनागतं कृत्वा किं करोमीति चाब्रवीत्॥<br><br>13565: ब्राह्मण उवाच विश्रान्तोऽभ्यर्चितश्चास्मि भवत्या श्लक्ष्णया गिरा। द्रष्टुमिच्छामि भवति देवं नागमनुत्तमम्॥<br><br>13566: एतद्धि परं कार्यमेतान्मे परमेप्सितम्। अनेन चार्थेनाम्यद्य सम्प्राप्त: पन्नागाश्रमम्॥<br><br>13567: नागभार्योवाच आर्यः सूर्यरथं वोढुं गतोऽसौ मासचारिकः। सप्ताष्टभिर्दिनैविप्र दर्शयिष्यत्यसंशयम्॥<br><br>13568: एतद्विदितमार्यस्य विवासकरणं तव। भर्तुर्भवतु किं चान्यत् क्रियतां तद् वदस्व मे॥<br><br>13569: ब्राह्मण उवाच अनेन निश्चयेनाहं साध्वि सम्प्राप्तवानिह। प्रतीक्षन्नागमं देवि वत्स्याप्यस्मिन् महावने॥<br><br>13570: सम्प्राप्तस्यैव चाव्यग्रमावेद्योऽहमिहागतः। ममाभिगमनं प्राप्तो वाच्यश्च वचनं त्वया॥<br><br>13571: अहमप्यत्र वत्स्यामि गोमत्याः पुलिने शुभे। कालं परिमिताहारो यथोक्तं परिपालयन्॥<br><br>13572: ततः स विप्रस्तां नागी समाधाय पुनः पुनः। तदेव पुलिनं नद्याः प्रययौ ब्राह्मणर्षभः॥<br><br>13573: ततः स विप्रस्तां नागी समाधाय पुनः पुनः। तदेव पुलिनं नद्याः प्रययौ ब्राह्मणर्षभः॥<br><br>13574: भीष्म उवाच अथ तेन नरश्रेष्ठ ब्राह्मणेन तपस्विना। निराहारेण वसता दुःखितास्ते भुजङ्गमाः॥<br><br>13575: सर्वे सम्भूय सहिता ह्यस्य नागस्य बान्धवाः। भ्रातरस्तनया भार्या ययुस्तं ब्राह्मणं प्रति॥<br><br>13576: तेऽपश्यन् पुलिने तं वै विविक्ते नियतव्रतम्। समासीनं निराहारं द्विजं जप्यपरायणम्॥<br><br>13577: ते सर्वे समतिक्रम्य विप्रमभ्यर्च्य चासकृत्। ऊचुर्वाक्यमसंदिग्धमातिथेयस्य बान्धवाः॥<br><br>13578: षष्ठो हि दिवसस्तेऽद्य प्राप्तस्येह तपोधन। न चाभिभाषसे किंचिदाहारं धर्मवत्सल॥<br><br>13579: अस्मानभिगतश्चासि वयं च त्वामुपस्थिताः। कार्यं चातिथ्यमस्माभिर्वयं सर्वे कुटुम्बिनः॥<br><br>13580: मूलं फलं वा पर्ण वा पयो वा द्विजसत्तम्। आहारहेतोरन्नं वा भोक्तुमर्हसि ब्राह्मण॥<br><br>13581: त्यक्ताहारेण भवता वने निवसता त्वया। बालवृद्धमिदं सर्वं पीड्यते धर्मसंकटात्॥<br><br>13582: न हि नो भ्रूणहा कश्चिज्जातापद्यनृतोऽपि वा। पूर्वाशी वा कुले ह्यस्मिन् देवतातिथिबन्धुषु॥<br><br>13583: ब्राह्मण उवाच उपदेशेन युष्माकमाहारोऽयं कृतो मया। द्विरूनं दशरात्रं वै नागस्यागमनं प्रति॥<br><br>13584: यद्यष्टरात्रेऽतिक्रान्ते नागमिष्यति पन्नगः। तदाहारं करिष्यामि तन्निमित्तमिदं व्रतम्॥<br><br>13585: कर्तव्यो न च संतापो गम्यतां च यथागतम्। तन्निमित्तमिदं सर्वं नैतद् भेत्तसुमिहार्हथ॥<br><br>13586: ते तेन समनुज्ञाता ब्राह्मणेन भुजङ्गमाः। स्वमेव भवनं जग्मुरकृतार्था नरर्षभ॥<br><br>13587: भीष्म उवाच अथ काले बहुतिथे पूर्णे प्राप्तो भुजङ्गमः। दत्ताभ्यनुज्ञः स्वं वेश्म कृतकर्मा विवस्वता॥<br><br>13588: तं भार्याप्युपचक्राम पादशौचादिभिर्गुणैः। उपपन्नां च तां साध्वीं पन्नगः पर्यपृच्छत॥<br><br>13589: अथ त्वमसि कल्याणि देवतातिथिपूजने। पूर्वमुक्तेन विधिना युक्ता युक्तेन मत्समम्॥<br><br>13590: न खल्वस्यकृतार्थेन स्त्रीबुद्ध्या मार्दवीकृता। मद्वियोगेन सुश्रोणि विमुक्ता धर्मसेतुना॥<br><br>13591: नागभार्योवाच शिष्याणां गुरुशुश्रूषा विप्राणां वेदधारणम्। भृत्यानां स्वामिवचनं राज्ञो लोकानुपालनम्॥<br><br>13592: सर्वभूतपरित्राणं क्षत्रधर्म इहोच्यते। वैश्यानां यज्ञसंवृत्तिरातिथेयसमन्विता॥<br><br>13593: विप्रक्षत्रियवैश्यानां शुश्रूषा शूद्रकर्म तत्। गृहस्थधर्मो नागेन्द्र सर्वभूतहितैषिता॥<br><br>13594: नियताहारता नित्यं व्रतचर्या यथाक्रमम्। धर्मो हि धर्मसम्बन्धादिन्द्रियाणां विशेषतः॥<br><br>13595: अहं कस्य कुतो वापि कः को मे ह भवेदिति। प्रयोजनमतिनित्यमेवं मोक्षाश्रमे वसेत्॥<br><br>13596: पतिव्रतात्वं भार्यायाः परमो धर्म उच्यते। तवोपदेशान्नागेन्द्र तच्च तत्त्वेन वेद्मि वै॥<br><br>13597: साहं धर्मं विजानन्ती धर्मनित्ये त्वयि स्थिते। सत्पथं कथमुत्सृज्य यास्यामि विपथं पथः॥<br><br>13598: देवतानां महाभाग धर्मचर्या न हीयते। अतिथीनां च सत्कारे नित्युक्तास्म्यतन्द्रिता। ॥<br><br>13599: सप्ताष्टदिवसास्त्वद्य विप्रस्येहागतस्य वै। तच्च कार्यं न मे ख्याति दर्शनं तव काङ्क्षति॥<br><br>13600: गोमत्यास्त्वेष पुलिने त्वदर्शनसमुत्सुकः। आसीनो वर्तयन् ब्रह्म ब्राह्मणः संशितव्रतः॥<br><br>13601: अहं त्वनेन नागेन्द्र सत्यपूर्वं समाहिता। प्रस्थाप्यो मत्सकाशं स सम्प्राप्तो भुजगोत्तमः॥<br><br>13602: एतच्छ्रुत्वा महाप्राज्ञ तत्र गन्तुं त्वमर्हसि। दातुमर्हसि वा तस्य दर्शनं दर्शनश्रवः॥<br><br>13603: नाग उवाच अथ ब्राह्मणरूपेण कं तं समनुपश्यसि। मानुषं केवलं विप्रं देवं वाथ शुचिस्मिते॥<br><br>13604: को हि मां मानुषः शक्तो द्रष्टकामो यशस्विनि। संदर्शनरुचिर्वाक्यमाज्ञापूर्वं वदिष्यति॥<br><br>13605: सुरासुरगणानां च देवर्षीणां च भाविनि। ननु नागा महावीर्याः सौरसेयास्तरस्विनः॥<br><br>13606: वन्दनीयाश्च वरदा वयमप्यनुयायिनः। मनुष्याणां विशेषेण नावेक्ष्या इति मे मतिः॥<br><br>13607: नागभार्योवाच आर्जवेन विजानामि नासौ देवोऽनिलाशन। एकं तस्मिन् विजानामि भक्तिमानतिरोषण॥<br><br>13608: स हि कार्यान्तराकाङ्क्षी जलेप्सुः स्तोकको यथा। वर्ष वर्षप्रियः पक्षी दर्शनं तव कासति॥<br><br>13609: हित्वा त्वद्दर्शनं किंचिद् विनं न प्रतिपालयेत्। तुल्यऽप्याभिजने जातो न कश्चित् पर्युपासते॥<br><br>13610: तद्रोषं सहजं त्यक्त्वा त्वमेनं द्रष्टुमर्हसि। आशाच्छेदेन तस्याद्य नात्मानं दग्धुमर्हसि॥<br><br>13611: आशया ह्यभिपन्नानामकृत्वाचप्रमार्जनम्। राजा वा राजपुत्रो वा भ्रूणहत्यैव युज्यते॥<br><br>13612: मौने ज्ञानफलावाप्तिर्दानेन च यशो महत्। वाग्मित्वं सत्यवाक्येन परत्र च महीयते॥<br><br>13613: भूप्रदानेन च गतिं लभत्याश्रमसम्मिताम्। न्याय्यस्यार्थस्य सम्प्राप्तिं कृत्वा फलमुपाश्नुते॥<br><br>13614: अभिप्रेतामसंश्लिष्टां कृत्वा चात्महितां क्रियाम्। न याति निरयं कश्चिदिति धर्मविदो विदुः॥<br><br>13615: नाग उवाच अभिमानैर्न मानो मे जातिदोषेण वै महान्। रोषः संकल्पजः साध्वि दग्धो वागग्निना त्वया॥<br><br>13616: न च रोषादहं साध्वि पश्येयमधिकं तमः। तस्य वक्तव्यतां यान्ति विशेषेण भुजङ्गमाः॥<br><br>13617: रोषस्य हि वशं गत्वा दशग्रीवः प्रतापवान्। तथा शक्रप्रतिस्पर्धी हतो रामेण संयुगे॥<br><br>13618: अन्तःपुरगतं वत्सं श्रुत्वा रामेण निर्हतम्। धर्षणारोषसंविग्नाः कार्तवीर्यसुता हताः॥<br><br>13619: जामदग्न्येन रामेण सहस्रनयनोपमः। संयुगे निहतो रोषात् कार्तवीर्यो महाबलः॥<br><br>13620: तदेष तपसां शत्रुः श्रेयसां विनिपातकः। निगृहीतो मया रोषः श्रुत्वैवं वचनं तव॥<br><br>13621: आत्मानं च विशेषेण प्रशंसाम्यनपायिनी। यस्य मे त्वं विशालाक्षि भार्या गुणसमन्विता॥<br><br>13622: एष तत्रैव गच्छामि यत्र तिष्ठत्यसौ द्विजः। सर्वथा चोक्तवान् वाक्यं स कृतार्थः प्रयास्यति॥<br><br>13623: भीष्म उवाच स पन्नगपतिस्तत्र प्रययौ ब्राह्मणं प्रति। तमेव मनसा ध्यायन् कार्यवत्तां विचारयन्॥<br><br>13624: तमतिक्रम्य नागेन्द्रो मतिमान् स नरेश्वर। प्रोवाच मधुरं वाक्यं प्रकृत्या धर्मवत्सलः॥<br><br>13625: भो भो क्षाम्याभिभाषे त्वां न रोषं कर्तुमर्हसि। इह त्वमभिसम्प्राप्तः कस्यार्थे किं प्रयोजनम्॥<br><br>13626: आभिमुख्यादभिक्रम्य स्नेहात् पृच्छामि ते द्विजा विविक्ते गोमतीतीरे कं वा त्वं पर्युपाससे॥<br><br>13627: ब्राह्मण उवाच धर्मारण्यं हि मां विद्धि नागं द्रष्टुमिहागतम्। पद्मनाभं द्विजश्रेष्ठ तत्र मे कार्यमाहितम्॥<br><br>13628: तस्य चाहमसांनिध्ये श्रुतवानस्मि तं गतम्। स्वजनात् तं प्रतीक्षामि पर्जन्यमिव कर्षकः॥<br><br>13629: तस्य चाक्लेशकरणं स्वस्तिकारसमाहितम्। आवर्तयामि तद् ब्रह्म योगयुक्तो निरामयः॥<br><br>13630: नाग उवाच अहो कल्याणवृत्तस्त्वं साधुः सज्जनवत्सलः। अवाच्यस्त्वं महाभाग परं स्नेहेन पश्यसि॥<br><br>13631: अहं स नागो विप्रर्षे यथा मां विन्दते भवान्। आज्ञापय यथा स्वैरं किं करोमि प्रियं तव॥<br><br>13632: भवन्तं स्वजनादस्मि सम्प्राप्तं श्रुतवानहम्। अतस्त्वां स्वयमेवाहं द्रष्टुमभ्यागतो द्विज॥<br><br>13633: सम्प्राप्तश्च भवानद्य कृतार्थः प्रतियास्यति। विस्रब्यो मां द्विजश्रेष्ठ विषये योक्तुमर्हसि॥<br><br>13634: वयं हि भवता सर्वे गुणक्रीता विशेषतः। यस्त्वमात्महितं त्यक्त्वा मामेवेहानुरुध्यसे॥<br><br>13635: ब्राह्मण उवाच आगतोऽहं महाभाग तव दर्शनलालसः। कंचिदर्थमनर्थज्ञः प्रष्टुकामो भुजङ्गम्॥<br><br>13636: अहमात्मानमात्मस्थो मार्गमाणोऽऽत्मनो गतिम्। वासार्थिनं महाप्रज्ञं चलच्चित्तमुपास्मि ह॥<br><br>13637: प्रकाशितस्त्वं स्वगुणैर्यशोगर्भगभस्तिभिः। शशाङ्ककरसंस्पर्श«द्यैरात्मप्रकाशितैः॥<br><br>13638: तस्य मे प्रश्नमुत्पन्नं छिन्धि त्वमनिलाशन। पश्चात् कार्यं वदिष्यामि श्रोतुमर्हति तद् भवान्॥<br><br>13639: ब्राह्मणः उवाच विवस्वतो गच्छति पर्ययेण वोढुं भवांस्तं रथमेकचक्रम्। आश्चर्यभूतं यदि तत्र किंचिद् दृष्टं त्वया शंसितुमर्हसि त्वम्॥<br><br>13640: नाग उवाच आश्चर्याणामनेकानां प्रतिष्ठा भगवान् रविः। यतो भूताः प्रवर्तन्ते सर्वे त्रैलोक्यसम्मताः॥<br><br>13641: यस्य रश्मिसहस्रेषु शाखास्विव विहंगमाः। वसन्त्याश्रित्य मुनयः संसिद्धा दैवतैः सह॥<br><br>13642: यतो वायुर्विनिःसृत्य सूर्यरश्म्याश्रितो महान्। विजृम्भत्यम्बरे तत्र किमाश्चार्यमतः परम्॥<br><br>13643: विभज्य तं तु विप्रर्षे प्रजानां हितकाम्यया। तोयं सृजति वर्षासु किमाश्चर्यमत: परम्॥<br><br>13644: यस्य मण्डलमध्यस्थो महात्मा परमत्विषा। दीप्तः समीक्षते लोकान् किमाश्चर्यमतः परम्॥<br><br>13645: शुक्रो नामासितः पादो यश्च वारिधरोऽम्बरे। तोयं सृजति वर्षासु किमाश्चर्यमतः परम्॥<br><br>13646: योऽष्टमासांस्तु शुचिना किरणेनोक्षितं पयः। प्रत्यादत्ते पुनः काले किमाश्चर्यमतः परम्॥<br><br>13647: यस्य तेजोविशेषेषु स्वयमात्मा प्रतिष्ठितः। यतो बीजं मही चेयं धार्यते सचराचरा॥<br><br>13648: यत्र देवो महाबाहुः शाश्वतः पुरुषोत्तमः। अनादिनिधनो विप्र किमाश्चर्यमतः परम्॥<br><br>13649: आश्चर्याणामिवाश्चर्यमिदमेकं तु मे शृणु। विमले यन्मया दृष्टमम्बरे सूर्यसंश्रयात्॥<br><br>13650: पुरा मध्याह्नसमये लोकांस्तपति भास्करे। प्रतदित्यप्रतीकाशः सर्वतः समदृश्यत्॥<br><br>13651: स लोकांस्तेजसा सर्वान् स्वभासा निर्विभासयन्। आदित्याभिमुखोऽभ्येति गगनं पाटयन्निव॥<br><br>13652: हुताहुतिरिव ज्योतिर्व्याप्य तेजोमरीचिभिः। अनिर्देश्येन रूपेण द्वितीय इव भास्करः॥<br><br>13653: तस्याभिगमनप्राप्ती हस्तौ दत्तौ विवस्वता। तेनापि दक्षिणो हस्तो दत्तः प्रत्यर्चितार्थिना॥<br><br>13654: ततो भित्त्वैव गगनं प्रविष्टो रश्मिमण्डलम्। एकीभूतं च तत् तेजः क्षणेनादित्यतां गतम्॥<br><br>13655: तत्र नः संशयो जातस्तयोस्तेजः समागमे। अनयोः को भवेत् सूर्यो रथस्थो योऽयमागतः॥<br><br>13656: ते वयं जातसंदेहाः पर्यपृच्छामहे रविम्। क एष दिवमाक्रम्य गतः सूर्य इवापरः॥<br><br>13657: सूर्य उवाच नैष देवोऽनिलसखो नासुरो न च पन्नगः। उच्छवृत्तिव्रते सिद्धो मुनिरेव दिवं गतः॥<br><br>13658: एष मूलफलाहारः शीर्णपर्णाशनस्तथा। अभक्षो वायुभक्षश्च आसीद् विप्रः समाहितः॥<br><br>13659: भवश्चानेन विप्रेण संहिताभिरभिष्टुतः। स्वर्गद्वारे कृतोद्योगो येनासौ त्रिदिवं गतः॥<br><br>13660: असङ्गतिरनाकाङ्क्षी नित्यमुच्छशिलाशनः। सर्वभूतहिते युक्त एष विप्रो भुजङ्गम॥<br><br>13661: न हि देवा न गन्धर्वा नासुरा न च पन्नगाः। प्रभवन्तीह भूतानां प्राप्तानामुत्तमां गतिम्॥<br><br>13662: एतदेवंविधं दृष्टमाश्चर्यं तत्र मे द्विज। संसिद्धो मानुष: कामं योऽसौ सिद्धगतिं गतः। सूर्येण सहितो ब्रह्मन् पृथिवीं परिवर्तते॥<br><br>13663: ब्राह्मण उवाच आश्चर्यं नात्र संदेहः सुप्रीतोऽस्मि भुजङ्गमा अन्वर्थोपगतैर्वाक्यैः पन्थानं चास्मि दर्शितः॥<br><br>13664: स्वस्ति तेऽस्तु गमिष्यामि साधो भुजगसत्तम। स्मरणीयोऽस्मि भवता सम्प्रेषणनियोजनैः॥<br><br>13665: नाग उवाच अनुक्त्वा हृद्गतं कार्यं क्वेदानीं प्रस्थितौ भवान्। उच्यदां द्विज यत् कार्यं यदर्थं त्वमिहागतः॥<br><br>13666: उक्तानुक्ते कृते कार्ये मामामन्त्र्य द्विजर्षभ। मया प्रत्यभ्यनुज्ञातस्ततो यास्यसि सुव्रत॥<br><br>13667: न हि मां केवलं दृष्ट्वा त्यक्त्वा प्रणयवानिह। गन्तुमर्हसि विप्रर्षे वृक्षमूलगतो यथा॥<br><br>13668: त्वयि चाहं द्विजश्रेष्ठ भवान् मयि न संशयः। लोकोऽयं भवतः सर्वः का चिन्ता मयि तेऽनघ॥<br><br>13669: ब्राह्मण उवाच एवमेतन्महाप्राज्ञ विदितात्मन् भुजङ्गम। नातिक्रान्तास्त्वया देवाः सर्वथै व यथातथम्॥<br><br>13670: स एव त्वं स एवाहं योऽहं स तु भवानपि। अहं भवांश्च भूतानि सर्वे यत्र गताः सदा॥<br><br>13671: आसीत् तु मे भोगपते संशयः पुण्यसंचये। सोऽहमुच्छव्रतं साधो चरिष्याम्यर्थसाधनम्॥<br><br>13672: एष मे निश्चयः साधो कृतं कारणमुत्तमम्। आमन्त्रयामि भद्रं ते कृतार्थोऽस्मि भुजङ्गम॥<br><br>13673: भीष्म उवाच स चामव्योरगश्रेष्ठं ब्राह्मणः कृतनिश्चयः। दीक्षाकाङ्क्षी तदा राजश्च्यवनं भार्गवं श्रितः। १॥<br><br>13674: स तेन कृतसंस्कारो धर्ममेवाधितस्थिवान्। तथैव च कथामेतां राजन् कथितवांस्तदा॥<br><br>13675: भार्गवेणापि राजेन्द्र जनकस्य निवेशने। कथैषा कथिता पुण्या नारदाय महात्मने॥<br><br>13676: नारदेनापि राजेन्द्र देवेन्द्रस्य निवेशने। कथिता भरतश्रेष्ठ पृष्टेनाक्लिष्टकर्मणा॥<br><br>13677: देवराजेन च पुरा कथितैषा कथा शुभा। समस्तेभ्यः प्रशस्तेभ्यो विप्रेभ्यो वसुधाधिप। ॥<br><br>13678: यदा च मम रामेण युद्धमासीत् सुदारुणम्। वसुभिश्च तदा राजन् कथेयं कथिता मम॥<br><br>13679: पृच्छमानाय तत्त्वेन मया चैवोत्तमा तव। कथेयं कथिता पुण्या धा धर्मभृतां वर॥<br><br>13680: यदयं परमो धर्मो यन्मां पृच्छसि भारत। आसीद् धीरो ह्यनाकासी धर्मार्थकरणे नृप॥<br><br>13681: स च किल कृतनिश्चयो द्विजो भुजगपतिप्रतिदेशितात्मकृत्यः यमनियमसहो वनान्तरं परिगणितोञ्छशिलाशनः प्रविष्टः॥<br> 
<br>
</body>
</html>
